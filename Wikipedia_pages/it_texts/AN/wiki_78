{"id": "1935530", "revid": "1652635", "url": "https://it.wikipedia.org/wiki?curid=1935530", "title": "Acqua", "text": "Lacqua \u00e8 un composto chimico di formula molecolare H2O, in cui i due atomi di idrogeno sono legati all'atomo di ossigeno con legame covalente polare. In condizioni di temperatura e pressione normali si presenta come un sistema bifase, costituito da un liquido incolore e insapore (che viene chiamato \"acqua\" in senso stretto) e da un vapore incolore (detto vapore acqueo). Si presenta allo stato solido (detto ghiaccio) nel caso in cui la temperatura sia uguale o inferiore alla temperatura di congelamento.\nEssendo l'acqua un ottimo solvente, le acque naturali contengono disciolte moltissime altre sostanze, ed \u00e8 per questo motivo che con il termine \"acqua\" si intende comunemente sia il composto chimico puro di formula H2O, sia la miscela (liquida) formata dallo stesso, con altre sostanze disciolte al suo interno.\nL'acqua in natura \u00e8 tra i principali costituenti degli ecosistemi ed \u00e8 alla base di tutte le forme di vita conosciute, compreso l'essere umano; ad essa \u00e8 dovuta anche la stessa origine della vita sul nostro pianeta ed \u00e8 inoltre indispensabile anche nell'uso civile, agricolo e industriale; l'uomo ha riconosciuto sin da tempi antichissimi la sua importanza, identificandola come uno dei principali elementi costitutivi dell'universo e attribuendole un profondo valore simbolico, riscontrabile nelle principali religioni.\nSul pianeta Terra l'acqua copre il 71% della superficie del pianeta ed \u00e8 il principale costituente del corpo umano.\nEtimologia.\nIl termine \"acqua\" deriva dal latino \"aqua\", dal protoitalico \"ak\u02b7\u0101\", a sua volta da una radice indoeuropea \"h\u2082\u00e9k\u02b7eh\u2082\" con collegamenti nell'area germanica (protogermanico \"ahw\u014d\") e nella lingua lusitana.\nIl termine \u00e8 imparentato con il protogermanico \"wat\u014dr\" (da una radice indoeuropea \"w\u00f3dr\u0325\") da cui discendono il tedesco \"wasser\" e l'inglese \"water\"; dalla stessa radice indoeuropea discende il latino \"unda\" (italiano \"onda\").\nFisica e chimica dell'acqua.\nLe prime scoperte scientifiche.\nLa convinzione che l'acqua fosse un elemento primitivo e indivisibile si protrasse fino agli ultimi decenni del XVIII secolo, quando gli scienziati Lavoisier e Cavendish scoprirono che questa sostanza \u00e8 formata in realt\u00e0 da due costituenti: idrogeno e ossigeno.\nNel 1742, Anders Celsius defin\u00ec la scala di temperatura che prende il suo nome, ponendo il punto di fusione dell'acqua (alla normale pressione atmosferica) a 100 gradi ed il punto di ebollizione a 0 gradi; nel 1745 per\u00f2 Linneo la invert\u00ec, arrivando alla scala come la conosciamo oggi.\nLa prima scomposizione dell'acqua in idrogeno e ossigeno (i suoi componenti elementari) fu eseguita nel 1800 dal chimico inglese William Nicholson, tramite il processo di elettrolisi. L'acqua \u00e8 infatti parzialmente dissociata in ioni H+ e OH-, che migrano verso i due poli della cella elettrolitica, dove si svolgono le seguenti reazioni:\nl'ossigeno e l'idrogeno vengono prodotti sotto forma di bolle gassose sulla superficie degli elettrodi, da cui possono essere raccolti.\nGilbert Newton Lewis ha isolato il primo campione di pura acqua pesante (in cui l'idrogeno \u00e8 sostituito dal deuterio, suo isotopo) nel 1933.\nUna controversia scientifica \u00e8 nata alla fine degli anni sessanta a proposito dell'esistenza di una forma polimerica dell'acqua (la \"poliacqua\"). \u00c8 ormai condivisa l'opinione che tale \"poliacqua\" non esista.\nNel 2007 grazie all'uso di supercomputer e alla meccanica quantistica \u00e8 stato sviluppato un modello numerico dell'acqua che a partire dai principi quantomeccanici delle molecole ne estrapola il comportamento in modo corretto.\nLe forme fisiche dell'acqua.\nL'acqua assume pi\u00f9 forme in natura. Allo stato solido \u00e8 nota come ghiaccio, allo stato aeriforme \u00e8 nota come vapore acqueo. Sono note anche altre due forme solide, quella del ghiaccio vetroso e quella del solido amorfo, non cristallino, simile al vetro (ghiaccio amorfo). A pressioni estreme il ghiaccio pu\u00f2 assumere diversi stati solidi, numerati con numeri romani. La gamma delle forme solide dell'acqua \u00e8 cos\u00ec vasta e varia da non essere nemmeno confrontabile con quella di alcun altro materiale.\nIl ghiaccio e la neve con cui abbiamo a che fare presentano, di norma, una struttura cristallina esagonale (ghiaccio Ih). Solo leggermente meno stabile (metastabile) della forma esagonale \u00e8 quella cubica (Ghiaccio Ic). Raffreddando il ghiaccio Ih si ha la formazione di una diversa configurazione, la forma del ghiaccio XI, nella quale i protoni presentano un'elevata mobilit\u00e0.\nA diverse temperature e pressioni possono esistere altri tipi di ghiaccio, che possono essere identificati nel diagramma di fase del ghiaccio. Tra questi, vi sono: II, III, V, VI, VII, VIII, IX, e X. Il passaggio da un ghiaccio all'altro avviene attraverso una transizione isotermica (come per tutte le transizioni di fase). Sotto opportune condizioni, tutti questi tipi possono esistere anche a temperatura ambiente. I vari tipi di ghiaccio differiscono per la loro struttura cristallina, ordinamento e densit\u00e0.\nEsistono due altre fasi del ghiaccio che sono metastabili: la IV e la XII. Il ghiaccio XII fu scoperto nel 1996 da C. Lobban, J.L. Finney e W.F. Kuhs. Nel 2006 sono state scoperte le forme XIII e XIV.\nOltre alle forme cristalline, l'acqua pu\u00f2 esistere in stati amorfi: acqua solida amorfa, ghiaccio amorfo a bassa densit\u00e0, ghiaccio amorfo ad alta densit\u00e0, ghiaccio amorfo ad altissima densit\u00e0 e acqua vetrosa sottoraffreddata.\nEsistono anche molecole d'acqua costituite da isotopi dell'idrogeno al posto del normale prozio (11H), che trovano impiego principalmente in ambito nucleare.\nL'acqua pesante (D2O o 21H2O) \u00e8 un'acqua in cui gli atomi di idrogeno sono sostituiti da atomi di deuterio, isotopo dell'idrogeno avente peso atomico 2 uma. Il suo comportamento chimico \u00e8 sostanzialmente uguale a quello dell'acqua; trova applicazione in quanto \u00e8 un moderatore meno efficace dell'acqua comune (idrogeno + ossigeno) dei neutroni emessi dalla fissione nucleare ma ha una sezione di assorbimento dei neutroni molto inferiore. In campo nucleare quindi l'acqua comune viene definita anche come acqua leggera.\nEsiste anche un'altra forma meno stabile, chiamata acqua superpesante (T2O o 31H2O), in cui al posto degli atomi di idrogeno sono presenti atomi di trizio, isotopo dell'idrogeno avente peso atomico 3 uma.\nNel 2016 viene scoperto un secondo stato liquido dell'acqua che si presenta ad una temperatura tra i 40\u00b0 e i 60\u00b0 con valori diversi di costante dielettrica e di rilassamento spin-reticolo cambiando il regime della dilatazione termica e della velocit\u00e0 di propagazione del suono.\nI cambiamenti di stato dell'acqua.\nL'acqua \u00e8 una delle pochissime sostanze esistenti (insieme a gallio, bismuto e antimonio) in cui il processo di solidificazione avviene con un aumento di volume specifico (pari a circa 0,087 L/kg, alla temperatura di 0 \u00b0C (273,15 K) alla pressione di 1 atm), mentre il suo punto di ebollizione \u00e8 a 100\u00a0\u00b0C (373,15 K).\nCi\u00f2 comporta che alla diminuzione della temperatura, la pressione corrispondente al passaggio di stato solido-liquido aumenti sensibilmente: si ha una pendenza negativa della linea di passaggio solido-liquido nel diagramma di fase pressione-temperatura. In particolare, per ogni centesimo di grado Celsius (0,01\u00a0\u00b0C) di diminuzione della temperatura si ha un aumento della pressione di fusione di circa una atmosfera. Questa relazione \u00e8 verificata fino alla pressione di 2070 atm e alla temperatura di -22\u00a0\u00b0C, oltre la quale si hanno altri stati allotropici.\nAlla pressione atmosferica (1 atm) l'acqua bolle alla temperatura di 100\u00a0\u00b0C. Come per tutte le altre sostanze, durante la trasformazione \u00e8 necessario fornire una certa quantit\u00e0 di calore (detto calore latente), che nel caso dell'acqua \u00e8 pi\u00f9 elevato di ogni altra sostanza nota: a condizioni di 0\u00a0\u00b0C e di 1 atm questo calore di vaporizzazione \u00e8 infatti pari a 2501 kJ/kg.\nFra i 90\u00a0\u00b0C e i 250\u00a0\u00b0C vale la regola empirica per cui la pressione di vaporizzazione formula_1 (in bar) \u00e8 pari alla quarta potenza della centesima parte della temperatura di vaporizzazione formula_2 (in gradi Celsius):\nL'acqua superionica.\nNel 1999 fu previsto dal SISSA di Trieste e \u201cAbdus Salam\u201d International Centre for Theoretical Physics (ICTP) di Trieste in via teorica l'esistenza di una fase dell'acqua chiamata \"superionica\" o ghiaccio superionico.\nA febbraio 2018 uno studio pubblicato su Nature Physics di ricercatori del Lawrence Livermore National Laboratory ne conferma l'esistenza.\nDopo una certa pressione gli ioni ossigeno prendono forma di reticolo cristallino, tipico di un solido mentre gli ioni idrogeno si ritrovano in uno stato liquido.\nPropriet\u00e0 chimico-fisiche dell'acqua.\nConfrontata con altre sostanze dalle molecole simili per massa o omologhe di altri elementi dello stesso gruppo della tavola periodica (ad esempio l'acido solfidrico), l'acqua allo stato liquido presenta alcune anomalie:\nInoltre durante il processo di congelamento si ha un notevole aumento di volume.\nQueste anomalie sono causate dal fatto che l'organizzazione cristallina, dovuta nel ghiaccio ai legami idrogeno, sussiste ancora nell'acqua liquida, costituendo un edificio macromolecolare lacunare con legami interni mobili che diminuiscono di numero all'aumentare delle temperature e che formano un insieme di agglomerati polimerici a grappolo in equilibrio dinamico, e di molecole libere o legate in catene o in anelli.\nA differenza della maggior parte delle altre sostanze, per le quali la forma solida presenta una densit\u00e0 maggiore rispetto alla forma liquida, il ghiaccio \u00e8 meno denso dell'acqua liquida. La densit\u00e0 dell'acqua \u00e8 infatti massima a 4\u00a0\u00b0C, temperatura alla quale l'acqua \u00e8 liquida. Ci\u00f2 \u00e8 dovuto appunto alla natura dei legami idrogeno, che tengono le molecole dell'acqua liquida pi\u00f9 strette di quanto non lo siano allo stato solido.\nIl fenomeno dell'espansione dell'acqua a basse temperature costituisce un vantaggio per tutte le creature che vivono in ambienti di acqua dolce d'inverno. L'acqua, raffreddandosi in superficie, aumenta di densit\u00e0 e scende verso il fondo innescando correnti convettive che raffreddano uniformemente l'intero bacino. Quando la temperatura in superficie scende sotto i 4\u00a0\u00b0C questo processo si arresta, e per la spinta di Archimede l'acqua pi\u00f9 fredda rimane in superficie, dove, con un ulteriore calo della temperatura, forma uno strato di ghiaccio. Se l'acqua non avesse questa particolarit\u00e0, i laghi ghiaccerebbero interamente, e di conseguenza tutte le forme di vita presenti morirebbero.\nLa situazione nelle acque salate \u00e8 differente: il sale contenuto nell'acqua abbassa infatti sia il punto di congelamento dell'acqua (di circa 2\u00a0\u00b0C, per il fenomeno dell'abbassamento crioscopico) sia la temperatura a cui l'acqua raggiunge la sua massima densit\u00e0 (fino a circa 0\u00a0\u00b0C). Quindi nelle acque marine i moti convettivi che portano verso il fondo l'acqua pi\u00f9 fredda non sono bloccati dal gradiente di densit\u00e0, come avviene nelle acque dolci. Per questo le creature che vivono sul fondo degli oceani artici si sono dovute adattare, durante il loro processo evolutivo, a sopravvivere a temperature prossime a 0\u00a0\u00b0C.\nAlle normali condizioni di salinit\u00e0 dell'acqua di mare, l'acqua congela a circa \u22121,9\u00a0\u00b0C. Il ghiaccio che si forma \u00e8 sostanzialmente privo di sale (per cui presenta una densit\u00e0 pressoch\u00e9 uguale a quella del ghiaccio di acqua dolce). Questo ghiaccio galleggia sulla superficie, mentre il sale che ne \u00e8 stato \"espulso\" aumenta la salinit\u00e0 e la densit\u00e0 dell'acqua circostante, la quale scende per convezione verso il fondo.\nLe condizioni di temperatura e pressione in cui le fasi solida, liquida e gassosa di una sostanza coesistono in equilibrio tra loro \u00e8 detta punto triplo. Per l'acqua il punto triplo viene assunto come riferimento per la misurazione della temperatura, avendo fissato per convenzione che questi \u00e8 a 273,16\u00a0K (e a 0,01\u00a0\u00b0C); la pressione al punto triplo dell'acqua \u00e8 di 611,2 Pa, che \u00e8 un valore molto basso, se si considera che al livello del mare la pressione atmosferica vale mediamente 101.300\u00a0Pa.\nL'acqua possiede un'elevata tensione superficiale, osservabile dalla geometria sferica delle gocce d'acqua e dal fatto che alcuni oggetti (ad esempio un ago) o insetti riescono a galleggiare sulla superficie dell'acqua.\nAltra diretta conseguenza della tensione superficiale \u00e8 la capillarit\u00e0. Essa consiste nella capacit\u00e0 dell'acqua di risalire (ovviamente per brevi tratti) in fessure e tubi sottilissimi. Tanto pi\u00f9 la fessura \u00e8 sottile tanto maggiore sar\u00e0 lo spostamento acropeto (verso l'alto).\nLa tensione superficiale svolge un ruolo fondamentale nelle funzioni di molti organismi viventi. Un esempio \u00e8 il trasporto dell'acqua negli xilemi degli steli delle piante; la tensione superficiale mantiene la colonna d'acqua unita e forze adesive mantengono l'acqua aderente allo xilema. Colonne altrettanto alte e sottili di liquidi meno coesi e meno aderenti andrebbero a spezzarsi, formando sacche d'aria o di vapore, rendendo inefficiente (o addirittura impossibile) il trasporto del liquido attraverso lo xilema.\nL'acqua pura (distillata) \u00e8 un buon isolante elettrico (cio\u00e8 un cattivo conduttore). Ma, essendo anche un buon solvente, nella pratica sovente reca in s\u00e9 tracce di sali disciolti in essa, che, con i loro ioni la rendono un buon conduttore di elettricit\u00e0.\nDate le sue buone capacit\u00e0 solventi, l'acqua pura non \u00e8 reperibile in natura. Per semplice esposizione all'aria, l'acqua ne dissolve l'anidride carbonica, formando una soluzione molto diluita di acido carbonico che pu\u00f2 arrivare fino ad un valore di pH 5,6. Analogamente le gocce di pioggia presentano sempre una seppur minima acidit\u00e0. La presenza di ossidi di zolfo o di azoto nell'atmosfera, tramite la loro dissoluzione nelle gocce di pioggia, porta a piogge acide aventi valori di pH minori di 5 (in Italia si sono registrati anche piogge acide con valori di pH intorno a 3,5), i cui effetti sull'ambiente sono ben pi\u00f9 seri. Il pH dell'acqua di mare \u00e8 tra 7,7 e 8,4.\nLa natura dipolare dell'acqua.\nUna importante caratteristica dell'acqua \u00e8 data dalla polarit\u00e0 della sua molecola, con momento di dipolo molecolare pari a 1,847 D. La forma della molecola dell'acqua \u00e8 assimilabile a un tetraedro con l'atomo di ossigeno al centro, due atomi di idrogeno a due dei vertici e due doppietti elettronici non condivisi (\"lone pairs\") agli altri due. Questi ultimi, per via della repulsione elettrostatica, distorcono leggermente la struttura tetraedrica, facendo s\u00ec che l'angolo formato dai due legami O-H sia di 104,45\u00b0, inferiore ai 109.5\u00b0 di un tetraedro regolare. Gli elettroni sono maggiormente attratti verso l'atomo di ossigeno, essendo questo pi\u00f9 elettronegativo dell'idrogeno, pertanto i legami che si formano tra gli atomi di H e l'atomo di O sono chiamati \"covalenti polari\", in quanto presentano una parziale carica negativa in corrispondenza dell'atomo di ossigeno(\"2 \u03b4-\"), e una parziale carica positiva in corrispondenza degli atomi di idrogeno(\"\u03b4+\").\n\u00c8 estremamente rilevante il fatto che l'acqua, essendo un composto anfotero, si autodissoci seppur in maniera estremanente limitata in anioni idrossido e cationi idrossonio. In effetti, da misure accurate risulta che l'acqua pura ha un pH pari a 7,00 a 25\u00a0\u00b0C e pressione ambiente.\nUna molecola che presenta questo squilibrio di cariche elettriche \u00e8 detta essere un dipolo elettrico. Le cariche fanno s\u00ec che molecole d'acqua vengano attratte reciprocamente l'una dall'altra. Questa attrazione nell'acqua \u00e8 particolarmente intensa (anche se \u00e8 molto pi\u00f9 debole dei legami covalenti interni alla molecola stessa) e prende il nome di legame a idrogeno (o \"H-bond\") e spiega molte delle propriet\u00e0 fisiche tipiche dell'acqua.\nLa presenza del legame a idrogeno spiega ad esempio i valori relativamente alti del punto di fusione e del punto di ebollizione dell'acqua: \u00e8 necessaria infatti una maggiore energia (rispetto a sostanze meno polari) per rompere i legami a idrogeno che tengono unite le molecole le une alle altre. Ad esempio l'acido solfidrico, H2S (simile per geometria ma incapace di formare legami a idrogeno), \u00e8 un gas a temperatura ambiente, pur avendo un peso molecolare quasi doppio rispetto all'acqua.\nSempre al legame a idrogeno \u00e8 da attribuire l'elevata capacit\u00e0 termica specifica. Il legame a idrogeno spiega anche l'insolito comportamento dell'acqua quando questa congela: a causa di questo legame, quando la temperatura si abbassa fino al punto di congelamento, le molecole di acqua si organizzano in una struttura cristallina dalla simmetria esagonale tipica del ghiaccio, che risulta essere meno densa dell'acqua liquida.\nDal fatto che il ghiaccio sia meno denso dell'acqua liquida discende che il ghiaccio pu\u00f2 essere fuso anche in seguito ad un aumento di pressione. Tale pressione risulta essere piuttosto elevata. Allo stato solido ogni molecola di acqua si lega con altre quattro molecole mediante legami a idrogeno in una configurazione tetraedrica, dando luogo ad una conformazione tridimensionale a strati costituiti di anelli esagonali.\nAllo stato liquido la continua formazione e rottura di legami a idrogeno d\u00e0 luogo ad aggregati fluttuanti (chiamati \"domini\") molto estesi (dell'ordine di decine di molecole), dovuti al fatto che la formazione di un legame a idrogeno (\"H-bond\") fra due molecole ne induce la formazione di un altro, innescando una sorta di reazione a catena. Ogni dominio ha una struttura simile a quella del ghiaccio; secondo una ricerca americana, a temperature tra 0 e 100\u00a0\u00b0C e pressione atmosferica, ogni molecola di acqua \u00e8 circondata mediamente da altre 4,7 molecole e la distanza fra due atomi di ossigeno di molecole attigue \u00e8 di circa 3 \u00c5, rendendo cos\u00ec molto influenti le interazioni a corto raggio. In particolare, ogni molecola di acqua instaura, alle condizioni anzidette, circa 1,35 legami idrogeno con le molecole di acqua vicine. L'esistenza di questi domini impartisce all'acqua un elevato grado di strutturazione, che ne determina molte caratteristiche peculiari.\nLa durata della vita media di un dominio \u00e8 un argomento molto controverso ed oggetto di dibattito; tralasciando le pi\u00f9 o meno recenti polemiche sulla cosiddetta \"memoria dell'acqua\", la vita media di un dominio \u00e8 comunemente ritenuta essere dell'ordine di 0,1 ns, ma esistono teorie ed evidenze sperimentali secondo cui potrebbe essere molto pi\u00f9 lunga, cio\u00e8 di alcuni secondi o anche pi\u00f9; secondo altre ricerche, invece, sarebbe assai pi\u00f9 breve, dell'ordine dei 50 fs. Si \u00e8 recentemente appurato, inoltre, che i processi di rilassamento nell'acqua avvengono seguendo diverse scale temporali; ci\u00f2 vuol dire che coesistono aggregati molecolari diversi, ognuno con la propria struttura, che danno luogo ad un quadro estremamente complesso.\nLe macromolecole biologiche e le strutture sopramolecolari interagiscono con le molecole di acqua vicine (acqua di idratazione), modificandone alcune caratteristiche e subendo a loro volta modifiche nelle proprie caratteristiche. Le molecole di acqua dello strato di idratazione, ad esempio, hanno un'orientazione preferenziale ed una limitata libert\u00e0 di movimento rotazionale e traslazionale, che fa passare i tempi di correlazione dai 10\u221212 s dell'acqua pura ai 10\u22126\u00f710\u22129 s dell'acqua dei gusci di idratazione.\nL'acqua forma clatrati idrati, costituiti da \"gabbie\" di molecole di acqua che circondano molecole o ioni estranei. Al di l\u00e0 dell'interesse per la loro struttura, che illustra quale organizzazione possa imporre il legame a idrogeno, gli idrati clatrati si assumono spesso a modello della maniera in cui l'acqua sembra organizzarsi intorno ai gruppi apolari, quali ad esempio quelli delle proteine.\nAlcuni composti ionici formano idrati clatrati nei quali l'anione \u00e8 incorporato nell'intelaiatura dei legami a idrogeno. Questo tipo di clatrati ricorre frequentemente con gli accettori di legame a idrogeno molto forti, quali F- e OH-. Le molecole di acqua inoltre mediano alcune reti di legami a idrogeno intracatena ed intercatena, contribuendo alla stabilizzazione ed al ripiegamento del collagene, che \u00e8 una delle proteine pi\u00f9 importanti in natura.\nL'acqua come solvente.\nChimicamente l'acqua \u00e8 un buon solvente. Le propriet\u00e0 solventi dell'acqua sono essenziali per gli esseri viventi, dal momento che consentono lo svolgersi delle complesse reazioni chimiche che costituiscono le basi della vita stessa (ad esempio, quelle che avvengono nel sangue o nel citoplasma della cellula).\nIl comportamento di solvente dell'acqua \u00e8 determinato dalla polarit\u00e0 della sua molecola: quando un composto ionico o polare viene disciolto in acqua, viene circondato dalle molecole di acqua, le quali, si inseriscono tra uno ione e l'altro o tra una molecola e l'altra di soluto (grazie alle loro piccole dimensioni), orientandosi in modo da presentare ad ogni ione (o estremit\u00e0 polare) del soluto la parte di s\u00e9 che reca la carica opposta; questo indebolisce l'attrazione tra gli ioni (o tra le molecole polari) e rompe la struttura cristallina; ogni ione (o ogni molecola polare) si ritrova quindi solvatato (o idratato), cio\u00e8 circondato completamente da molecole d'acqua che interagiscono con esso.\nUn esempio di soluto ionico \u00e8 il comune sale da cucina (cloruro di sodio), un esempio di soluto molecolare polare \u00e8 lo zucchero.\nIn generale, le sostanze ioniche polari (quali acidi, alcoli e sali) sono abbastanza solubili in acqua, mentre non lo sono le sostanze non polari (quali grassi ed oli). Le molecole non polari non si miscelano all'acqua, perch\u00e9 per quest'ultima \u00e8 favorita dal punto di vista energetico la formazione di legami a idrogeno al suo interno, piuttosto che la formazione di legami di Van der Waals con molecole non polari.\nLa natura anfotera dell'acqua.\nL'acqua \u00e8 una sostanza anfotera, ovvero capace di comportarsi sia da acido che da base.\nA pH 7 (condizione di neutralit\u00e0) la concentrazione di ioni idrossido OH- \u00e8 uguale a quella di ioni idrogeno H+ (o meglio ioni idrossonio H3O+). Quando questo equilibrio viene alterato, la soluzione diventa acida (maggiore concentrazione di ioni idrogeno) o basica (maggiore concentrazione di ioni idrossido).\nIn presenza di un acido pi\u00f9 forte di essa, l'acqua si comporta da base, in presenza di un acido pi\u00f9 debole di essa, l'acqua si comporta da acido.\nAd esempio, nell'equilibrio:\nl'acqua si comporta come base ed accetta lo ione H+ di un altro acido (HCl, nell'esempio).\nInvece nella reazione con l'ammoniaca:\n\u00e8 l'acqua ad agire da acido, donando il suo ione H+ a quest'ultima.\nLo ione H3O+, presente sempre in piccole quantit\u00e0 insieme alla normale molecola d'acqua, si forma in seguito alla reazione chimica di \"autoprotolisi dell'acqua\":\nQuesta reazione \u00e8 anche nota come autoionizzazione, \"semi-ionizzazione\" o \"autodissociazione\" dell'acqua, e spiega la natura anfotera dell'acqua.\nL'importanza biologica dell'acqua.\nL'acqua \u00e8 una componente fondamentale di tutti gli organismi viventi presenti sul nostro pianeta. Si trova in elevate percentuali nelle cellule (in particolare nel citoplasma e nei vacuoli, presenti nelle cellule vegetali e in alcuni protisti), al cui interno viene convogliata attraverso il processo di pinocitosi. Nel protoplasma di tutte le cellule, sia procarioti sia eucarioti, l'acqua rappresenta il composto predominante e agisce come solvente per tutte le biomolecole (come carboidrati, proteine, vitamine idrosolubili ecc.), dando loro la possibilit\u00e0 di reagire tra di loro nelle varie reazioni biochimiche. Oltre che come solvente, l'acqua partecipa attivamente come reagente in diverse reazioni metaboliche, soprattutto quelle di idrolisi, ed \u00e8, assieme all'anidride carbonica, uno dei principali reagenti della fotosintesi clorofilliana; \u00e8 inoltre, sempre assieme alla CO2, il prodotto conclusivo del processo di respirazione cellulare.\nEssendo il principale costituente della gran parte dei viventi, l'acqua \u00e8 quindi presente anche nell'organismo umano, in percentuali variabili a seconda dell'et\u00e0, del sesso e del peso. I fluidi corporei che hanno il maggiore contenuto di acqua sono il liquido cefalo-rachidiano (99%), il midollo osseo (99%) e il plasma sanguigno (85%). Risulta quindi di fondamentale importanza per il trasporto dei nutrienti in tutti i distretti corporei e per l'eliminazione e l'escrezione, tramite l'urina, delle scorie prodotte nelle reazioni biochimiche. L'acqua inoltre svolge una funzione determinante nella regolazione della temperatura corporea (tramite la sudorazione) e della concentrazione dei sali minerali; partecipa inoltre alla digestione, favorendo il transito intestinale e l'assorbimento delle sostanze nutritive. Proprio perch\u00e9 l'acqua deve essere presente in quantit\u00e0 molto elevate nell'alimentazione umana viene classificata come \"macronutriente\".\nNelle piante \u00e8 il componente principale della linfa, che ha la funzione di trasportare i principi nutritivi in tutti i tessuti, e dei vacuoli, che regolano la pressione osmotica. Nell'organismo umano l'acqua costituisce il 65% del peso corporeo, diminuendo gradualmente all'avanzare dell'et\u00e0 e a seconda del sesso.\nL'acqua nell'universo.\nNelle nubi interstellari della nostra galassia, la Via Lattea, \u00e8 stata riscontrata la presenza di molecole d'acqua. Si presume che l'acqua sia abbondante anche in altre galassie, dato che i suoi componenti elementari (idrogeno e ossigeno) sono tra i pi\u00f9 abbondanti elementi dell'universo.\nGran parte dell'acqua presente nell'universo potrebbe essere un prodotto secondario della fase di formazione stellare. Le stelle, al termine della loro formazione, emettono un vento stellare particolarmente intenso, accompagnato dall'emissione di un grande flusso di gas e polveri; quando questo flusso impatta contro il gas residuo della nube molecolare, si generano delle onde d'urto che comprimono e riscaldano i gas. L'acqua riscontrata all'interno delle nebulose in cui \u00e8 presente un'attivit\u00e0 di formazione stellare si \u00e8 originata rapidamente a partire dal gas compresso riscaldato.\nUn \"sottoprodotto\" della fase di formazione stellare \u00e8 la formazione di sistemi planetari, anche simili al sistema solare. In simili sistemi sarebbe possibile rintracciare acqua su corpi celesti non molto caldi, quali comete, pianeti e satelliti. Nel nostro sistema solare, acqua allo stato liquido \u00e8 stata rinvenuta (oltre che sulla Terra) sulla Luna. Concreta \u00e8 la possibilit\u00e0 che acqua liquida sia presente anche al di sotto della superficie della luna di Saturno Encelado e della luna di Giove Europa.\nSotto forma di ghiaccio, \u00e8 stata trovata su:\n\u00c8 probabile che tracce di ghiaccio d'acqua si trovino sulla superficie lunare, sul pianeta nano Cerere e sul satellite di Saturno Teti. Ghiaccio sarebbe contenuto anche nell'interno di Urano e Nettuno e sul planetoide Plutone, oltre che nelle comete.\nAllo stato gassoso (vapore acqueo) \u00e8 stata trovata su:\nLa presenza dell'acqua nell'universo viene considerata dall'esobiologia come un fattore chiave per lo sviluppo della vita in pianeti differenti dal nostro. Alla presenza dell'acqua si richiamano infatti molte teorie sull'origine della vita.\nL'acqua e la zona abitabile.\nLa presenza di acqua liquida (e in misura minore nelle forme gassosa e solida) sulla Terra \u00e8 una condizione essenziale per lo sviluppo e il sostentamento della vita come la conosciamo. La Terra presenta tali condizioni favorevoli poich\u00e9 si trova in quella che gli astronomi definiscono zona abitabile del sistema solare, ovvero una stretta fascia orbitale in cui l'irraggiamento da parte del Sole \u00e8 tale da mantenere l'acqua allo stato liquido: infatti, se solo il nostro pianeta fosse stato pi\u00f9 lontano,o pi\u00f9 vicino alla nostra stella, anche solo del 5% (otto milioni di chilometri), le condizioni in grado di mantenere simultaneamente i tre stati fisici dell'acqua avrebbero avuto minori possibilit\u00e0 di verificarsi.\nDefinire la nozione di abitabilit\u00e0 planetaria comincia dallo studio delle stelle: infatti, l'abitabilit\u00e0 di un pianeta dipende in buona parte dalle caratteristiche del sistema planetario, e dunque della stella, che lo ospita. Si stima attualmente che il dominio spettrale appropriato per le stelle con pianeti abitabili vada dall'inizio della classe F o G fino a met\u00e0 della classe spettrale K; si tratta di stelle non troppo calde n\u00e9 troppo fredde, che stanno nella sequenza principale sufficientemente a lungo perch\u00e9 la vita abbia possibilit\u00e0 di comparire ed evolvere sino anche a forme complesse. Questo tipo di stelle costituisce probabilmente dal 5 al 10% delle stelle della nostra galassia.\nPoco favorevoli ad ospitare la vita sembrano essere i sistemi planetari attorno alle nane rosse, ovvero le stelle tra la classe K e la classe M. Esse, pur avendo periodi di vita estremamente lunghi (teoricamente, anche centinaia di miliardi di anni o pi\u00f9), possiedono delle luminosit\u00e0 cos\u00ec basse che, perch\u00e9 le condizioni di insolazione della superficie del pianeta siano favorevoli alla vita, esso dovrebbe orbitare ad una distanza tale che le forze di marea lo vincolerebbero in un'orbita sincrona; inoltre, alcune nane rosse manifestano dei violenti episodi di variabilit\u00e0. Tuttavia, la questione concernente l'effettiva abitabilit\u00e0 dei sistemi planetari delle nane rosse resta aperta e riveste grandissima importanza, in quanto la maggioranza delle stelle (circa il 65 %) della Galassia fanno parte di questa categoria.\nPerch\u00e9 possa ospitare condizioni favorevoli alla presenza di acqua liquida, un pianeta deve possedere una gravit\u00e0 superficiale in grado di trattenere un cospicuo involucro atmosferico; essa non deve essere troppo grande (in quanto potrebbe mantenere allo stato solido l'acqua anche ad elevate temperature), ma neanche troppo piccola (in quanto tratterrebbe solamente una tenue atmosfera, causando eccessive escursioni termiche e favorendo l'accumulo di acqua solamente nelle regioni polari). La presenza poi di vapore acqueo e diossido di carbonio nell'atmosfera causa un effetto serra che consente di mantenere stabile la temperatura superficiale.\n\u00c8 stato suggerito che le stesse forme di vita possano contribuire a mantenere le condizioni favorevoli alla propria esistenza. La temperatura superficiale sulla Terra \u00e8 stata relativamente costante nel susseguirsi delle ere geologiche, nonostante le variazioni, anche forti, dell'insolazione media superficiale, e questo indicherebbe che una serie di processi dinamici regolerebbero la temperatura del pianeta tramite una combinazione di gas serra e dell'albedo superficiale o atmosferico. Tale teoria prende il nome di Ipotesi Gaia.\nDiverse sono le teorie in merito all'origine dell'acqua sulla Terra. Le due ipotesi pi\u00f9 accreditate ritengono che l'acqua o sia giunta sulla Terra a seguito degli impatti con le comete e asteroidi, molto frequenti agli albori del sistema solare, oppure a seguito della grande attivit\u00e0 vulcanica della Terra primordiale, che avrebbe rilasciato nell'atmosfera grandi quantit\u00e0 di vapore acqueo che poi sarebbe precipitato al suolo sotto forma di fenomeni idrometeorici.\nL'acqua sulla Terra.\nCaratterizzazione chimico-fisica delle acque naturali.\nL'acqua in natura non \u00e8 mai pura, bens\u00ec contiene al suo interno molte sostanze disciolte (grazie alla sua capacit\u00e0 di solvente), e particelle in sospensione, la maggior parte delle quali microscopiche; le sostanze contenute sostanzialmente si suddividono in base alla loro dimensione:\nGrazie alle tecniche della chimica analitica \u00e8 possibile individuare le sostanze presenti nell'acqua. La caratterizzazione chimico-fisica di un'acqua naturale consiste generalmente nella seguente procedura:\nCaratterizzazione microbiologica delle acque naturali.\nTutte le acque naturali contengono un certo numero di microrganismi, sia autotrofi sia eterotrofi, rappresentati da batteri, alghe, funghi e protozoi, che costituiscono la microflora autoctona delle acque, dove svolgono una funzione fondamentale in tutti i cicli biogeochimici e sono i principali responsabili dei fenomeni di autodepurazione.\nAnche le acque sotterranee ospitano una microflora specifica, rappresentata soprattutto da\norganismi oligotrofi, a causa della bassa concentrazione di nutrienti.\nL'inquinamento di origine antropica, soprattutto quello derivante dallo scarico nelle acque naturali di reflui organici di origine civile, pu\u00f2 introdurre nei corpi idrici microrganismi non tipici dell'ecosistema acquatico, che costituiscono una microflora d'inquinamento. Tra questi vi possono essere anche batteri patogeni dei generi Salmonella, Shigella, Vibrio, Clostridium, Pseudomonas, Campylobacter, Mycobacterium, Legionella, ecc., oltre a protozoi, elminti e virus di origine enterica. La presenza di questi patogeni pu\u00f2 essere pericolosa soprattutto per quelle acque che sono utilizzate dall'uomo per scopi potabili o ricreativi.\nL'analisi microbiologica di un'acqua, tuttavia, pi\u00f9 che alla ricerca dei patogeni, tende a rilevare microrganismi che sono definiti \"indicatori d'inquinamento fecale\", che albergano nell'intestino umano e di animali e vengono quindi eliminati con le feci.\nQuesti indicatori hanno la caratteristica di avere concentrazioni, nei reflui organici, notevolmente superiori a quelle di eventuali patogeni e, inoltre, richiedono tecniche di rilevamento molto pi\u00f9 semplici, per cui si possono facilmente inserire nei protocolli analitici di routine per la caratterizzazione microbiologica delle acque.\nI principali organismi indicatori ricercati nelle acque sono:\nNelle acque destinate al consumo umano, si esegue anche il conteggio delle colonie a 22\u00a0\u00b0C.\nNelle acque potabili i microrganismi indicatori di inquinamento fecale (Escherichia coli e enterococchi) devono essere costantemente assenti e la carica microbica totale deve essere contenuta e costante.\nLa presenza nell'acqua di uno o pi\u00f9 di questi indicatori rappresenta un primo segnale di allarme per una probabile contaminazione fecale e pu\u00f2 indirizzare verso la ricerca di eventuali patogeni.\nClassificazione delle acque naturali.\nA seconda della loro provenienza, le acque naturali si classificano in:\nL'acqua compie un ciclo continuo (il cosiddetto ciclo dell'acqua o ciclo idrologico), consistente nel continuo scambio di acqua nell'idrosfera tra l'atmosfera, il suolo, le acque di superficie, le acque profonde e gli esseri viventi. Grazie all'evaporazione delle acque superficiali per effetto dell'irraggiamento solare ed alla traspirazione delle piante, si formano le nubi negli strati pi\u00f9 freddi dell'atmosfera. Queste vengono trasportate dai venti ed al variare di temperatura e/o pressione, ritornano al suolo sotto forma di acque meteoriche, arricchendo ulteriormente le acque superficiali ed in parte (filtrando nel terreno) quelle sotterranee.\nPoich\u00e9 moltissime sostanze hanno una certa solubilit\u00e0 in acqua, in natura praticamente non esistono acque pure.\nLe acque meteoriche contengono gas normalmente presenti nell'atmosfera (principalmente N2, O2 e CO2), quelli localmente presenti per via di attivit\u00e0 industriali o di centri abitati (SO2, SO3, ossidi di azoto, CO) e quelli che provengono dalla decomposizione di sostanze organiche naturali (H2S, NH3). L'acqua meteorica pu\u00f2 reagire con tali sostanze. Un esempio \u00e8 dato dal fenomeno della pioggia acida:\nLe acque sotterranee, alimentate dall'infiltrazione delle acque meteoriche, da cui il terreno filtra le sostanze in sospensione, sono acque minerali. A volte le acque sotterranee fuoriescono spontaneamente diventando acque sorgive (notevolmente pregiate per l'uso potabile per la mancanza di organismi patogeni, ma spesso la qualit\u00e0 viene minacciata da erbicidi e pesticidi, che sono estremamente dannosi per la salute).\nLe acque sotterranee, ossidando le sostanze organiche presenti nel suolo, si arricchiscono di anidride carbonica, facilitando la dissoluzione di rocce calcaree secondo la reazione:\nSe la concentrazione del diossido di carbonio \u00e8 elevata, la quantit\u00e0 di roccia dissolta \u00e8 elevata e si possono formare delle grotte; tale fenomeno in Italia \u00e8 chiamato carsismo (dalla regione del Carso, dove questo fenomeno \u00e8 frequente). La reazione chimica anzidetta pu\u00f2 avvenire in entrambe le direzioni (da sinistra verso destra o da destra verso sinistra): dalla reazione inversa alla precedente, con l'eliminazione dell'anidride carbonica, si ha quindi la formazione di stalattiti e stalagmiti.\nLe acque superficiali hanno composizione estremamente variabile a seconda delle condizioni climatiche ed ambientali. Si possono classificare in acque dolci (3%, per circa i allo stato liquido) e salate. Il mar Mediterraneo contiene circa il 3,5% di sali (77,7% cloruro di sodio, 11% cloruro di magnesio ed il restante diviso tra solfati di magnesio, calcio, potassio, carbonato di calcio e bromuro di magnesio).\nRisorse idriche terrestri.\nIl volume di acqua presente sulla Terra \u00e8 stimato in , all'incirca un millesimo del volume complessivo del pianeta; di questi:\nL'acqua dolce rappresenta solo il 2,5% del volume totale presente sulla Terra e per pi\u00f9 dei si trova in pochi ghiacciai, in particolare nell'Antartide e in Groenlandia, i quali sono quindi la principale riserva di acqua dolce nel nostro pianeta.\nLa fusione dei ghiacciai a causa dell'effetto serra e dell'aumento delle temperature ha un forte impatto ambientale, sia per l'innalzamento del livello dei mari ma anche per la scomparsa di questa riserva. Durante la fusione dei ghiacci, infatti, l'acqua dolce si mescola a quella salata del mare, divenendo inutilizzabile dall'uomo.\nUn ulteriore 30% di acqua dolce si trova in riserve sotterranee e solo meno dell'1% dell'acqua dolce si trova in laghi, fiumi o bacini ed \u00e8 quindi facilmente accessibile.\nIn uno studio pubblicato nel 1996 dalla rivista \"Science\" si stimava che:\nL'acqua in meteorologia.\nL'acqua \u00e8 anche un elemento fondamentale di controllo della meteorologia e del clima terrestre. Il vapore acqueo presente nell'atmosfera pu\u00f2, sotto determinate circostanze, subire dei processi di accrescimento (coalescenza) portando alla formazione di nuvole, e, raggiungendo la saturazione, alla pioggia o ad altre forme di precipitazioni atmosferiche. Grazie a questi eventi l'acqua pu\u00f2 ridistribuirsi sul territorio, venendo anche accumulata nei ghiacciai polari o in quelli presenti ad elevate altitudini. L'abbondanza o meno di precipitazioni acquose nelle varie aree geografiche ne stabilisce il clima, da estremi di aridit\u00e0 fino alle foreste tropicali, e di conseguenza la biodiversit\u00e0 e le risorse.\nL'acqua e l'uomo.\nEssendo l'acqua un bene irrinunciabile per la vita, la propriet\u00e0 e la gestione dell'acqua, delle infrastrutture e dei servizi idrici \u00e8 oggetto di questioni di diritto e di politica.\nL'acqua nella storia della civilt\u00e0 e nelle religioni.\nL'acqua ha svolto un ruolo fondamentale nello sviluppo delle prime civilt\u00e0 antiche, che erano situate lungo i grandi fiumi dell'Oriente: il Nilo per la civilt\u00e0 egizia, il Tigri e l'Eufrate per le civilt\u00e0 mesopotamiche (Sumeri, Babilonesi e Assiri), lo Huang He (Fiume Giallo) per la Cina, l'Indo e il Gange per l'India.\nI grandi bacini fluviali costituivano un'opportunit\u00e0 per la maggior fertilit\u00e0 del suolo e per la facilit\u00e0 dei trasporti, ma determinavano un'organizzazione sociale pi\u00f9 complessa necessaria per gestire i conflitti per le risorse e per affrontare la costruzione e manutenzione di imponenti sistemi di irrigazione e di protezione dalle alluvioni.\nMinore, ma tutt'altro che trascurabile, fu anche l'importanza dei mari interni, soprattutto il mar Mediterraneo, che facilitavano i commerci e i contatti culturali fra popoli lontani, con la formazione di civilt\u00e0 prevalentemente dedicate al commercio (anzitutto i Fenici).\nL'importanza dell'acqua \u00e8 riconosciuta nelle religioni e nei sistemi filosofici sin dai tempi antichi. Molte religioni venerano dei legati all'acqua o i corsi d'acqua stessi (ad esempio, il Gange \u00e8 una dea per l'induismo). Ancora, semidivinit\u00e0 particolari, chiamate Ninfe, sono posti nella mitologia greca a guardia di particolari fonti d'acqua. L'acqua, poi, fu considerata un elemento primigenio presso molti popoli, anche molto lontani fra loro; ad esempio in Cina venne identificata con il caos, da cui ha avuto origine l'universo, mentre nella Genesi compare gi\u00e0 nel secondo versetto, prima della luce e delle terre emerse. Anche il filosofo greco Talete associ\u00f2 l'acqua allorigine di tutte le cose e asser\u00ec che la sua scorrevolezza \u00e8 in grado di spiegare anche i mutamenti delle cose stesse. Anche in Polinesia l'acqua venne considerata la materia prima fondamentale.\nCon lo sviluppo dei primi sistemi filosofici, l'acqua venne affiancata da pochi altri elementi primigenii senza perdere la sua importanza. In tutte le civilt\u00e0 antiche era molto diffusa la convinzione che la molteplicit\u00e0 della natura potesse essere ricondotta alla combinazione di pochissimi elementi costitutivi: l'acqua, appunto, il fuoco, la terra e l'aria (o il legno) ed eventualmente una quinta essenza. Cos\u00ec ad esempio in oriente il taoismo cinese include l'acqua fra i suoi cinque elementi con terra, fuoco, legno e metallo. In Occidente anche Empedocle (492 a.C. circa \u2013 430 a.C. circa) annover\u00f2 l'acqua fra i quattro elementi fondamentali, ai quali Platone nel Timeo aggiunse l'etere. Lo stesso Aristotele (384 a.C. - 322 a.C.) sosteneva che la materia fosse formata dall'interazione dei quattro elementi citati da Empedocle.\nL'indispensabilit\u00e0 dell'acqua per il fiorire della vita colp\u00ec molte civilt\u00e0. Ad esempio, nella lingua sumera \"a\" significa sia \"acqua\" sia \"generazione\". Nella maggior parte delle religioni, quindi, l'acqua \u00e8 diventata un simbolo di rinnovamento e perci\u00f2 di benedizione divina. Essa compare logicamente nei riti di \"purificazione\" e di rinascita di molti culti, ad esempio nei riti di immersione del battesimo cristiano e nelle abluzioni dell'ebraismo e dell'islam. Anche nello scintoismo l'acqua \u00e8 usata nei rituali di purificazione di persone o luoghi.\nLa tradizione sapienzale mistica ebraica della Cabala ebraica individua nell'acqua il simbolo della Sefirah Chessed indicante la qualit\u00e0 divina della Misericordia, della gentilezza e della grandezza; molti i riferimenti della Torah all'acqua, anche suo simbolo. Secondo l'esegesi ebraica lo stesso termine \"Ebreo\", in ebraico \"Yivr\u00ec\", significa \"colui che viene da oltre il fiume\" ed \u00e8 presente nella Bibbia ebraica, usato per la prima volta riguardo ad Abramo. Il termine ebraico che traduce la parola \"acqua\", \"maim\", se associato al termine \"esh\", \"fuoco\", forma la parola \"shamaim\" che significa \"cielo\": si ritiene infatti che i cieli presentino l'unione di acqua e fuoco.\nMircea Eliade ha studiato analiticamente i miti acquatici nelle varie religioni: \"Le acque simboleggiano la totalit\u00e0 delle virtualit\u00e0\". Eliade ha considerato:\nL'attribuzione all'acqua di caratteristiche negative \u00e8 molto pi\u00f9 rara e recente. Nel XVI secolo, durante l'epidemia della peste, si pens\u00f2 che l'acqua favorisse il contagio, \"aprendo\" i pori della pelle attraverso cui si sarebbero infiltrati i presunti agenti patogeni, chiamati \"seminaria\", per cui si riteneva che il lavaggio del corpo indebolisse l'organismo, ed era pertanto sconsigliato.\nUsi dell'acqua.\nL'acqua riveste un ruolo centrale in una moltitudine di campi. Sostanzialmente si possono suddividere gli usi dell'acqua in:\nSebbene l'acqua ricopra il 70.8% della superficie terrestre, la maggior parte di questa non \u00e8 utilizzabile direttamente, in quanto necessita di particolari trattamenti, che sono diversificati a seconda dell'utilizzo a cui l'acqua \u00e8 destinata.\nAcqua leggera e acqua pesante.\nNell'ingegneria nucleare l'acqua comune viene detta acqua leggera quando viene impiegata come refrigerante/moderatore del nocciolo di un LWR, sia in condizioni sottoraffreddate (reattori PWR) sia in condizioni di ebollizione (reattori BWR). L'origine di questo termine deriva dalla contrapposizione con il termine acqua pesante, che identifica una sostanza chimicamente simile all'acqua ma in cui l'isotopo pi\u00f9 comune dell'idrogeno di peso 1 \u00e8 sostituito con l'isotopo deuterio di peso 2; l'acqua pesante \u00e8 impiegata come moderatore/refrigerante nei reattori CANDU.\nTrattamenti delle acque.\nL'acqua pu\u00f2 subire diversi trattamenti per la rimozione di inquinanti e per la correzione di alcune caratteristiche chimico-fisiche; la progettazione di impianti di trattamento richiede delle analisi preliminari dell'acqua grezza che possano esprimere con chiarezza tutte le sostanze in essa contenute (le cui concentrazioni sono solitamente espresse con unit\u00e0 di misura in ppm o ppb) e determinare le sue caratteristiche microbiologiche.\nI trattamenti che vengono effettuati sull'acqua dipendono soprattutto dalla loro destinazione, ad esempio l'acqua potabile deve avere un certo contenuto di concentrazione salina, un valore di pH contenuto in un intervallo specifico, una conducibilit\u00e0 elettrica limite, assenza di microrganismi indicatori di inquinamento e di patogeni, mentre un tipo di acqua ad uso agricolo sar\u00e0 pi\u00f9 ricca di minerali.\nIl trattamento delle acque reflue prevede una serie di operazioni di tipo chimico-fisico e biologico, suddivise in \"trattamento primario\", \"trattamento secondario\" e \"trattamento terziario\", oltre ad una serie di operazioni specifiche per il trattamento dei fanghi. I reflui depurati sono generalmente riversati in acque superficiali e in Italia devono rispettare i valori limiti di emissione stabiliti dal decreto legislativo n.152/2006, in relazione agli obiettivi di qualit\u00e0 dei corpi idrici riceventi. Lo scarico di un depuratore, infatti, non deve contenere sostanze inquinanti in concentrazioni tali da interferire con la naturale capacit\u00e0 autodepurativa del corpo idrico n\u00e9 compromettere la vitalit\u00e0 e la biodiversit\u00e0 delle comunit\u00e0 biotiche degli ecosistemi acquatici. I reflui depurati, dopo aver subito un idoneo trattamento terziario, comprensivo di filtrazione su sabbia, adsorbimento su carboni attivi, disinfezione con raggi ultravioletti, biossido di cloro, o altri ossidanti, possono essere riutilizzati soprattutto per un uso irriguo o industriale.\nIl trattamento per le acque marine consiste principalmente nell'operazione di dissalazione.\nI trattamenti per la potabilizzazione si applicano ad acque superficiali naturali, o provenienti da invasi artificiali, con lo scopo di ottenere acque idonee all'uso umano, che rispettino le norme di qualit\u00e0 stabilite in Italia dal decreto legislativo n.31/2001; questi trattamenti comprendono le operazioni di:\nNaturalmente non tutte le operazioni elencate sono applicate contemporaneamente, ma queste potranno essere assemblate in schemi diversi, secondo il grado d'inquinamento dell'acqua grezza.\nAd esempio, un'acqua poco inquinata potr\u00e0 subire un trattamento pi\u00f9 semplice, consistente in una filtrazione su sabbia seguita da disinfezione.\nUn'acqua dolce superficiale mediamente inquinata, invece, subir\u00e0 un trattamento pi\u00f9 spinto che, secondo uno schema classico, potr\u00e0 seguire la successione delle seguenti operazioni: sedimentazione, preossidazione con biossido di cloro, ipoclorito di sodio o altri ossidanti, coagulazione-flocculazione-sedimentazione, filtrazione su sabbia, adsorbimento su carboni attivi e disinfezione finale.\nL'acqua nell'industria.\nL'acqua \u00e8 solo seconda come capacit\u00e0 termica molare specifica rispetto a qualsiasi sostanza nota, subito dopo l'ammoniaca. Per questa sua caratteristica, viene molto usata come mezzo di trasporto ed accumulo del calore.\nL'acqua \u00e8 usata in numerosi processi ed apparecchiature industriali, quali ad esempio il motore a vapore, i generatori di vapore, gli scambiatori di calore ed i radiatori, nonch\u00e9 nei processi dell'industria chimica. Infatti, grazie alle sue propriet\u00e0 chimiche, l'acqua costituisce l'ambiente di reazione e dissoluzione di molte sostanze, e, per le sue caratteristiche termiche, \u00e8 un ottimo fluido trasportatore di calore. Inoltre l'acqua viene impiegata per la produzione di energia nelle centrali idroelettriche. Il vapore acqueo \u00e8 utilizzato per alcuni processi nell'industria chimica. Un esempio \u00e8 la produzione di acido acrilico. Il possibile effetto dell'acqua in queste reazioni include l'interazione fisico-chimica dell'acqua con il catalizzatore e la reazione chimica dell'acqua con gli intermedi di reazione.\nIl fabbisogno d'acqua dell'industria viene soddisfatto con prelievi di acque di origine superficiale (dal ridotto contenuto salino ed un basso tenore in ossigeno a causa dell'inquinamento), profonda (maggiori contenuti di anidride carbonica), o molto pi\u00f9 raramente di origine atmosferica (in genere corrosive a causa dei gas disciolti); solo in particolari casi si ricorre all'acqua di mare.\nSi effettuano perci\u00f2 trattamenti di natura meccanica, fisica o chimica, in relazione allo stato ed alle dimensioni dei contaminanti, per rendere l'acqua utilizzabile nei processi industriali.\nI trattamenti per le acque industriali sono molteplici, e comprendono le operazioni di:\nUna forma di inquinamento \u00e8 rappresentata dallo scarico nell'ambiente di acque residue di processi industriali non opportunamente trattate (inquinamento chimico) o di acque di raffreddamento (inquinamento termico)."}
{"id": "1935531", "revid": "62004", "url": "https://it.wikipedia.org/wiki?curid=1935531", "title": "Circuito del Porto-Trofeo Internazionale Arvedi", "text": "Il Circuito del Porto-Trofeo Arvedi \u00e8 una corsa in linea maschile di ciclismo su strada che si svolge ogni maggio a Cremona, in Italia. Riservata alle categorie Elite e Under-23, dal 2005 fa parte del circuito UCI Europe Tour come prova di classe 1.2. \u00c8 organizzata dal Club Ciclistico Cremonese 1891 ASD.\nAlbo d'oro.\n\"Aggiornato all'edizione 2021.\""}
{"id": "1935536", "revid": "599013", "url": "https://it.wikipedia.org/wiki?curid=1935536", "title": "Troy Ostler", "text": ""}
{"id": "1935537", "revid": "767487", "url": "https://it.wikipedia.org/wiki?curid=1935537", "title": "Draft NBA 1989", "text": "Il Draft NBA 1989 si \u00e8 svolto il 27 giugno 1989 a New York. \u00c8 ricordato come uno dei peggiori Draft della storia NBA, insieme al Draft NBA 1986 e al Draft NBA 2000. Il Draft produsse talenti come Shawn Kemp, Glen Rice, Sean Elliott, Nick Anderson, Dana Barros, Tim Hardaway, B.J. Armstrong e Mookie Blaylock, ma otto delle prime dieci scelte furono fallimenti incluse le prime due scelte Pervis Ellison e Danny Ferry. Il Draft ridusse i turni di scelta da tre ai due attuali."}
{"id": "1935539", "revid": "2730", "url": "https://it.wikipedia.org/wiki?curid=1935539", "title": "Paco Desiato", "text": "Biografia.\nPaco (Pasquale) Desiato si dedica fin da giovanissimo alla spray art. Tra i rappresentanti pi\u00f9 attivi della cultura underground partenopea, \nnel 1998 \u00e8 citato come originale protagonista del graffito metropolitano su: \u201cLa Pittura Napoletana\u201d edito da Liguori.\nVerso la fine degli anni novanta si dedica al fumetto d'autore e all'illustrazione.\nNel 2000 pubblica per 12 mesi on line, sullo \"Sciacallo Elettronico\", sei episodi di \u201cOmar Moss\u201d una storia ambientata in una Napoli del futuro. L'anno dopo sar\u00e0 poi intervistato sulle tecniche avanzate di colorazione digitale, per l'epoca innovative, sul numero di marzo-aprile 2001 della rivista \"Computer Graphics e Publishing\".\nNel 2001, al salone Napoli Comicon, vince il concorso Imago con un'illustrazione sull'ecologia tratta dal fumetto \"Omar Moss\". Nello stesso anno pubblica una storia breve intitolata \"Papele Satanno: Cecilia\" sulla rivista \"Kerosene (ed. Mare Nero).\" Nel 2003 vince il concorso per giovani autori \u201cBlack-Smoking\u201d grazie al quale pubblica il suo primo graphic Novel: \"Papele Satanno: l'abito non fa il tossico\" (ed. Le nuvole). Nello stesso anno pubblica SuperPak su \"Sinestesie\" ed Napoli Comicon. \nTra il 2005 ed il 2006 esce una sua nuova serie: \"Mars Wars\" sulla rivista bimestrale \"Brand New!\" (ed. Free Books), e Mars Pills su \"Nexus\" (Nexus Editrice).\nNel 2006 riprende la serie di Omar Moss con due volumi inediti per Lavieri Editrice: \"Diario di un ladro\" e \"In trappola.\"\nTra il 2007 e il 2009 crea nuove serie a fumetti per opuscoli pubblicitari: \"Inizia l'avventura\" (Babette/FactaManent), \"Pix: un'avventura sulla terra\" (Me.Ca/FactaManent), \"Filippo e la doppia vita\" (Me.Ca/FactaManent), \"I giusti.. modi per prendere il sole\" (NotGallery/clinicaMediterranea/BioDerma), \"The Trippers\" (Shakeup Italia).\nDa febbraio 2010, per un anno, collabora con il quotidiano Terra per l'inserto a fumetti: \"3D la terza dimensione della cronaca\", alternandosi come disegnatore, sceneggiatore e colorista, nel 2011, per la storia \"Il sindaco Pescatore,\" vince il premio Giancarlo Siani . \nDal 2011 collabora con The Walt Disney Company come colorista, layout artist e disegnatore su \"Cars 2\", \"Toy Story\", \"Monsters inc.,\" \"Hero's Duty, Ralph Spaccatutto, Monsters University\".\nPlanes, Planes 2 Cars 3, Star Darling, Palace Pets e Finding Dory.\nDal 2012 collabora con la casa Editrice Fanucci per le copertine e le illustrazioni interne di alcuni libri.\nNel 2016 Pubblica il graphic novel \"Mammacqua\", per la casa editrice Round Robin.\nDal 2017 al 2021 crea e disegna la serie a fumetti a sfondo ecologista \"La Principessa Primula\" per il Parco nazionale del Cilento, Vallo di Diano e Alburni distribuito gratuitamente sui maggiori store e librerie online.\nNel Dicembre 2018 disegna e dirige il videoclip animato \"Guardami le spalle\" per la cantautrice romana Ghita Casadei.\nNel Febbraio 2020 disegna e dirige il corto animato \"Un Mare di Plastica\" contro la Plastica in mare, tratto da un episodio della serie a fumetti \"La Principessa Primula\" per il Parco nazionale del Cilento, Vallo di Diano e Alburni.\nNel 2021 pubblica per la casa editrice The Spark Press \"Raphael Jones: Alla ricerca dell'armonia perduta\" sui testi di Renato Papale."}
{"id": "1935541", "revid": "599013", "url": "https://it.wikipedia.org/wiki?curid=1935541", "title": "Uri Cohen-Mintz", "text": "\u00c8 il figlio di Tanhum Cohen-Mintz."}
{"id": "1935543", "revid": "767487", "url": "https://it.wikipedia.org/wiki?curid=1935543", "title": "Asia Pacific Poker Tour", "text": "L'Asia Pacific Poker Tour (APPT) \u00e8 la maggiore manifestazione di poker sportivo della regione asiatica e pacifica; \u00e8 cominciato nel 2007\nCome il suo corrispettivo europeo, l'EPT, l'APPT \u00e8 sponsorizzato da PokerStars e consiste in diversi tornei di Texas hold 'em senza limiti.\nLa prima stagione si protratta dall'agosto al dicembre 2007 con 5 eventi organizzati in quattro differenti localit\u00e0: Manila (Filippine), Seul (Corea del Sud), Macao (Cina) e Sydney (Australia).\nPer la Corea del Sud e la Cina questi sono stati i primi grandi eventi di poker sportivo autorizzati dai rispettivi governi.\nLa tappa a Macao (PokerStars.net APPT Macau: Asian Poker Open) del novembre 2007 \u00e8 stato il primo torneo di poker nella citt\u00e0 e con 452 iscritti risulta il maggior torneo asiatico di sempre.\nIl tour \u00e8 stato creato da Jeffrey Haas, presidente e direttore del Marketing Sarne Lightman. Danny McDonagh \u00e8 il direttore del torneo. La 441 Productions produce APPT per la televisione."}
{"id": "1935546", "revid": "762947", "url": "https://it.wikipedia.org/wiki?curid=1935546", "title": "Macha M\u00e9ril", "text": "Nel cinema ebbe un periodo di particolare notoriet\u00e0 fra gli anni sessanta e settanta quando fu interprete, fra l'altro, di un film di Dario Argento, \"Profondo rosso\". Dagli anni duemila si dedica essenzialmente al teatro di prosa.\nBiografia.\nMacha M\u00e9ril nacque a Rabat, nell'allora protettorato francese del Marocco, dal principe russo Vladimir Gagarin e sua cugina Marija Belskij, entrambi rifugiati bianchi.\nPoco dopo la sua nascita la famiglia si trasfer\u00ec ad Antibes, nel sud della Francia, dove Vladimir esercitava la professione di agronomo e viticultore. Dopo la morte di questi nel 1947, la madre trasfer\u00ec la famiglia a Parigi dove Macha prosegu\u00ec gli studi ginnasiali e partecip\u00f2 ai corsi di letteratura alla Sorbona, questi ultimi poi interrotti per intraprendere la carriera di attrice.\nDal 1960 al 1963 ha frequentato a New York i corsi di recitazione all'Actors Studio. Dopo un ruolo minore in \"Il segno del leone\", del 1959, ottenne nel 1960 la parte di Yvette nel film \"La mano calda\", opera prima di G\u00e9rard Oury, a sua volta attore, scenografo e sceneggiatore. Raggiunse il successo cinque anni dopo con la partecipazione al film del 1964 \"Una donna sposata\" di Jean-Luc Godard.\nFra i film da lei interpretati e distribuiti sul mercato italiano si segnalano \"Bella di giorno\", \"L'ultimo giorno di scuola prima delle vacanze di Natale\", \"L'affare Goshenko\", \"L'et\u00e0 della pace\", \"Ride bene... chi ride ultimo\", \"Zuppa di pesce\", \"Perdutamente tuo... mi firmo Macaluso Carmelo fu Giuseppe\", \"L'amore coniugale\", \"Le sciamane\", \"L'ultimo treno della notte\" e soprattutto \"Profondo rosso\", nel quale resta indimenticabile la sua interpretazione della parapsicologa Helga Ullman.\nNel 1986 ha ricevuto una candidatura ai Premi C\u00e9sar per l'interpretazione in \"Senza tetto n\u00e9 legge\" (\"Sans toit ni loi\"). Vincitrice nel 1965 del Prix Suzanne Bianchetti, nel 2005 ha ricevuto a Puget-Th\u00e9niers (Alpi Marittime) il premio alla carriera \"Reconnaissance des cin\u00e9philes\" assegnato dall'associazione \"Souvenance de cin\u00e9philes\". Come scrittrice ha pubblicato romanzi e libri di cucina e di costume. Nel 2003 ha dato alle stampe per le \u00c9ditions Albin Michel l'autobiografia \"Biographie d'un sexe ordinaire - Ma vie vue par mon sexe\".\nSostenitrice nel 2002 di Lionel Jospin nelle elezioni presidenziali di Francia, partecipa regolarmente per l'emittente radiofonica francese RTL ad una trasmissione intitolata \"Les Grosses T\u00eates\".\n\u00c8 madre acquisita dell'attore Gianguido Baldi, figlio del regista Gian Vittorio Baldi, che aveva sposato nel 1969. In seconde nozze, \u00e8 stata sposata con il compositore Michel Legrand. \u00c8 pronipote dello scrittore russo Vladimir Aleksandrovi\u010d Sollogub."}
{"id": "1935550", "revid": "287204", "url": "https://it.wikipedia.org/wiki?curid=1935550", "title": "Macha Meril", "text": ""}
{"id": "1935556", "revid": "2067679", "url": "https://it.wikipedia.org/wiki?curid=1935556", "title": "Fiorenzo Serra", "text": "Biografia.\nStudia Scienze naturali a Firenze, dove tra l'altro collabora ai CineGUF. Torna in Sardegna nel 1945 e, abbandonata l'attivit\u00e0 di assistente all'Universit\u00e0 di Pisa, fonda una casa di produzione con il fratello Elio, intraprendendo l'attivit\u00e0 di cineasta a tempo pieno. Si dedica al cinema, spesso in chiave realistica e documentaristica, raccontando la storia, la cultura e le problematiche sociali della sua Isola. Nelle sue pellicole racconta la vita quotidiana dei piccoli paesi sardi, spesso concentrandosi sull'universo della pastorizia e dell'agricoltura, e sull'analisi della trasformazione delle tradizioni sotto l'effetto della modernizzazione. Nel 1964 complet\u00f2 il suo lungometraggio \"L'ultimo pugno di terra\", scritto in collaborazione con Giuseppe Dess\u00ec e Giuseppe Pisanu (allora esponente democristiano), con la supervisione di Cesare Zavattini, poi riadattato e presentato nel 1966 al Festival dei popoli, dove ottenne il \"premio Agis\". Nel 1968 assume l'incarico di preside del neonato Istituto d'Arte di Nuoro e nel 1973 ad Alghero, dove istitu\u00ec il corso di grafica.\nIntitolazioni.\nDal 2015 si svolge un Film Festival internazionale intitolato alla memoria di Fiorenzo Serra e dedicato al cinema etnografico."}
{"id": "1935563", "revid": "287204", "url": "https://it.wikipedia.org/wiki?curid=1935563", "title": "Macha M\u00e8ril", "text": ""}
{"id": "1935565", "revid": "73843", "url": "https://it.wikipedia.org/wiki?curid=1935565", "title": "Lago Aviolo", "text": "Il lago Aviolo \u00e8 un bacino lacustre semi-artificiale situato a 1930 m s.l.m. in comune di Edolo nell'alta val Paghera, in provincia di Brescia e nel Parco dell'Adamello.\nIl lago \u00e8 stato creato nel 1935 dalla Societ\u00e0 generale elettrica cisalpina (ex Societ\u00e0 generale elettrica Adamello, e poi divenuta Edison) per alimentare la centrale elettrica di Sonico.\nNel 1984 venne attivata la centrale di Edolo e contemporaneamente l'acqua fornita dal lago venne dirottata in un tunnel di derivazione che dal lago d'Aviolo porta l'acqua nella galleria di presa proveniente dal lago d'Avio."}
{"id": "1935569", "revid": "1124164", "url": "https://it.wikipedia.org/wiki?curid=1935569", "title": "Benaglio", "text": "Famiglia importante nella storia medioevale lombarda. I Benaglio furono signori della Valle San Martino dal 1274 a al 1383; signoria guelfa schierata con la famiglia Della Torre durante le lotte tra questa e quella dei Visconti.\nStoria e stemma.\nIl pi\u00f9 importante esponente fu Filippo Benaglio che nel 1283 conquist\u00f2 Lecco. La residenza della famiglia fu spostata da questi al castello di Foppenico frazione di Calolziocorte.\nLo stemma della famiglia Benaglio \u00e8 conservato nella met\u00e0 sinistra nello stemma comunale di Calolziocorte, moderno capoluogo della valle.\nNei primi anni del XVI secolo il casato dei Benaglio \u00e8 rappresentato nel Maggior Consiglio della citt\u00e0 di Bergamo ed \u00e8 annoverato tra le dieci pi\u00f9 eminenti famiglie insieme ai Colleoni e agli Albani, abitavano infatti nelle pi\u00f9 storiche vie cittadine: piazza Nuova poi Lorenzo Mascheroni, via Colleoni in prossimit\u00e0 del lavatoio pubblico, via del V\u00e0gine e altre nelle vicinanze.\nUn ramo di questa famiglia si trasfer\u00ec nel XVI secolo a Milano, con Giovanni Pietro che fu questore straordinario per il re di Francia Luigi XII nel 1512; discende da questo ramo Giuseppe, regio sindaco fiscale dello stato di Milano all'inizio del XVIII secolo.\nImportante testimonianza del blasone della famiglia \u00e8 presente sul lato est di palazzo Benaglio presente in via Porta Dipinta di Bergamo, palazzo che ha subito nel tempo molte modifiche fino al XX secolo, ma che mostra a livello del piano nobile, una grande serliana completa di lesene che reggono la trabeazione mistilinea sormontata dal grande stemma della famiglia: due galletti affrontati su scaglione, decorati da una ghirlanda di fiori. La demolizione del palazzo a fianco per volere della famiglia Moroni per dar luce al palazzo di propriet\u00e0 ha concesso una miglior visione di questo emblema.\nArma.\n\"Di rosso, allo scaglione, sostenente due galli affrontati, il tutto di argento.\""}
{"id": "1935570", "revid": "729019", "url": "https://it.wikipedia.org/wiki?curid=1935570", "title": "Eric Lemming", "text": "Carriera.\nLemming vinse ben sette medaglie olimpiche in quattro differenti edizioni. La prima Olimpiade a cui partecip\u00f2 fu quella di Parigi 1900, in cui non ottenne alcuna medaglia pur avendo disputato sei diverse gare. In seguito, prese parte ai Giochi olimpici intermedi del 1906 tenutisi d Atene. Questi furono i Giochi pi\u00f9 fortunati per Lemming dato che gli fruttarono ben quattro medaglie olimpiche. Due anni dopo, vinse due medaglie d'oro ai Giochi di Londra 1908, entrambe conquistate nel giavellotto. Le ultime Olimpiadi a cui partecip\u00f2 furono quelle svedesi di Stoccolma dove vinse la medaglia d'oro, sempre nella gara di giavellotto.\nPalmar\u00e8s.\nIn carriera ha conseguito i seguenti risultati:"}
{"id": "1935572", "revid": "36426", "url": "https://it.wikipedia.org/wiki?curid=1935572", "title": "Tempio del Divo Traiano", "text": ""}
{"id": "1935578", "revid": "36426", "url": "https://it.wikipedia.org/wiki?curid=1935578", "title": "Tempio del Divo Taiano e Plotina", "text": ""}
{"id": "1935579", "revid": "599013", "url": "https://it.wikipedia.org/wiki?curid=1935579", "title": "Zvi Sherf", "text": ""}
{"id": "1935582", "revid": "73843", "url": "https://it.wikipedia.org/wiki?curid=1935582", "title": "Better By You, Better Than Me", "text": "Better By You, Better Than Me \u00e8 una canzone degli Spooky Tooth, scritta dal tastierista Gary Wright. La canzone divenne per\u00f2 famosa per la cover che ne fece il gruppo metal inglese Judas Priest e per il processo del 1990 in cui questi ultimi vennero accusati di aver condotto al suicidio due giovani ragazzi americani, attraverso una serie di messaggi subliminali immessi nella canzone che secondo l'accusa sarebbero avvertibili ascoltando il disco al contrario. Alla fine del processo, la band venne assolta poich\u00e9, secondo il giudice, gli ipotetici messaggi nascosti non sono dovuti ad altro che ad una combinazione di suoni e di parole."}
{"id": "1935584", "revid": "891358", "url": "https://it.wikipedia.org/wiki?curid=1935584", "title": "Ivan Nielsen", "text": "Carriera.\nClub.\nInizi\u00f2 la carriera nel 1975 col Fremad Amager. Nel 1979 entr\u00f2 nel calcio professionistico passando agli olandesi del con cui vinse due volte la KNVB beker e una Eredivisie. Dopo sette stagioni al Feyenoord, nel 1986 approd\u00f2 al dove trov\u00f2 i connazionali Frank Arnesen e Jan Heintze. Al PSV conquist\u00f2 tre Eredivisie e altrettante Coppe d'Olanda, ma il pi\u00f9 importante risultato fu la vittoria della Coppa dei Campioni nel 1987-1988, ottenuta in finale contro il ai tiri di rigore.\nNel 1990 ritorn\u00f2 in Danimarca al Fremad Amager per giocarvi un campionato. L'anno successivo pass\u00f2 al B 1903 nell'anno in cui la squadra si un\u00ec KB per formare l'FC Copenaghen. Nel 1992 and\u00f2 ad aggregarsi nella nuova squadra e vinse, nel 1993, la prima Superliga danese della storia. Sempre nel 1993 fu ceduto al N\u00e6stved IF dove concluse la carriera.\nNazionale.\nDebutt\u00f2 con la nel settembre 1977 e collezion\u00f2 in tutto 6 presenze andando a segno in un'occasione.\nCon la Nazionale maggiore vanta 51 gettoni. Debutt\u00f2 nel 1980 sotto la guida di Sepp Piontek e partecip\u00f2 ai campionati europei di calcio di , dove gioc\u00f2 tutte le quattro partite della Nazionale, sia sia al ."}
{"id": "1935590", "revid": "1568601", "url": "https://it.wikipedia.org/wiki?curid=1935590", "title": "Rino (torrente di Leffe)", "text": "Il Rino \u00e8 un torrente, che scorre in Lombardia, attraversando la provincia di Bergamo.\nPercorso.\nIl torrente, che deve il suo nome al gallico \"Rei\" (scorrere), nasce nel comune di Peia nella piccola \"val V\u00e8gia\". Dopo poche centinaia di metri, presso la cava dismessa del \"Cordell\u00e0\" (in localit\u00e0 \"Prato del Re\"), riceve le acque della \"Valle de Tr\u00ec F\u00f2nc\" (\"valle delle Tre Fontane\") e giunge in comune di Leffe. Corre quindi nella piccola \"Val de la Famusa\", a fianco dello Stadio Carlo Martinelli, dove vi confluiscono i rivoli delle vallecole \"Br\u00f6sn\u00ecga\" e \"Br\u00f6g\u00e0\". Entra nel centro abitato di Leffe, presso il quale \u00e8 fatto oggetto di una forte canalizzazione, tanto che per lunghi tratti il corso stesso risulta essere totalmente sotterraneo. \nSfocia nel Romna nella zona Sud-Ovest del territorio comunale leffese, nei pressi del locale cimitero. \nNel periodo geologico del Pleistocene, quando nella conca della val Gandino era presente il lago di Leffe, il corso del torrente deviava verso la sella di san Rocco, venendo incluso nel bacino della valle Rossa. In seguito all'estinzione del lago stesso, unitamente al contributo della neotettonica che fece arretrare il versante Nord-Est del monte Beio, il corso d'acqua ricadde nel versante orografico della val Gandino.\nProblemi.\nQuesto torrente negli ultimi anni \u00e8 tornato ad essere popolato dalla trota fario, dopo che da vari studiosi che effettuando alcuni carotaggi avevano trovato terra sterile per circa 9 metri sotto la superficie dell'acqua.\nTutto questo era dovuto agli scarichi di varie tintorie presenti nella zona, (per un breve periodo ve ne operavano anche sei), che riversavano i coloranti nell'acqua."}
{"id": "1935591", "revid": "697352", "url": "https://it.wikipedia.org/wiki?curid=1935591", "title": "Paesi sviluppati", "text": "Si definiscono Paesi sviluppati quegli Stati in genere con economie avanzate (non tutti i paesi sviluppati sono con economie avanzate), elevati redditi pro capite e un alto indice di sviluppo umano.\nI paesi sviluppati hanno generalmente un settore terziario pi\u00f9 avanzato rispetto al secondario, avendo un settore dei servizi che fornisce pi\u00f9 ricchezza rispetto a quello industriale; essi sono in contrasto con i paesi in via di sviluppo, che sono in via di industrializzazione o pre-industriali e quindi fortemente basati sul settore agricolo. A partire dal 2015, le economie avanzate costituiscono il 60,8% del PIL globale basato su valori nominali e 42,9% del PIL globale basato sulla parit\u00e0 di potere d'acquisto (PPA) secondo il Fondo monetario internazionale.\nSinonimi.\nSinonimi di \"Paese sviluppato\" sono \"Paese avanzato\" e \"Paese postindustriale\". Il termine \"industrializzato\" non \u00e8 sufficiente a definire un paese sviluppato, in quanto questo necessita di un terziario preponderante ed un elevato indice di sviluppo umano. Un \"Paese avanzato\" (che \u00e8 una realt\u00e0 pi\u00f9 alta di quella di un paese semplicemente sviluppato) deve avere, oltre che un ISU molto alto, anche un fortissimo terziario. In quelli pi\u00f9 forti tra gli avanzati (per esempio quelli del G7) c'\u00e8 naturalmente anche un'altissima ricchezza accumulata. Il primo Paese industrializzato in ordine di tempo fu l'Inghilterra, seguita da Germania, Francia, il resto del Regno Unito ed altri paesi dell'Europa occidentale, tra cui l'Italia. Secondo economisti come Jeffrey Sachs, l'attuale differenza tra Paesi sviluppati e paesi in via di sviluppo \u00e8 cominciata nel ventesimo secolo.\nIndice di Sviluppo Umano (ISU).\nL'ISU delle Nazioni Unite \u00e8 una misura statistica che indicatori di livello di un paese di sviluppo umano. Mentre v'\u00e8 una forte correlazione tra l'avere un punteggio elevato ISU e un'economia prospera, l'Onu sottolinea che i conti ISU per pi\u00f9 di reddito o la produttivit\u00e0. A differenza di PIL pro capite o il reddito pro capite, ISU tiene conto di come il reddito \u00e8 trasformato \"in opportunit\u00e0 di istruzione e di salute e quindi in maggiori livelli di sviluppo umano.\"\nDal 1990, la Norvegia (2001-2006, 2009-2018), il Giappone (1990-1991 e 1993), il Canada (1992 e 1994-2000) e l'Islanda (2007-2008) hanno avuto il punteggio pi\u00f9 alto ISU.\nMolti paesi elencati dal FMI come \"avanzata\", possiedono una ISU sopra 0.800, la soglia di \"molto alta\" sviluppo umano. Molti paesi che possiedono un ISU di 0.800 e pi\u00f9 sono elencati anche dal Fondo monetario internazionale come \"avanzati\". Cos\u00ec, molte \"economie avanzate\" sono caratterizzati da un punteggio ISU di 0.800 o superiore. Dal mese di aprile 2016, il FMI classifica Macao come un'economia avanzata.\nIl Rapporto sullo sviluppo umano 2019 dal Programma di sviluppo delle Nazioni Unite \u00e8 stato rilasciato il 9 dicembre 2019, e calcola i valori ISU basati su stime per il 2018. Di seguito \u00e8 riportato l'elenco dei paesi \"molto alto sviluppo umano\":\nCome membro non ONU, il governo di Taiwan calcola il proprio ISU, che aveva un valore di 0,911 nel 2018, classificato 21 a livello globale. Inoltre, mentre l'ISU per la regione amministrativa speciale cinese di Hong Kong \u00e8 calcolata dalle Nazioni Unite, non \u00e8 per Macao. Il governo macanese ha calcolato che l'ISU del territorio \u00e8 pari a 0,868 nel 2011. Questi valori collocano Taiwan e Macao ben nella lista dei paesi con \"Altissimo sviluppo umano\". Inoltre, nel 2009 un progetto delle Nazioni Unite ha calcolato l'ISU per tutti i suoi membri, nonch\u00e9 per Taiwan, Macao e molti territori dipendenti. I valori di ISU per i paesi di San Marino e Monaco, che non sono stati inclusi nei rapporti ISU annuali ufficiali, sono stati trovati rispettivamente a 0,961 e 0,956. Ci\u00f2 colloca saldamente entrambi i paesi nella categoria dei paesi con \"Sviluppo umano molto elevato\". I territori dipendenti con valori ISU equivalenti a \"Altissimo sviluppo umano\" erano: Jersey, Isole Cayman, Bermuda, Guernsey, Gibilterra, Isole Norfolk, Isole Faroe, Isola di Man, Isole Vergini britanniche, Isole Falkland, Aruba, Portorico, Martinica , Groenlandia e Guam. Da notare, i valori ISU nel rapporto 2009 sono stati calcolati utilizzando la vecchia formula ISU, mentre i valori ISU dopo l'anno 2010 sono calcolati con una formula diversa.\nLe economie ad alto reddito.\nAlcune istituzioni hanno prodotto gli elenchi dei paesi sviluppati: l'ONU, la CIA, e alcuni fornitori di indici del mercato azionario (il Gruppo FTSE , MSCI , S &amp; P , Dow Jones , STOXX , etc.). Quest'ultimo non \u00e8 incluso qui perch\u00e9 la sua associazione di paesi sviluppati con i paesi sia con redditi elevati e mercati sviluppati non \u00e8 considerato come direttamente rilevante.\nTuttavia molte altre istituzioni hanno creato liste pi\u00f9 generali di cui quando si parla di paesi sviluppati. Ad esempio, il Fondo monetario internazionale (FMI) identifica 39 \"economie avanzate\". L'OCSE 's 36 membri sono conosciuti come 'i paesi sviluppati club'. La Banca Mondiale identifica 81 \"paesi ad alto reddito\".\nClassificazioni comuni.\nComunemente sono considerati Paesi avanzati o sviluppati gli Stati Uniti e il Canada nelle Americhe, il Giappone, la Corea del Sud e Taiwan in Asia, l'Australia e la Nuova Zelanda in Oceania e quasi tutte le nazioni d'Europa. La definizione \u00e8 stata applicata anche a Hong Kong e Macao, al piccolo stato di Singapore ed allo stato mediorientale di Israele.\nTabella comparativa (2020).\nTabella comparativa dei paesi con \"molto alto\" sviluppo umano (uguali o superiori a 0.800), secondo UNDP ; membri OCSE ; economie \"avanzate\", secondo il Fondo monetario internazionale ; \"ad alto reddito\" economie, secondo la Banca Mondiale e il reddito pro-capite (a parit\u00e0 di potere d'acquisto) superiore a $ 22.000 secondo il FMI.\nClassifica.\nPaesi in sospeso dalla tabella comparativa sopra come \"Sviluppati\" e \"1 e 2 riconoscimenti in sospeso\"."}
{"id": "1935595", "revid": "75435", "url": "https://it.wikipedia.org/wiki?curid=1935595", "title": "Martirio di San Paolo apostolo", "text": ""}
{"id": "1935599", "revid": "1005847", "url": "https://it.wikipedia.org/wiki?curid=1935599", "title": "Elezioni federali in Germania del 1949", "text": "Le elezioni federali nella Repubblica Federale di Germania del 1949 si tennero il 14 agosto per il rinnovo del Bundestag. Sono state le prime elezioni dopo la caduta del nazismo e le prime elezioni libere dopo quelle del 1933.\nSi recarono alle urne il 78.5% dei cittadini aventi diritto al voto.\nConseguenze.\nDopo le elezioni, il cristiano democratico Konrad Adenauer viene eletto primo \"Bundeskanzler\" della Repubblica federale alla guida di una coalizione composta da CDU-CSU, FDP e DP."}
{"id": "1935605", "revid": "1272592", "url": "https://it.wikipedia.org/wiki?curid=1935605", "title": "Unione Sportiva Triestina 1976-1977", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1976-1977."}
{"id": "1935607", "revid": "884077", "url": "https://it.wikipedia.org/wiki?curid=1935607", "title": "Italia ai Giochi della XXVIII Olimpiade", "text": "L'Italia ai Giochi olimpici di Atene, disputatisi dal 13 al 29 agosto 2004, ha conquistato 32 medaglie, di cui 10 d'oro, chiudendo all'ottava posizione nel medagliere.\nGli atleti della delegazione italiana sono stati 373, 236 uomini e 137 donne. I portabandiera sono stati Jury Chechi alla cerimonia di apertura e Carmela Allucci a quella di chiusura."}
{"id": "1935609", "revid": "287204", "url": "https://it.wikipedia.org/wiki?curid=1935609", "title": "Ibn al-Farid", "text": "Poeta e mistico egiziano. Rifiut\u00f2 una offerta del sultano d'Egitto per la carica di giudice supremo (\"Q\u0101\u1e0d\u012b al-qu\u1e0d\u0101t\"), e si ritir\u00f2 nella Moschea di al-Azhar del Cairo, per dedicarsi alle pratiche devozionali e al misticismo.\nIl luogo della sua sepoltura sulla collina detta Muqa\u1e6d\u1e6dam, dove oggi sorge una moschea a lui intitolata, \u00e8 ancora meta di pio pellegrinaggio.\nL'esaltazione religiosa ed i prolungati digiuni gli favorirono frequenti stati di estasi, durante i quali riteneva di udire voci celesti. Le sue poesie gli diedero grande fama nel mondo arabo, dove viene considerato il pi\u00f9 importante fra i poeti sufi.\nScrisse il famoso poema intitolato \u201c\"Ode al vino\"\u201d (in arabo \"khamriyya\"), in cui il vino diventa simbolo divino e l'ebbrezza da questo provocata \u00e8 simbolo della conoscenza. Una raccolta delle sue poesie \u00e8 stata pubblicata a Parigi nel 1855 con il titolo \u2018D\u012bw\u0101n\u2019 e, molto migliorata, da Giuseppe Scattolin.\nL'opera tuttavia in assoluto principale \u00e8 l'ode chiamata \"Na\u1e93m al-sul\u016bk\", o \"Il poema del progresso\", meglio nota come \"T\u0101\u02beiyya al-kubr\u0101\", un componimento di 760 versi in cui i versi finiscono con la consonante araba \"T\u0101\u02be\". Essa \u00e8 stata ampiamente studiata da studiosi italiani, da Di Matteo a Carlo Alfonso Nallino e, infine, da Giuseppe Scattolin."}
{"id": "1935614", "revid": "1886315", "url": "https://it.wikipedia.org/wiki?curid=1935614", "title": "Minissale", "text": "Minissale (\"Minissali\" in dialetto messinese) \u00e8 un rione della II circoscrizione del comune di Messina, posto circa 4\u00a0km a Sud del centro cittadino, tra i rioni di Gazzi e Contesse.\nToponimo.\nL'origine del nome \u00e8 nella parola latina \"dominus\", cio\u00e8 padrone. Essendo i terreni della zona un \"dominicato\", cio\u00e8 di propriet\u00e0 di persona non soggetta a vincoli feudali, che ne ricavava delle rendite dominicali, il nome della zona venne storpiato in \"dominissale\" e poi in \"Minissale\".\nStoria.\nFino a met\u00e0 degli anni 50 del XX secolo, Minissale era una contrada agricola, coltivata intensamente ad ortaggi, agrumeti e uliveti. L'allevamento del bestiame era ben sviluppato. Nel 1957, con la costruzione della variante alla vecchia via Nazionale, la Strada statale 114 Orientale Sicula, i terreni a monte di essa furono sottoposti ad esproprio e trasformati in \"zona di espansione edilizia popolare e agevolata\", con la costruzione di numerosi caseggiati che in breve tempo portarono la zona ad un forte incremento demografico.\nViabilit\u00e0 e trasporti pubblici.\nIl rione \u00e8 attraversato dall'ex Strada statale 114 Orientale Sicula (oggi via Adolfo Celi) e dall'ex via Consolare Valeria (oggi via Marco Polo) che intersecandosi in \"Largo Virgilio\" formano da anni una strozzatura per il traffico in entrata e in uscita dalla citt\u00e0. Il rione \u00e8 servito dalle linee Atm dal n\u00ba1 al n\u00ba15, oltre alla linea ATM circolare n\u00ba17 (\"Minissale-Cristo Re\").\nLuoghi di culto.\nChiesa parrocchiale dedicata a \"Maria Stella Maris\""}
{"id": "1935616", "revid": "1745361", "url": "https://it.wikipedia.org/wiki?curid=1935616", "title": "Iti (mitologia)", "text": "Iti () \u00e8 un personaggio della mitologia greca, figlio di Tereo re di Tracia e di Procne.\nMitologia.\nFu ucciso dalla propria madre (Procne) e fatto a pezzi per essere cucinato e dato in pasto al padre come vendetta al fatto che quest'ultimo avesse privato della lingua sua sorella Filomela dopo averla violentata. \nIn precedenza Filomela, per comunicare la violenza subita dal cognato riprodusse le immagini dello stupro tessendo una tela e porgendola a Procne."}
{"id": "1935618", "revid": "1005847", "url": "https://it.wikipedia.org/wiki?curid=1935618", "title": "Elezioni federali in Germania del 1953", "text": "Le elezioni federali nella Repubblica Federale di Germania del 1953 si tennero il 6 settembre per il rinnovo del Bundestag.\nSi rec\u00f2 alle urne l'86% dei cittadini aventi diritto al voto.\nConseguenze.\nDopo le elezioni, il cristiano democratico Konrad Adenauer viene rinconfermato cancelliere alla guida di una vasta coalizione (i 2/3 del Bundestag) comprendente tutti i partiti politici, eccetto il Partito Comunista e quello Socialdemocratico."}
{"id": "1935619", "revid": "767487", "url": "https://it.wikipedia.org/wiki?curid=1935619", "title": "Rock Forever", "text": "Rock Forever \u00e8 una canzone del gruppo metal inglese dei Judas Priest; il brano venne scritto nel 1978 ma pubblicato come singolo un anno dopo nel loro album \"Killing Machine\".\nLa canzone contiene un assolo suonato dai chitarristi Glenn Tipton e K.K. Downing."}
{"id": "1935623", "revid": "88740", "url": "https://it.wikipedia.org/wiki?curid=1935623", "title": "Port Arthur", "text": "Port Arthur \u00e8 il nome di alcune localit\u00e0:\nIl nome si ritrova inoltre in:"}
{"id": "1935630", "revid": "59470", "url": "https://it.wikipedia.org/wiki?curid=1935630", "title": "Psilla", "text": ""}
{"id": "1935637", "revid": "767487", "url": "https://it.wikipedia.org/wiki?curid=1935637", "title": "Giuseppe Della Valle", "text": "Biografia.\nGiuseppe \"\"Geppe\" Della Valle III, grande campione del Bologna e della nazionale italiana, era il fratello minore di una dinastia di calciatori: Guido Della Valle, pioniere del football e uno dei fondatori del Bologna, ufficiale di artiglieria morto nel 1915 durante la Prima guerra mondiale; Mario Della Valle, anch'esso talentuoso attaccante del Bologna tra gli anni 1910 e 1920. Laureato in ingegneria, Giuseppe Della Valle lavorava presso l'istituto autonomo case popolari, facendo spesso la spola tra Bologna e Parma. Persona molto educata, spesso dava l'impressione di essere un po' distaccato, non molto comunicativo. Ebbe un forte screzio con Pietro Genovesi, mediano del Bologna e della Nazionale: i due non si parlavano nella vita privata, ma calcisticamente vi era una grande stima e ammirazione reciproca. La sua famiglia era di origini nobili.\nCarriera.\nGiocatore.\nClub.\nGrande talento offensivo, crebbe nei \"Boys\"\" del Bologna e inizi\u00f2 a giocare con i rossobl\u00f9 nel 1916, durante la sospensione dei campionati dovuta al periodo bellico. Si mise subito in luce mostrando doti tecniche e fisiche fuori dal comune: tiro a rete potente e preciso con entrambi in piedi, abilit\u00e0 nel gioco di testa, coraggio nei contrasti, visione di gioco. Poteva giocare indifferentemente come mezzala o centravanti, talmente erano perfetti i suoi fondamentali. Alto di statura, disponeva di un fisico robusto con cui si faceva largo nelle aree avversarie. Form\u00f2 con Alberti e in seguito con Schiavio una coppia di attaccanti eccezionali, che permise al Bologna di raggiungere, dal 1920-1921 al 1928-1929, ben cinque finali di Lega Nord\u00a0\u2013 considerata la \"vera\" finale scudetto, dato il divario tecnico che separava la Lega Nord dalla Lega Sud\u00a0\u2013 e di conquistare lo scudetto nel 1924-1925 e nel 1928-1929.\nCon 104 reti \u00e8 il settimo realizzatore di tutti i tempi nella storia del Bologna. Scriveva di lui Ettore Berra: \"Della Valle anticipa il Sistema per quanto si riferisce al giuoco del centravanti. Il bolognese form\u00f2 con Schiavio una coppia di grande potenza offensiva, ma tuttavia giunsero nella squadra azzurra in tempi diversi e fu Della Valle che vi mise per primo il piede. Alto, robusto, angoloso, Della Valle assaltava le difese, insensibile ai colpi, duro come un macigno, tenace, caparbio: una catapulta\". Si ritir\u00f2 dal calcio giocato nel 1931, non perch\u00e9 non fosse in grado di continuare a giocare, ma perch\u00e9 i suoi doveri professionali gli impedivano di continuare a dedicarsi all'allenamento.\nNazionale.\nPer tutti gli anni 1920 fu un punto di forza della nazionale italiana, con la quale esord\u00ec il giorno di capodanno del 1923, nel 3-1 rifilato alla Germania.\nNel 1924 venne convocato da Vittorio Pozzo alle Olimpiadi di Parigi, durante le quali and\u00f2 a segno sia nella partita giocata contro il Lussemburgo\u00a0\u2013 vinta per 2-0\u00a0\u2013, sia nel match giocato contro la Svizzera\u00a0\u2013 perso per 1-2. Celebre la sua grande prestazione contro la Spagna di Ricardo Zamora il giorno dell'inaugurazione del \"Littoriale\" di Bologna: suo fu il colpo di testa che indusse all'autogol il difensore spagnolo Prats. In Nazionale rimase fino al 1929, collezionando 17 presenze e 6 reti.\nDirigente.\nTerminata la carriera di calciatore, fu nominato consigliere del Bologna, e in seguito\u00a0\u2013 durante il trentennio di presidenza di Renato Dall'Ara\u00a0\u2013 ebbe il ruolo di vicepresidente del club rossobl\u00f9.\nDopo il ritiro.\nContinu\u00f2 a esercitare la professione di ingegnere nella sua Bologna. \u00c8 deceduto nel 1975."}
{"id": "1935639", "revid": "767487", "url": "https://it.wikipedia.org/wiki?curid=1935639", "title": "Ronnie Montrose", "text": " Egli \u00e8 particolarmente noto per essere stato il fondatore dei Montrose e in seguito dei meno noti Gamma, ma ha anche collaborato con noti artisti come Edgar Winter e Van Morrison, oltre ad aver intrapreso una carriera solista, attiva soprattutto negli anni novanta.\nBiografia.\nRonnie Montrose nacque il 29 novembre del 1947 a Denver, Colorado. Egli inizi\u00f2 a suonare la chitarra all'et\u00e0 di 17 anni, ma inizialmente doveva farsi prestare lo strumento poich\u00e9 all'epoca non poteva permetterselo. Ronnie venne fortemente influenzato da gruppi rock degli anni 60 come gli Yardbirds di Jimmy Page, Jeff Beck, Cream e Jimi Hendrix.\nNei primi anni 70, Montrose abbandon\u00f2 il Colorado per trasferirsi in California dove esord\u00ec all'interno del panorama musicale come chitarrista turnista per diversi importanti artisti, come Boz Scaggs, Herbie Hancock per l'album \"Mwandishi\" (1970), Van Morrison per gli album \"Tupelo Honey\" (1971) e \"Saint Dominic's Preview\" (1972), e con Edgar Winter, con cui incise \"They Only Come Out at Night\" (1972), dal quale vennero estratti i singoli \"Frankenstein\", e \"Free Ride\"\". Quest'ultimo brano era caratterizzato da un suo eccezionale intervento solista e ritmico, alternato alla presenza di Rick Derringer, collega di vecchia data di Winter. Montrose dimostr\u00f2 di essere un grande intrattenitore dal vivo, spesso interagendo con Winter durante le esibizioni. L'Edgar Winter Group per\u00f2 era composto da talentuosi musicisti (Winter, Derringer, Dan Hartman), mentre Ronnie avrebbe voluto pi\u00f9 spazio nel gruppo, cos\u00ec decise di abbandonare la formazione per fondare un progetto personale. Dopo queste importanti esperienze, Montrose venne contattato dai britannici Mott the Hoople ma, intenzionato a dar vita al suo progetto, declin\u00f2 l'offerta.\nIl chitarrista pass\u00f2 alla creazione della sua band, a cui diede il nome di Montrose, e che cominci\u00f2 a prendere vita nell'autunno del 1973 a San Francisco. La formazione originale era composta dai suoi colleghi session player Bill Church (basso), Denny Carmassi (batteria), ed il dotato cantante californiano Sammy Hagar. Dopo aver concluso un contratto con l'etichetta Warner Bros. i Montrose realizzarono il loro debutto discografico nel novembre di quell'anno, l'omonimo \"Montrose\", prodotto da Ted Templeman. Questo disco venne poi riconosciuto come uno dei migliori album hard rock/heavy metal degli anni '70. A meno di un anno dall'esordio, segu\u00ec il secondo capitolo, \"Paper Money\". Questo disco tuttavia si rivel\u00f2 sorprendentemente fallimentare, non riuscendo a bissare il successo del suo predecessore. A causa di questo insuccesso, sorsero delle tensioni tra Ronnie Montrose e Sammy Hagar, che presto portarono all'allontanamento di quest'ultimo dal gruppo a seguito del tour del disco per decisione dello stesso chitarrista. Dopo la sua dipartita, Hagar intraprese la carriera solista, e Ronnie a sua sostituzione chiam\u00f2 in causa Bob James, ed il nuovo tastierista Jim Alcivar, con cui pubblic\u00f2 il terzo album \"Warner Brothers Presents... Montrose!\" nel 1975. Anche questo lavoro si rivel\u00f2 un fallimento, e dopo il successivo \"Jump on It\" (1976), i Montrose annunciarono ufficialmente lo scioglimento nel 1978.\nDurante quello stesso anno, Montrose pubblic\u00f2 il suo debutto solista, un album strumentale dal titolo di \"Open Fire\", che venne prodotto da Edgar Winter nel quale spiccava la variet\u00e0 di influenze e arrangiamenti. La sua carriera solista comunque sar\u00e0 sempre caratterizzata da un eclettismo musicale, spaziando dall'hard rock al jazz fusion. Un anno dopo il chitarrista fond\u00f2 una nuova band, i Gamma. La formazione originale era composta dal cantante scozzese Davey Pattison, il batterista Skip Gilette, assieme agli ex membri dei Montrose Alan Fitzgerald (basso) e Jim Alcivar (tastiere), che incise nel '79 il debutto discografico, intitolato \"Gamma 1\". L'anno successivo segu\u00ec \"Gamma 2\", che permise tour negli Stati Uniti e in Europa. Il terzo album, \"Gamma 3\", trascinato dai singoli \"\"No Destination\" e soprattutto \"Right the First Time\"\", esplor\u00f2 territori pi\u00f9 melodici con le tastiere in risalto. Queste nuove direzioni non furono unanimi, e appena il disco entr\u00f2 nelle classifiche americane, Carmassi abbandon\u00f2 il gruppo per raggiungere gli Heart. Venne previsto un tour di supporto ai Foreigner in Europa, ma il leader fece presagire lo scioglimento: Montrose decise di abbandonare tutto improvvisamente nel bel mezzo del tour, dalla band all'etichetta discografica. Questa scelta venne provocata dalle seccanti pressioni da parte della loro etichetta, che insisteva per ci\u00f2 che pubblicassero una hit.\nMontrose inoltre si dedic\u00f2 occasionalmente all'attivit\u00e0 di produttore per alcuni gruppi heavy metal emergenti: nei primi anni del decennio produsse alcuni brani della Jeff Watson Band, un progetto capeggiato dal futuro chitarrista dei Night Ranger Jeff Watson; attorno al 1984 produsse alcune delle prime demo dei Tesla prima che si affermassero nella scena musicale; nel 1986 co-produsse il debutto discografico dei Lion intitolato \"Power Love\"; mentre l'anno seguente figur\u00f2 produttore per il primo album degli Heathen \"Breaking the Silence\".\nNello stesso '87 Ronnie annunci\u00f2 la riunione dei Montrose, con una formazione completamente rivoluzionata, composta dal cantante Johnny Edwards (ex Buster Brown), il bassista Glenn Letsch (proveniente dai Gamma), ed il batterista James Kottak. I nuovi Montrose diedero alle stampe un album dal titolo di \"Mean\" per la Enigma Records, prima di sciogliersi.\nNel 1997 venne seppellita l'ascia di guerra tra Ronnie e Hagar, quando la formazione dei Montrose, composta da Montrose, Bill Church e Denny Carmassi, si riun\u00ec assieme a Sammy Hagar in occasione delle incisioni del brano \"Leaving The Warmth Of The Womb\", che verr\u00e0 inserito nel disco solista di Hagar \"Marching to Mars\".\nNel 1999 Montrose avvi\u00f2 una band solista che includeva il chitarrista David Henzerling (noto sotto il nome di David Michael-Philips), ex membro dei King Kobra, il batterista John Covington (ex Greg Leon Invasion), e il bassista Bobby Gaylor. In seguito Henzerling e Covington formarono i Big Cock nel 2005. Montrose riform\u00f2 i Gamma nel 2000, pubblicando quello stesso anno il quarto album del gruppo, \"Gamma 4\".\nNel primo 2002, Ronnie Montrose resuscit\u00f2 nuovamente i Montrose con una nuova formazione composta dal bassista Chuck Wright (ex Quiet Riot, House of Lords), il batterista Pat Torpey (ex Impellitteri, Mr. Big), ed il cantante Keith St. John, proveniente dai Burning Rain.\nMorte.\nIl 3 marzo 2012 Ronnie Montrose si \u00e8 tolto la vita. L'ufficio del \"coroner\" della contea di San Mateo ha pubblicato un rapporto, il 6 aprile, il quale ha confermato che il chitarrista \u00e8 morto per ferita auto-inflitta con un colpo di pistola. Montrose non ha lasciato alcun biglietto d'addio. Montrose ha avuto una vita difficile, che lo portava ad essere molto autocritico e che pu\u00f2 aver contribuito al suo alcolismo a lungo termine. La tossicologia ha riportato un livello di alcool nel sangue di 0,31% (quattro volte il limite legale per la guida in California), al momento della morte. Nei primi mesi del 2012, la morte di suo zio e di Lola (il suo amato bulldog, la cui compagnia lo aveva aiutato a convivere con il periodo di guarigione dal cancro) hanno contribuito alla depressione.\nLa mattina del 3 marzo 2012, alle 11:01, una serie di messaggi di testo con la moglie Leighsa hanno preceduto il suicidio:\n\"... Io ho la 38 in mano e sono pronto ad andare.\"\n\"Mi dispiace tanto. Eppure ho la pistola in mano. Vado a fare quel viaggio. Ti amo tantissimo.\"\nA questo punto Leighsa ha chiamato Ronnie e gli ha chiesto di venire a casa sua. Lui ha accettato ma Leighsa non ha aspettato e ha deciso di andare lei a casa di Ronnie, ma in quel momento ha notato un altro testo sul suo telefono cellulare.\n\"Non posso. Ho la pistola alla testa.\"\nLeighsa si \u00e8 precipitata a casa di Ronnie insieme alla madre di lei, e insieme hanno trovato Ronnie Montrose morto nel suo soggiorno. \u00c8 stato dichiarato morto dal \"coroner\" a mezzogiorno.\nRonnie viveva nella Bay Area in California, e ha lasciato due figli, Jesse e Kira."}
{"id": "1935640", "revid": "180559", "url": "https://it.wikipedia.org/wiki?curid=1935640", "title": "CBHD", "text": "CBHD (acronimo di China Blue High Definition) conosciuto anche come \"CH-DVD\" \u00e8 un formato ottico digitale sviluppato da Optical Memory National Engineering Research Center, presso l'Universit\u00e0 Tsinghua di Pechino sulla base dell'ormai dismesso formato HD DVD. Esso \u00e8 il risultato dello sviluppo del precedente formato CH DVD che alcune aziende cinesi avevano sviluppato assieme al consorzio HD DVD e del quale non si era poi saputo pi\u00f9 nulla dopo la dipartita di HD DVD.\nA fine luglio 2008 a sorpresa il produttore cinese Shanghai United Optical Disc annunci\u00f2 la messa in funzione di una prima linea di produzione e di essere pronta per la produzione su larga scala entro settembre 2008.\nLo standard CBHD \u00e8 concettualmente e costruttivamente identico al formato HD DVD del quale conserva tutte le peculiarit\u00e0, si differenzia da esso per l'implementazione di formati audiovisivi di propriet\u00e0 cinese e di alcuni ulteriori misure di protezione dei contenuti.\nCBHD fin dalla sua prima presentazione \u00e8 stato accreditato di limitate possibilit\u00e0 di diffusione internazionale, principalmente per lo scarso interesse dimostrato per esso da parte delle principali case di produzione internazionale, motivo cardine della sconfitta di HD DVD, tuttavia molti analisti ritengono che la diffusione al solo mercato cinese sia pi\u00f9 che sufficiente a garantire a CBHD la piena sostenibilit\u00e0 economica e il successo."}
{"id": "1935646", "revid": "125090227", "url": "https://it.wikipedia.org/wiki?curid=1935646", "title": "Piramide di Falicon", "text": "La piramide di Falicon \u00e8 un antico monumento di forma piramidale posto nella campagna presso la cittadina di Falicon, sulla riviera francese, vicino a Nizza.\nSi trova sopra una grotta carsica conosciuta come \"grotta dei Pipistrelli\" (occitanico: \"bauma des Ratapignata\") ed \u00e8 una delle poche piramidi in Europa. La struttura \u00e8 costituita da piccole pietre di forma irregolare, possiede un angolo di inclinazione piuttosto acuto ed \u00e8 parzialmente in rovina. Mentre gran parte della sezione superiore \u00e8 mancante quella inferiore \u00e8 abbastanza ben conservata. \nSono ignoti lo scopo e le origini della piramide sebbene sia stato suggerito che possa essere stata costruita da legionari romani dediti a pratiche religiose di origine egiziana. Si suppone pure che il numero di gradini che portano alla grotta inferiore possa corrispondere ai sette livelli dei rituali d'iniziazione del culto di Mitra, una religione orientale molto diffusa tra i membri dell'esercito romano del tardo impero. \nA queste teorie sull'origine della piramide si contrappone una storia molto diversa. Nel 1803, un giovane poeta vastese, Domenico Rossetti, durante un'escursione nelle colline dietro Nizza, nel comune di Falicon, scopre una grotta carsica molto interessante. Per far conoscere questa sua scoperta scrive un poemetto di 1300 versi che ha molto successo e che rende famosa la grotta. Per rendere pi\u00f9 facile l'identificazione della grotta ai turisti, il proprietario del terreno dove si apre la grotta fa costruire una piramide al di sopra dell'entrata della stessa e vi fa apporre una targa che riporta il nome dello scopritore e la data (probabilmente \"Domenico Rossetti, 23 marzo 1803, Grotta di Falicon, detta dei ratapignata\"). Alla fine del secolo, passata la moda, la grotta di Falicon finisce nell'oblio ed anche la piramide subisce l'oltraggio del tempo. Anche la targa si deteriora fino a rendere illeggibile il testo originario. Nel 1901 Jules Gavet \"riscopre\" la grotta e la sua piramide, di cui ormai si \u00e8 persa la storia, e nasce cos\u00ec il \"mistero\" della piramide, avvalorata nel 1920 da Etienne Gotteland ed a seguire da tanti altri. "}
{"id": "1935656", "revid": "167080", "url": "https://it.wikipedia.org/wiki?curid=1935656", "title": "Cesaricida", "text": ""}
{"id": "1935657", "revid": "599013", "url": "https://it.wikipedia.org/wiki?curid=1935657", "title": "Daniel Miguel Alves Gomes", "text": "Carriera.\nClub.\nNato, cresciuto e formato in Venezuela, Danny cresce calcisticamente nelle giovanili del Club Sportivo Mar\u00edtimo, dove debutta nel 2000 a 17 anni. Nel 2002 viene notato e prelevato dallo Sporting Lisbona, che lo manda in prestito alla sua societ\u00e0 d'origine per fargli fare esperienza. Nel 2005 la carriera di Danny subisce una svolta quando la Dinamo Mosca lo acquista. Nel giro di tre anni Danny segna 15 reti in 84 partite, diventando uno dei giocatori pi\u00f9 seguiti del campionato russo di calcio.\nNell'agosto del 2008 viene acquistato dai vincitori della Coppa UEFA 2007-2008, lo , per ben 30 milioni di euro, diventando il trasferimento pi\u00f9 oneroso nella storia del calcio russo. Vince la Supercoppa Europea, segnando il 2-0 al Manchester United, il 29 agosto 2008, partendo dalla met\u00e0 campo, allargandosi sulla sinistra per poi accentrarsi e superare van der Sar. Da l\u00ec in poi \u00e8 diventato un simbolo (indossa la maglia n\u00ba10) ed un giocatore fondamentale per la sua squadra.\nInoltre, ha vinto il campionato russo nel 2010. Il 15 giugno 2011 rinnova il proprio contratto fino al 2015.\nNazionale.\nDopo aver giocato nelle selezioni portoghesi dell'Under-19 e dell'Under-20, \u00e8 diventato un giocatore dell'Under-21, disputando sia l'Europeo 2004 (in cui il Portogallo U21 si classific\u00f2 terzo) sia le successive Olimpiadi di Atene.\nDanny ha debuttato il 20 agosto 2008 con la nazionale maggiore giocando in amichevole contro le , entrando nella ripresa al posto di Deco. Mise a segno la sua prima rete in nazionale il 19 novembre 2008, nell'amichevole contro il , siglando il temporaneo 1-0. In seguito \u00e8 stato convocato per i mondiali 2010, in cui ha disputato tre incontri.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1935660", "revid": "1516566", "url": "https://it.wikipedia.org/wiki?curid=1935660", "title": "Collines Mont\u00e9r\u00e9giennes", "text": "Le Collines mont\u00e9r\u00e9giennes (\"Monteregian Hills\" in inglese) sono una serie di colline (batoliti), disposte su una lunghezza di cento chilometri nel sud ovest del Qu\u00e9bec.\nOrigine del nome.\n\"Mons Regius\", la traduzione latina di monte Reale, fu il termine con cui Frank Dawson Adams design\u00f2 nel 1903 le dieci colline di geologia simile, affioranti nella pianura del San Lorenzo. In seguito \"Mons Regius\" diede nascita al termine francese di \"mont\u00e9r\u00e9gien\" che indicava la regione geologica che raggruppava queste colline formate da rocce ignee intrusive e alcaline. Tra queste colline la pi\u00f9 conosciuta \u00e8 quella di Mont Royal montagna che diede origine all'isola ove sorge la citt\u00e0 di Montr\u00e9al. Le rocce che compongono questi affioramenti sono completamente differenti dalle rocce della pianura che sono di origine sedimentaria.\nTerritorio.\nQueste colline sono disposte da ovest, le pi\u00f9 antiche, a est con altitudini variabili dai 500 ai 250 metri. I nomi sono:\nFormazione.\nLe colline sono state formate nel corso del Cretacico, tra 140 e 120 milioni di anni fa, da una risalita di magma da un punto caldo situato a grande profondit\u00e0 nella crosta terrestre: il magma risal\u00ec fino a circa due chilometri dalla superficie. Lo spostamento verso ovest della placca nordamericana ha dato luogo alla formazione di una serie di inselberg allineati da ovest a est. Le formazioni geologiche risultanti includono non solo queste colline del Quebec, ma anche altre formazioni geologiche assimilabili situate negli Stati Uniti e nell'Oceano Atlantico.\nDurante la risalita attraverso gli strati di roccia sedimentaria, il magma ha portato a fusione parte di questi strati formando rocce metamorfiche che si sono disposte attorno al magma che lentamente si solidificava. Queste risalite si ripeterono nello stesso luogo per pi\u00f9 volte e ogni volta con magma di costituzione diversa. Questi eccezionali eventi permisero la formazioni di minerali molto rari nel resto della crosta terrestre. Queste rocce si distinguono dalle normali rocce ignee per la loro composizione chimica molto alcalina ricca in calcio e magnesio, che secondo il professor Pierre B\u00e9dard indicherebbe l'elevata profondit\u00e0 del punto caldo. Le rocce contengono molti minerali rari come la thaumasite, l'arsenico nativo e la dawsonite. \nCon il tempo la soprastante roccia alluvionale pi\u00f9 friabile venne erosa dall'azione dei ghiacciai che in varie ere successive si formarono in quella regione. L'azione erosiva dei ghiacci continu\u00f2 fino a raggiungere le rocce metamorfiche poste al di sotto della superficie, nettamente pi\u00f9 dure della roccia circostante, permettendone l'affioramento. A causa dell'azione erosiva dei ghiacciai, le colline risultanti sono normalmente di forma circolare e arrotondata e presentano spesso una depressione al centro che non \u00e8 frutto di una eruzione vulcanica, ma \u00e8 collegata alla differente costituzione delle rocce e alla maggior erodibilit\u00e0 di quelle centrali rispetto alle pi\u00f9 dure pareti.\nSi ritiene che il punto caldo che produsse queste formazioni rocciose si trovi attualmente a ovest delle coste statunitensi in aperto oceano nella piana abissale di Sohm, dove ha formato una serie di vulcani sottomarini in linea con le colline mont\u00e9r\u00e9giennes. Se il punto caldo \u00e8 rimasto fermo sotto la crosta terrestre, l'allineamento degli eventi magmatici indicherebbe in che direzione il continente nord americano si sarebbe spostato negli ultimi 150 milioni di anni.\nCollegamenti esterni.\n Les collines mont\u00e9r\u00e9giennes au Cr\u00e9tac\u00e9"}
{"id": "1935671", "revid": "167080", "url": "https://it.wikipedia.org/wiki?curid=1935671", "title": "Pantheon celtico", "text": ""}
{"id": "1935675", "revid": "172126", "url": "https://it.wikipedia.org/wiki?curid=1935675", "title": "Flusso mestruale", "text": ""}
{"id": "1935677", "revid": "172126", "url": "https://it.wikipedia.org/wiki?curid=1935677", "title": "Flussi mestruali", "text": ""}
{"id": "1935679", "revid": "119603800", "url": "https://it.wikipedia.org/wiki?curid=1935679", "title": "The Green Manalishi", "text": "The Green Manalishi (With the Two-Prong Crown) \u00e8 una canzone scritta da Peter Green e registrata dai Fleetwood Mac. Fu pubblicata come singolo in Inghilterra nel maggio del 1970 e arriv\u00f2 al decimo posto delle classifiche inglesi.\nLa canzone venne scritta durante gli ultimi mesi di Green nella band e in un periodo in cui tutto il gruppo faceva largo uso di LSD. Infatti vi sono molti pettegolezzi dietro al titolo \"Green Manalishi\". Secondo molti esperti il \"Green Manalishi\" sarebbe un tipo di LSD molto comune negli anni settanta. Green ha sempre smentito tutto ci\u00f2, dicendo che la canzone parla dei soldi , che rappresentano in questo caso il Diavolo.\nSuccessivamente la canzone venne reinterpretata dal gruppo Metal Inglese dei Judas Priest, verso la fine degli anni '70 e suonata molto spesso dal vivo.\nCover.\nArtisti e gruppi che ne hanno realizzato una cover:"}
{"id": "1935681", "revid": "172126", "url": "https://it.wikipedia.org/wiki?curid=1935681", "title": "Attivit\u00e0 riproduttiva", "text": ""}
{"id": "1935689", "revid": "239439", "url": "https://it.wikipedia.org/wiki?curid=1935689", "title": "Just Stand Up", "text": ""}
{"id": "1935690", "revid": "92723", "url": "https://it.wikipedia.org/wiki?curid=1935690", "title": "Tuffi ai Giochi della XXIX Olimpiade - Piattaforma 10 metri maschile", "text": "Alle Olimpiadi di Pechino del 2008, nella competizione tuffi dalla piattaforma 10 metri, hanno partecipato 30 atleti; i primi 18 dopo il turno eliminatorio si sono qualificati per le semifinali. Hanno disputato la finale i primi 12 tuffatori con il miglior punteggio.\nMatthew Mitcham ha vinto la medaglia d'oro totalizzando 537,95 punti in finale. Nell'ultima serie di tuffi ha recuperato 34 punti di distacco dall'atleta di casa Zhou L\u00fcxin che ha chiuso con la medaglia d'argento con 533,15 punti. Il tuffo finale, con coefficiente di difficolt\u00e0 3,8, \u00e8 stato valutato 112,10 punti. Alle sue spalle ha mantenuto anche Gleb Gal'perin, il russo, campione del mondo in carica ha chiuso terzo con 525,80 punti.\nVincendo l'oro al Centro Acquatico Nazionale di Pechino (o \"Water Cube\") Matthew Mitcham \u00e8 riuscito ad impedire alla Cina di vincere 8 ori su 8 nei tuffi, divenendo in tal modo l'unico tuffatore non cinese a salire sul gradino pi\u00f9 alto del podio."}
{"id": "1935694", "revid": "110157", "url": "https://it.wikipedia.org/wiki?curid=1935694", "title": "GNOME Do", "text": "GNOME Do (conosciuto anche semplicemente come Do) \u00e8 un popolare lanciatore free per Linux realizzato da David Siegel.\nA differenza di altri lanciatori di applicazioni, non solo consente di effettuare una ricerca per applicazioni e file, ma permette anche di specificare le azioni da eseguire o applicare ai risultati di ricerca ottenuti, provvedendo istantaneamente, e memorizzando i risultati di ricerca in modo che si adattino a riflettere abitudini e preferenze dell'utente.\nAnche se \u00e8 ideato principalmente per il desktop GNOME, funziona anche in altri ambienti desktop, come ad esempio KDE, e anche macOS.\nGNOME Do \u00e8 ispirato a Quicksilver per macOS e a GNOME Launch Box."}
{"id": "1935700", "revid": "33689", "url": "https://it.wikipedia.org/wiki?curid=1935700", "title": "Sesto Giulio Severo", "text": "Biografia.\nSevero era un patrizio che tra il 120 e il 126 ricopr\u00ec diversi incarichi militari in Pannonia superiore, durante i quali dimostr\u00f2 le sue qualit\u00e0 di stratega. Nel 126 fu nominato governatore della Dacia superiore, nel 127 fu console suffetto e, dal 128 al 131 circa, govern\u00f2 la Mesia inferiore, per poi diventare governatore della Britannia romana tra il 131 ed il 133. Durante il suo mandato prosegu\u00ec la costruzione del Vallo di Adriano: Frontone afferma che in quel periodo vi furono molte vittime, suggerendo che vi furono degli scontri durante la costruzione, forse perch\u00e9 antiche vie commerciali furono interrotte dal vallo, e non stupisce dunque che Adriano abbia inviato a governare la regione uno dei suoi migliori comandanti militari.\nTra la fine del 134 e l'inizio del 135, Severo fu nominato \"legatus Augusti pro praetore\" per la Giudea. Anche in questo caso la scelta fu dovuta probabilmente alle sue capacit\u00e0 di generale: nel 132, sotto il suo predecessore Quinto Tineio Rufo, era scoppiata una rivolta, nota come terza guerra giudaica; Tineio era stato in grado di circoscrivere la rivolta, ma i Giudei, guidati da Simon Bar Kokheba, mantennero il controllo di Gerusalemme. Adriano invi\u00f2 allora Severo ed altri dei suoi migliori generali in Giudea: Severo strapp\u00f2 Gerusalemme agli insorti nel 135, poi assedi\u00f2 il forte di Betar, dove Bar Kokheba e i suoi restanti seguaci si erano rifugiati, lo conquist\u00f2 e uccise tutti i prigionieri. Dopo la fine della guerra la maggior parte dei Giudei fu allontanata dalla regione, tanto che la provincia, sino ad allora nota come \"Giudea\" per indicare l'etnia predominante, cambi\u00f2 nome in Siria Palestina. Severo fu onorato degli \"ornamenta triumphalia\" e rimase governatore della provincia per qualche tempo."}
{"id": "1935705", "revid": "263163", "url": "https://it.wikipedia.org/wiki?curid=1935705", "title": "Napoli-Ottaviano-Poggiomarino-Sarno", "text": ""}
{"id": "1935706", "revid": "129207", "url": "https://it.wikipedia.org/wiki?curid=1935706", "title": "Catapulte", "text": ""}
{"id": "1935707", "revid": "263163", "url": "https://it.wikipedia.org/wiki?curid=1935707", "title": "Bancari", "text": ""}
{"id": "1935710", "revid": "486946", "url": "https://it.wikipedia.org/wiki?curid=1935710", "title": "Postali", "text": ""}
{"id": "1935712", "revid": "263163", "url": "https://it.wikipedia.org/wiki?curid=1935712", "title": "Ristoranti", "text": ""}
{"id": "1935714", "revid": "263163", "url": "https://it.wikipedia.org/wiki?curid=1935714", "title": "Servizi commerciali", "text": ""}
{"id": "1935715", "revid": "204012", "url": "https://it.wikipedia.org/wiki?curid=1935715", "title": "Teano (Danaidi)", "text": ""}
{"id": "1935719", "revid": "640277", "url": "https://it.wikipedia.org/wiki?curid=1935719", "title": "Quasistar", "text": "Una quasistar \u00e8 un ipotetico tipo di stella supermassiccia che si ritiene essere esistito nelle prime fasi della storia dell'Universo. Diversamente dalle stelle attuali, che sono alimentate dalle reazioni di fusione nucleare, l'energia di una quasistar proverrebbe dall'energia potenziale gravitazionale liberata dalla caduta della materia all'interno di un buco nero centrale.\nSi ritiene che tale tipo di oggetti si formi quando il nucleo di una protostella massiccia, durante la sua formazione, collassi direttamente in buco nero, mentre gli strati esterni al nucleo possiedono una massa tale da consentirgli di assorbire la grande energia rilasciata dalla genesi del buco nero e dunque di non essere espulsi nello spazio circostante (come accade invece nelle supernove). Una quasistar, per formarsi, dovrebbe dunque avere almeno una massa mille volte quella del Sole.&lt;br&gt;\nLa pressione di radiazione rilasciata dall'energia emessa dalla caduta della materia nel buco nero controbilancia la gravit\u00e0 stessa del buco nero, creando un equilibrio simile a quello delle attuali stelle di sequenza principale. Gli astrofisici ritengono che la vita di una quasistar possa durare al massimo un milione di anni, trascorsi i quali il buco nero centrale ha incrementato la propria massa ad oltre diecimila masse solari, inghiottendo il resto dell'oggetto; tali buchi neri di massa intermedia avrebbero poi dato luogo agli attuali buchi neri supermassicci.\nSi ritiene che le quasistar avessero delle temperature superficiali paragonabili a quella del Sole (circa 6000 kelvin), ma con diametri enormemente pi\u00f9 vasti, dell'ordine dei dieci miliardi di km; ogni quasistar avrebbe poi irradiato una quantit\u00e0 di energia pari a quella emessa da una piccola galassia. Tali stelle, cos\u00ec massicce, potrebbero essersi formate solamente nelle prime fasi della storia dell'Universo, quando l'idrogeno e l'elio non erano ancora contaminati con elementi pi\u00f9 pesanti."}
{"id": "1935723", "revid": "287204", "url": "https://it.wikipedia.org/wiki?curid=1935723", "title": "Pikaia gracilens", "text": "La Pikaia gracilens \u00e8 uno dei cordati pi\u00f9 antichi che si conoscano. Visse nel Cambriano medio, circa 505 milioni di anni fa, e i suoi resti sono stati rinvenuti nel ben noto giacimento di Burgess, in Canada.\nDescrizione.\nIl corpo di questo organismo, lungo circa cinque centimetri, presenta notevoli somiglianze con quello dell'attuale anfiosso (\"Branchiostoma lanceolatum\"). Allungato, compresso lateralmente e dotato di fasci diagonali, il corpo era per\u00f2 dotato di una struttura chiaramente visibile che lo percorreva dal capo all'estremit\u00e0 posteriore, con ogni probabilit\u00e0 una notocorda (una formazione rigida che d\u00e0 il nome al nostro phylum, dalla quale si \u00e8 originata la colonna vertebrale). La parte posteriore della \"Pikaia\" era particolarmente espansa e appiattita, a formare una sorta di pinna con la quale probabilmente questo animale si muoveva attraverso l'acqua. La parte anteriore dei fossili reca una sorta di capo distinto, dotato di due piccole protuberanze simili ad antenne, mentre altre piccole strutture, simili a barbi o pedicelli, erano presenti immediatamente dietro le \u201cantenne\u201d.\nScoperta e classificazione.\nDescritta per la prima volta nel 1911 da Charles Doolittle Walcott, la \"Pikaia\" fu per lungo tempo ritenuta un anellide; questa convinzione si basava sull'errata interpretazione delle fasce muscolari, caratteristiche dei cordati, note come miotomi, che Walcott ritenne essere le annulazioni tipiche dei lombrichi e dei loro parenti. Solo con la ridescrizione avvenuta nel 1979 da parte di Simon Conway Morris apparve chiaro che la \"Pikaia\" fosse un cordato primitivo, probabilmente vicino alla linea evolutiva che condusse in seguito ai vertebrati.\nParentele.\nAltri possibili cordati primitivi sono stati rinvenuti in strati ancora pi\u00f9 antichi in Cina, negli strati di Maotianshan risalenti al Cambriano inferiore, circa 15 milioni di anni prima. Questi animali, come \"Myllokunmingia\" e \"Haikouella\", erano probabilmente gi\u00e0 cordati a tutti gli effetti."}
{"id": "1935724", "revid": "122504847", "url": "https://it.wikipedia.org/wiki?curid=1935724", "title": "Joyce Redman", "text": "Biografia.\nNata da una famiglia protestante anglo - irlandese, Joyce Redman venne educata fin da bambina da un'istitutrice assieme alle altre tre sorelle. Studi\u00f2 recitazione alla prestigiosa Royal Academy of Dramatic Art di Londra.\nConosciuta per le numerose interpretazioni televisive e teatrali, ebbe grande successo sul palcoscenico negli anni quaranta con \"Shadow and Substance\", \"Claudia\" e \"Lady Precious Stream\".\nRecit\u00f2 in diversi film, ottenendo critiche molto positive come in \"Tom Jones\" (1963), dove fu protagonista di un'indimenticabile scena col cibo, divenuta un cult, a tavola insieme ad Albert Finney, e in \"Otello\" (1965), per i quali ottenne due candidature all'Oscar alla miglior attrice non protagonista, rispettivamente nel 1964 e 1966.\nPer \"Otello\" ebbe inoltre la candidatura al Golden Globe, sempre come migliore attrice non protagonista."}
{"id": "1935726", "revid": "33689", "url": "https://it.wikipedia.org/wiki?curid=1935726", "title": "Gneo Lucrezio Trione", "text": "Nel 136 a.C. emise un denario con al dritto la testa elmata della dea Roma, il proprio cognomen () dietro e l'indicazione del valore, , davanti. Al rovescio la tradizionale rappresentazione dei Dioscuri e sotto ; in esergo: . Secondo Crawford non \u00e8 noto per altre fonti.\nUn altro componente della stessa famiglia Lucio Lucrezio Trione, ha ricoperto la stessa magistratura verso il 75 a.C.; anche in questo caso il magistrato \u00e8 noto solo tramite le emissioni monetarie.\n\u00c8 un componente dell'antica famiglia romana dei Lucretii."}
{"id": "1935729", "revid": "729019", "url": "https://it.wikipedia.org/wiki?curid=1935729", "title": "Torre del Salinello", "text": "La Torre del Salinello (nota anche come \"Torre Mazzaufo\") \u00e8 una delle antiche torri costiere del Regno di Napoli, si trova sulla costa dell'Adriatico, in provincia di Teramo, sul lato ovest della Statale Adriatica (ben visibile dalla strada a circa 1,5\u00a0km a sud del fiume Salinello) nella zona nord di Giulianova Lido.\nStoria.\nNel XVI secolo crebbe la minaccia costituita dalle incursioni da parte dei Saraceni, che furono particolarmente intense nell'estate del 1556 quando all'Abruzzo furono risparmiate le terribili devastazioni subite dalle coste italiane grazie alle difese ed al sistema di punti d'avvistamento predisposte dal Duca d'Atri Giovan Girolamo D'Acquaviva.\nPoco tempo dopo il vicer\u00e9 Don Pedro Perafan de Ribera, Duca di Alcal\u00e0, decise che anche il litorale abruzzese, come gi\u00e0 altre coste della penisola, doveva avere un sistema di torri costiere, costruite a distanza tale da poter comunicare a vista tra loro, destinate non solo a dare l'allarme in caso di incursioni nemiche ma, essendo dotate di guarnigione e colubrine, anche a respingere tali incursioni.\nLa torre di avvistamento sul fiume Salinello fu realizzata attorno al 1568; la tipologia \u00e8 tipica delle torri costiere del Viceregno, molto simile alla \"gemella\" Torre di Cerrano.\nSi tratta di un massiccio torrione a pianta quadrata in laterizio, alla base il lato esterno \u00e8 di 10 metri mentre all'interno \u00e8 di 4 metri.\nHa due piani per un'altezza di 10 metri, i soffitti sono a botte.\nLe mura hanno spessore decrescente e quindi risultano inclinate a piramide, ciascuna \u00e8 coronata da quattro robusti beccatelli e tre caditoie; probabilmente in origine erano sormontate da merli guelfi.\nNello spessore delle mura, comunemente a tutti questi tipi di torri, \u00e8 ricavato un pozzo, utile in caso di assedio o azioni di disturbo.\n\u00c8 stata restaurata negli anni novanta e si presenta in buone condizioni, un precedente restauro risale agli anni venti. Dal 2021 \u00e8 riaperta al pubblico, come spazio espositivo e commerciale dell'azienda agricola della famiglia dei proprietari.\nTorre del Tordino.\nVicino alla foce del Tordino, a sud del centro di Giulianova Lido, circa 500\u00a0m ad est dei ponti della ferrovia, ci sono i ruderi del basamento di un'altra torre costiera che fu abbattuta dalla furia del fiume nel 1812; anch'essa risalente al 1568, si ha notizia di un altro crollo pure causato da uno straripamento del Tordino poco dopo la costruzione."}
{"id": "1935730", "revid": "287204", "url": "https://it.wikipedia.org/wiki?curid=1935730", "title": "Aysheaia pedunculata", "text": "Laysheaia (Aysheaia pedunculata) \u00e8 un animale marino estinto, appartenente ai lobopodi. Visse nel Cambriano medio e i suoi resti sono stati rinvenuti nel ben noto giacimento di Burgess Shales, in Canada.\nUn \u201clombrico\u201d con le zampe.\nIl corpo dell'animale (lungo circa otto centimetri) era cilindrico, anulato e allungato, vagamente simile a quello di un lombrico. A differenza di quest'ultimo, per\u00f2, l'aysheaia possedeva dieci paia di appendici, anch'essi anulati e rivolti verso il basso. Questi arti erano corti, tozzi e portavano lunghe spine ricurve (tranne il primo paio che ne era sprovvisto). La parte anteriore del corpo non ha un capo ben distinto, anche se l'estremit\u00e0 possiede un'apertura, facilmente identificabile come una bocca, circondata da sei brevi tentacoli. Il \u201ccapo\u201d possiede inoltre un paio di appendici simili a zampe, ma poste pi\u00f9 in alto rispetto agli arti corporei e dotati di tre spine terminali, pi\u00f9 altre tre spine lungo l'arto.\nScoperta e classificazione.\nRinvenuti negli anni '10, i primi esemplari di aysheaia furono classificati da Charles Doolittle Walcott nel gruppo degli anellidi, a causa del corpo evidentemente simile a quello dei lombrichi. Altri studiosi, comunque, dissentirono da questa interpretazione e riconobbero in questo animale un primitivo rappresentante degli onicofori (Onychophora), un piccolo gruppo di invertebrati attualmente rappresentato da forme esclusivamente terrestri (ad es. \"Peripatus\"). Nel 1931 il noto ecologo G. Evelyn Hutchinson, ad esempio, sottoline\u00f2 le similitudini tra l'aysheaia e le forme attuali. Nel 1978, Harry Whittington osserv\u00f2 che, a differenza degli onicofori odierni, l'aysheaia era sprovvisto di mandibole e il suo corpo terminava con l'ultimo paio di arti (in \"Peripatus\" e parenti il corpo prosegue oltre); secondo Whittington, quindi, l'aysheaia non era un onicoforo e, come altri organismi problematici di Burgess, ricadeva sotto la denominazione \"incertae sedis\". Richard Robison (1985), pur riscontrando varie differenze tra \"Peripatus\" e \"Aysheaia\", ritenne opportuno classificare quest'ultimo tra gli onicofori. Negli anni '90 alcune scoperte in Cina hanno permesso di istituire un nuovo gruppo di animali, i lobopodi (Lobopodia), di cui facevano parte oltre all'aysheaia anche animali come \"Onychodictyon\". Questi lobopodi sono ritenuti ancestrali sia agli onicofori che agli artropodi.\nStile di vita.\nI fossili di aysheaia sono circa una ventina; su ben sei di questi esemplari sono stati ritrovati resti di spugne; questa associazione non \u00e8 mai stata rinvenuta in nessun altro animale di Burgess. \u00c8 possibile, quindi, che l'aysheaia si nutrisse di spugne e forse passava il tempo arrampicandocisi sopra, ancorandosi con le spine presenti sugli arti e lacerando il tessuto delle spugne con le appendici anteriori artigliate. Si ipotizza, inoltre, che questo animale potesse ricavare riparo dalla vita tra le spugne."}
{"id": "1935734", "revid": "1186766", "url": "https://it.wikipedia.org/wiki?curid=1935734", "title": "World Cup of Poker", "text": "Il World Cup of Poker (WCP) \u00e8 un torneo di poker sportivo di cadenza annuale, esistente dal 2004.\nFormato.\nIl WCP prevede eventi preliminari online e successivamente la fasi final live."}
{"id": "1935735", "revid": "287204", "url": "https://it.wikipedia.org/wiki?curid=1935735", "title": "Gam\u00ecn", "text": ""}
{"id": "1935737", "revid": "1337338", "url": "https://it.wikipedia.org/wiki?curid=1935737", "title": "Sossio Aruta", "text": "Soprannominato \"Re Leone\", ha giocato per pi\u00f9 di 25 anni, scendendo in campo con 25 squadre diverse e segnando pi\u00f9 di \n580 gol tra professionisti e dilettanti. Nel 2005 ha partecipato al reality \"Campioni, il sogno\", vestendo la maglia del Cervia sotto la guida del tecnico Ciccio Graziani. La parte pi\u00f9 significativa della sua carriera \u00e8 stata l'esperienza biennale con l\u2019 in Serie C1. Tuttavia ha disputato anche alcune partite in Serie B con il . Tra le altre squadre, ha giocato anche nel Benevento, nel Cosenza, nel Taranto e nel Frosinone: dov'\u00e8 stato sanzionato con una squalifica di 8 mesi per rissa in campo al termine di un derby con il Latina.\nTale episodio lo ha di fatto escluso dal calcio professionistico: negli anni successivi ha militato solo tra i dilettanti. Nel 2006 ha tentato l'avventura nel campionato sammarinese, dove si \u00e8 aggiudicato il titolo di capocannoniere, trascinando la propria squadra alla vittoria del campionato e della coppa nazionale. Nel 2010 \u00e8 tornato a San Marino con il Tre Fiori e, all'et\u00e0 di 40 anni, ha esordito in un turno preliminare della UEFA Champions League contro il Rudar Pljevlja.\nBiografia.\nSposatosi con Rossella, ha avuto tre figli: Daniel, Ciro e Diego. L'11 ottobre 2019 \u00e8 divenuto padre per la quarta volta di Bianca, avuta dalla relazione con Ursula Bennardo, conosciuta a \"Uomini e donne\".\nCaratteristiche tecniche.\nHa ricoperto spesso il ruolo di centravanti, anche se poteva essere schierato anche come tornante.Non eccelso tecnicamente, aveva nella grinta, nella determinazione e nell'innato fiuto per il gol le proprie caratteristiche migliori.\nCarriera.\nTaranto.\nTra il 1993 ed il 1996 gioca con la maglia del Taranto tra la Serie D e la C2: segna 46 gol in 90 partite, compresi gli spareggi, segnando anche una quaterna in un'unica partita. \u00c8 l'ultimo giocatore a segnare quattro reti in un solo match con il Taranto dal 1994 fino all'aprile del 2016, quando ventidue anni dopo, \u00e8 eguagliato da Giuseppe Siclari.\nAscoli.\nAll'inizio della stagione 1997-1998 passa all'Ascoli, dov'\u00e8 accolto positivamente. \u00c8 l'uomo di punta e l'acquisto stagionale pi\u00f9 dispendioso dell'Ascoli, ma nonostante la calda accoglienza, Aruta non ripaga adeguatamente la fiducia riposta da societ\u00e0 e tifosi. Dopo una partenza a rilento, arrivano i primi dissidi con dirigenti e compagni di squadra, e lo stesso centravanti arriva a chiedere di essere venduto. L'Ascoli invece, non riuscendo a trovare valide alternative durante la finestra di mercato, tiene in organico Aruta, che sul finire del 1998 inizia a segnare quattro reti, compresa una doppietta al : saranno le sue uniche marcature stagionali. Nel dicembre 1998, Aruta ha un incidente d'auto, riuscendo a uscirne senza fratture o infortuni gravi.\nAll'inizio della stagione 1999-2000 con la maglia dell'Ascoli, il duo d'attacco Aruta-Eddy Baggio \u00e8 descritto come uno dei migliori dell'intera Serie C.\nBenevento.\nNell'agosto 2000 \u00e8 acquistato dal Benevento.\nNel 2001 il Benevento lo cede in prestito alla Puteolana, dov'\u00e8 considerato il giocatore di vertice della squadra, stipendiato a 20 milioni di lire al mese: Aruta, centravanti designato del club, delude le attese, anche a causa di un gomito fratturato, infortunio che il giocatore aveva rimediato ai tempi del Benevento e mai del tutto guarito. Quando riesce a tornare in campo, \u00e8 fuori forma e ormai sembra abbia perso anche la grinta di un tempo, sua maggiore caratteristica. L'allenatore del club, Capuano, che l'aveva fortemente voluto a gennaio, decide di schierare Aruta sempre meno, fino a quando, durante un match di campionato col Sant'Anastasia, lo stesso tecnico Capuano dichiara ai media che se Aruta non ritrova la condizione fisica non gioca: la risposta del bomber stabiese \u00e8 polemica sia con Capuano sia con Delli Santi, il suo allenatore al Benevento. In seguito a questo episodio, la squadra decide di andare in silenzio stampa: Aruta ha la sua ultima occasione per rimanere in squadra a Gela e la sfrutta, realizzando il suo unico gol stagionale, nell'aprile 2001, dopo aver passato due mesi senza andare in gol. A fine stagione torna al Benevento.\nCervia e campionato sammarinese.\nNel 2005 ha partecipato al reality \"Campioni, il sogno\", giocando con la maglia del Cervia e realizzando 13 gol in 25 partite del campionato di Serie D sotto la guida di Ciccio Graziani. \nSuccessivamente ha militato nel Comacchio Lidi in cui, durante la stagione 2006-2007, segna 30 gol in 24 presenze senza contribuire alla vittoria finale.\nDal 2009 milita nel Tre Fiori, nel campionato sammarinese di calcio. Con questa squadra, nella stagione 2009-2010, ha segnato 21 reti, di cui 14 in campionato (divenendo capocannoniere) e 7 in Coppa Titano, vincendo entrambe le competizioni. A fine stagione la sua squadra si \u00e8 qualificata per il primo turno preliminare della Champions League 2010-2011. Ha pertanto fatto l'esordio in campo internazionale nella gara di andata persa per 3-0 contro i montenegrini del Rudar Pljevlja il 30 giugno 2010, giocando titolare.\nIl ritorno nei dilettanti.\nNell'estate del 2011 si accorda con gli emiliani della Rubierese, giocando in Promozione, l'unica categoria del calcio italiano (assieme alla Serie A) in cui ancora non aveva mai militato.\nNella stagione 2012-2013 torna al Cervia, giocando sia con la formazione italiana sia con quella sammarinese de La Fiorita.\nNel 2013 si trasferisce al Real Miramare, ma a causa di alcuni dissapori con l'allenatore, nel dicembre 2013 chiede di essere svincolato e a gennaio 2014 firma per l'Hatria Calcio, ad Atri, squadra militante nel campionato di Promozione abruzzese (girone A).\nIl 6 novembre 2014 firma con la Scafatese 1922, formazione militante nel campionato di Eccellenza campana (girone B), guidata in panchina da Luigi Incitti.\nNel settembre 2015 si trasferisce al Pimonte, andando a giocare nella Promozione campana, dov'\u00e8 l'acquisto pi\u00f9 importante dell'intera categoria: il 4 ottobre 2015 realizza il primo gol con la nuova maglia, su rigore, contro il Neapolis (4-0). Una settimana dopo, realizza una doppietta nel 3-0 esterno inflitto alla , sua ex squadra. Il 24 gennaio 2016, Aruta sigla un'altra doppietta, contro la Nuova Ischia (5-0). Il 7 febbraio realizza un'altra marcatura, decidendo anche la sfida di ritorno contro la Puteolana (1-0): questo \u00e8 il suo gol numero 350 in carriera. Il 6 marzo seguente realizza la sua prima tripletta stagionale, realizzando tutte le reti del Pimonte nel successo interno ottenuto contro Santa Maria La Carit\u00e0 (3-2). Conclude la sua esperienza al Pimonte segnando 19 gol e portando la squadra al quarto posto in classifica.\nIl 23 agosto 2016 si accorda con il Casale 1964, club di Seconda Categoria Campana. Il 30 ottobre seguente, alla seconda giornata di campionato, firma il suo primo gol con la nuova maglia.\nIl 3 dicembre 2017 firma per l'ASD Torrese, squadra di Torre del Greco militante in Prima Categoria.\nPer la stagione 2018-2019 torna al Tre Fiori, con cui il 28 giugno 2018 esordisce in Europa League, subentrando dalla panchina nella vittoria casalinga per 3-0 contro i gallesi del (si tratta inoltre della prima vittoria di sempre del club sammarinese nelle coppe europee e della seconda vittoria di sempre nelle coppe europee di un club sammarinese, la prima in Europa League, e del primo club sammarinese a riuscire nell'impresa di superare un turno di una competizione europea).\nIl 13 dicembre 2018, all'et\u00e0 di 48 anni, Aruta firma per il Grottaglie.\nIl 2 agosto 2019 firma per il Cittadella Potenza, squadra lucana di Prima Categoria da cui si svincola alla fine di novembre.\nL'11 gennaio 2020 firma per il Mesagne, squadra della Prima Categoria pugliese.\nIl 5 settembre 2020 viene ingaggiato dal Casalnuovo, formazione militante in Promozione Campania.\nStatistiche.\nNel corso della propria carriera, Aruta ha segnato pi\u00f9 di 350 gol, giocando pi\u00f9 di 700 partite tra dilettanti e professionisti. Ha inoltre giocato in tutte le categorie del calcio italiano esclusa la Serie A.\nHa segnato 366 reti in 707 partite, con una media di 0,51 gol a partita\nPresenze e reti nei club.\n\"Statistiche aggiornate al 6 luglio 2018.\""}
{"id": "1935740", "revid": "287204", "url": "https://it.wikipedia.org/wiki?curid=1935740", "title": "Torre del Tordino", "text": ""}
{"id": "1935743", "revid": "339392", "url": "https://it.wikipedia.org/wiki?curid=1935743", "title": "Moto Benelli Armi", "text": ""}
{"id": "1935745", "revid": "92723", "url": "https://it.wikipedia.org/wiki?curid=1935745", "title": "Jos\u00e9 Mar\u00eda Zeled\u00f3n", "text": ""}
{"id": "1935747", "revid": "380654", "url": "https://it.wikipedia.org/wiki?curid=1935747", "title": "Famiglia Hart", "text": "La famiglia Hart (in inglese: Hart Family), nota anche come dinastia Hart (in inglese Hart Dynasty), \u00e8 una famiglia canadese con una lunga storia associata al wrestling.\nIl patriarca della famiglia \u00e8 Stewart Hart (1915-2003), il quale fu un lottatore, promoter e allenatore tra gli anni trenta e novanta. Oltre agli otto maschi di seconda generazione, Hart allen\u00f2 anche alcuni dei pi\u00f9 grandi wrestler canadesi della storia, tra cui Chris Benoit, Chris Jericho, Edge e Lance Storm. Tutti gli otto figli maschi di Stu sono diventati dei wrestler professionisti e due di loro, Bret e Owen, ebbero molto successo nella World Wrestling Federation e furono presenti in alcune delle maggiori storyline della federazione degli anni ottanta e novanta. La famiglia \u00e8 molto nota nel mondo del wrestling canadese e statunitense, il patriarca Stu Hart fond\u00f2 la federazione Stampede Wrestling, e un centro di allenamento ed addestramento per giovani lottatori chiamato \"The Dungeon\" ricavato negli scantinati della sua villa a Patterson Heights, nei dintorni di Calgary. \nL'unico membro della famiglia Hart attivo come wrestler in WWE \u00e8 la nipote di Stu Natalie \"Natalya\" Neidhart, anche se Bret in qualit\u00e0 di \"leggenda\" talvolta partecipa a qualche evento occasionale come ospite speciale e molti lottatori sotto contratto con la WWE usciti dal \"Dungeon\" come Tyson Kidd (marito di Natalya), Christian, Edge e Mark Henry, sono protagonisti ancora nel ventunesimo secolo.\nMembri.\nDiscendenti diretti.\nInizialmente a Helen fu detto dai medici che non avrebbe potuto avere figli poich\u00e9 nata prematuramente, ma questa diagnosi si rivel\u00f2 errata.\nAffini.\nNella sua autobiografia, il wrestler Roddy Piper afferm\u00f2 di essere imparentato con la famiglia Hart, nello specifico con uno dei cugini. Questo fatto fu anche materia di dibattito in una puntata di \"Raw\". Anche Bret Hart dichiar\u00f2 che Piper era stato l'unico collega che gli aveva fatto visita in ospedale dopo il suo ictus e che i due erano legati come fratelli.\nIl promoter Jack Pfefer era amico intimo di Stu Hart, che gli chiese di fare da padrino a suo figlio Ross.\nBrian Pillman era in stretti rapporti con la famiglia Hart, e fu l'unico wrestler a non essere imparentato in qualche modo con un membro della famiglia ad essere ammesso come membro nella Hart Foundation. Egli dichiar\u00f2 di considerare Bret e Owen come dei fratelli e di essere disposto a tutto per aiutarli. Il figlio di Pillman, Brian Pillman Jr., \u00e8 molto legato alla famiglia Hart.\nAnche Chris Benoit era molto vicino alla famiglia Hart. Si allen\u00f2 con Stu nel \"Dungeon\" e Bret Hart si riferiva a lui come se fosse parte della famiglia.\nAlbero genealogico (1\u00aa generazione).\n\u2020 = deceduto/a\nStoria.\nWrestling studentesco.\nStu Hart fu un lottatore di lotta greco-romana e vinse numerosi titoli nazionali. Molti dei suoi figli, inclusi Keith, Dean, Bret e Owen ebbero un passato nel wrestling studentesco per suo volere. I pi\u00f9 talentuosi si rivelarono essere Bret e Owen che furono considerati giovani promesse. Conor e Stewart Hart, due dei figli di Keith, lottarono anche loro nel wrestling studentesco. Conor per la University of Calgary e Stewart vinse una medaglia in un torneo scolastico.\nWrestling professionistico.\nStu Hart rest\u00f2 coinvolto nel wrestling dopo essersi ritirato dalla sua carriera di giocatore di football canadese con gli Edmonton Eskimos nella Canadian Football League. Dapprima svolse la funzione di promoter nel 1948 e oper\u00f2 nella Stampede Wrestling fino a quando non cedette la compagnia a Vince McMahon nel 1984. Nel 1985, tuttavia, decise di rendere nuovamente operativa la federazione, che rimase attiva fino al dicembre 1989. Fu quindi riaperta da Bruce e Ross Hart nel 1999 e rimane attiva a tutt'oggi. Stu Hart \u00e8 noto anche per la sua attivit\u00e0 di scopritore di talenti ed allenatore di wrestling. Tra i suoi allievi pi\u00f9 famosi ci sono stati: Andr\u00e9 the Giant, \"British Bulldog\" Davey Boy Smith, Dynamite Kid, Junkyard Dog, e dozzine di altri (oltre ai suoi stessi figli).\nBret Hart fu di gran lunga il wrestler pi\u00f9 di successo e titolato della famiglia. Vinse la sua prima cintura nella World Wrestling Federation mentre lottava in coppia con il cognato Jim \"The Anvil\" Neidhart (marito di Ellie Hart) nel tag team The Hart Foundation. I due ebbero un lungo feud con i British Bulldogs (formati dal marito di Diana Hart Davey Boy Smith e dal marito della cognata di Bret Hart, Dynamite Kid, che erano cugini nella vita reale). Il 26 gennaio 1987, Hart &amp; Neidhart sconfissero i Bulldogs vincendo il WWF Tag Team Championship. Quando la Hart Foundation si separ\u00f2, Owen Hart cominci\u00f2 a lottare in coppia con Neidhart in un team chiamato The New Foundation. Bret si dedic\u00f2 con successo alla competizione singola vincendo per cinque volte il WWF World Heavyweight Championship.\nI legami familiari svolsero un ruolo importante in due delle maggiori storyline della WWF. Quattro dei fratelli Hart (Bret, Owen, Keith e Bruce) lottarono in squadra al ppv \"Survivor Series 1993\". Ci furono tensione e contrasti tra Bret e Owen, e Owen trad\u00ec il fratello alla \"Royal Rumble 1994\". Nacque quindi una forte rivalit\u00e0 sulla scena tra i due fratelli; Neidhart si schier\u00f2 dalla parte di Owen, mentre Davey Boy Smith si alle\u00f2 con Bret. Il feud raggiunse l'apice quando Owen fece perdere il titolo mondiale WWF a Bret durante un match contro Bob Backlund alle \"Survivor Series 1994\".\nSvariati anni dopo, la Hart Foundation si riform\u00f2, questa volta come stable di lottatori anti-americani. Bret ed Owen si riconciliarono, e furono raggiunti da Neidhart, Smith e Brian Pillman. Al pay-per-view \"\" svoltosi a Calgary il 6 luglio 1997, la Hart Foundation vinse un match 5 contro 5 sconfiggendo Stone Cold Steve Austin, Ken Shamrock, Goldust e The Legion of Doom (Hawk &amp; Animal). Bret Hart lasci\u00f2 la WWF nel 1997 in seguito ai fatti dello Screwjob di Montr\u00e9al, mentre Owen mor\u00ec tragicamente a causa di un incidente durante l'entrata sul ring nel corso del pay-per-view \"Over the Edge 1999\". Emotivamente distrutto dalla tragedia, Bret alla fine torn\u00f2 in WWE nel 2010 dopo aver risolto le sue divergenze con Vince McMahon.\nTre dei nipoti di Stu e Helen Hart sono lottatori professionisti. Nattie Neidhart, figlia di Ellie e Jim, lotta in WWE con il ring name Natalya, dove fu la prima donna della dinastia a vincere un titolo, quando conquist\u00f2 la cintura Divas Championship alle \"Survivor Series 2010\". Harry Smith, figlio di Diana e Davey Boy Smith, utilizza il nome Davey Boy Smith Jr. e lott\u00f2 anche per la WWE come David Hart Smith. Teddy Hart, figlio di Georgia Hart e BJ Annis, lott\u00f2 anche lui per breve tempo in WWE, prima di essere licenziato.\nNegli anni novanta, Harry Smith, T.J. Wilson, Teddy e suo fratello Matthew si allenarono tutti insieme. Matthew lott\u00f2 in seguito insieme a Wilson, Smith e a suo fratello prima di morire di malattia nel 1996.\nDue dei figli di Bruce Hart, Bruce Jr. e Torrin, furono anch'essi coinvolti nel wrestling professionistico per qualche tempo. Torrin inizi\u00f2 a lottare all'et\u00e0 di diciassette anni.\nDue dei figli di Smith Hart, Mike e Matt Herweg intrapresero la carriera di wrestler. Matt vinse il suo primo titolo il 15 dicembre 2017, nella federazione Real Canadian Wrestling.\nEntrambe le figlie di Alison, Lindsay e Brooke ebbero delle relazioni con dei wrestler, Lindsay con Randy Myers e Brooke con Peter Minnema (meglio conosciuto come \"Pistol\" Pete Wilson). Brooke e Minnema si sposarono nel 2014.\nAlexandra Sabina \"Beans\" Hart si allen\u00f2 per diventare una wrestler, sperando di emulare la carriera della cugina Natalya.\nControversie.\nJim Neidhart fu arrestato il 6 settembre 2010 con l'accusa di possesso e spaccio di sostanze stupefacenti illegali, e furto con scasso di un'abitazione non occupata. Fermato per controlli nei pressi di un benzinaio, aggred\u00ec gli agenti dopo aver ingerito numerose pillole. Nel marzo 2012 fu condannato a una pena detentiva in carcere della durata di cinque mesi e 29 giorni.\nNel gennaio 2013, alcuni membri della famiglia Hart organizzarono un evento di wrestling a Calgary, pubblicizzandolo come pay-per-view online, che per\u00f2 non and\u00f2 mai in onda. Lottatori, staff tecnico e logistico, dichiararono di non aver mai ricevuto alcun compenso nonostante lo show fosse stato un tutto esaurito.\nAlexandra Hart, figlia di Bret \"The Hitman\" Hart, apr\u00ec un ristorante chiamato \"Hart Healthy Food\" a Calgary nell'ottobre 2019, che per\u00f2 chiuse improvvisamente il 20 dicembre dello stesso anno a due mesi dall'apertura. Alcuni dipendenti del locale affermarono di non aver mai ricevuto lo stipendio.\nNel suo libro \"Under the Mat\", Diana Hart avanz\u00f2 numerose accuse nei confronti della famiglia, citando l'alcolismo di sua madre e accuse di stupro al defunto marito Davey Boy Smith.\nMartha Hart, vedova di Owen Hart, accus\u00f2 la famiglia di averla allontanata a causa della sua decisione di fare causa alla WWE dopo la morte del marito.\nNel febbraio 2020, Teddy Hart, nipote di Stu e Helen Hart, fu arrestato con l'accusa di possesso e spaccio di droga."}
{"id": "1935748", "revid": "339392", "url": "https://it.wikipedia.org/wiki?curid=1935748", "title": "Morbidelli-Benelli Armi", "text": ""}
{"id": "1935749", "revid": "339392", "url": "https://it.wikipedia.org/wiki?curid=1935749", "title": "Morbidelli Benelli Armi", "text": ""}
{"id": "1935750", "revid": "22356", "url": "https://it.wikipedia.org/wiki?curid=1935750", "title": "Alalcomenaeus cambricus", "text": " \nLalalcomeneo (Alalcomenaeus cambricus) \u00e8 un artropodo estinto, vissuto tra il Cambriano inferiore e il Cambriano medio (tra 520 e 505 milioni di anni fa). I suoi resti sono stati rinvenuti in Canada, nel famoso giacimento di Burgess Shales, e in Cina.\nDescrizione.\nQuesto animale, lungo circa cinque centimetri, era dotato di uno scudo cefalico di forma allungata, con occhi piccoli e posti al margine anteriore. Il capo era dotato anche di un paio di lunghe appendici, ingrossate alla base, e tre paia di appendici biramate. Il corpo era segmentato in dodici parti, ognuna delle quali portava arti biramati con grandi branchie piumose e lunghi peduncoli ambulacrali. Su un esemplare sono conservate una serie di spine su ogni arto. La coda era formata da un elemento appiattito e di forma ovoidale.\nStile di vita.\n\u00c8 possibile che questo organismo fosse un animale saprofago: le spine presenti sulle appendici, forse, erano utili per afferrare carcasse, lacerarle e portare i frammenti alla bocca. Forse si nutriva di spugne. Un possibile parente stretto di questo animale era \"Actaeus\"."}
{"id": "1935753", "revid": "58166", "url": "https://it.wikipedia.org/wiki?curid=1935753", "title": "Denaun Porter", "text": ""}
{"id": "1935754", "revid": "247222", "url": "https://it.wikipedia.org/wiki?curid=1935754", "title": "Mark Chavez", "text": ""}
{"id": "1935755", "revid": "287204", "url": "https://it.wikipedia.org/wiki?curid=1935755", "title": "Actaeus armatus", "text": " \nLatteo (Actaeus armatus) \u00e8 un artropodo estinto, vissuto nel Cambriano medio (circa 505 milioni di anni fa). I suoi resti fossili sono stati rinvenuti nel famoso giacimento di Burgess Shales (Canada).\nDescrizione.\nConosciuto solo per un esemplare, questo artropodo lungo sei centimetri possedeva uno scudo cefalico di notevoli dimensioni, dalla forma ellittica e dotato di due occhi relativamente sviluppati posizionati in avanti. Proprio di fronte agli occhi erano presenti due appendici molto complesse: esse erano segmentate e robuste alla base, si incurvavano all'indietro e terminavano in una serie di quattro spine rivolte in avanti. Un paio di sottili proiezioni a forma di frusta, lunghe il triplo del resto delle appendici, si allungavano poi ulteriormente all'indietro. Oltre a queste complesse strutture, il capo era dotato di tre paia di comuni appendici biramate (tipiche di molti artropodi primitivi) divise in un arto ambulacrale e in una frangia piumosa con funzione di branchia. Il corpo era diviso in undici segmenti, dai cui margini inferiori probabilmente si sviluppavano solamente branchie. La coda (telson) era formata da un'unica placca allungata e di forma triangolare.\nPossibile stile di vita e parentele.\n\u00c8 possibile che l'atteo fosse un artropodo nuotatore, che si spostava nell'acqua per mezzo delle branchie; non si conosce la funzione delle grandi appendici, ma queste strutture sono molto simili a quelle presenti in un altro organismo rinvenuto a Burgess Shales, \"Leanchoilia\". Un altro possibile parente di questo animale era \"Alalcomenaeus\".\nBibliografia.\nSimonetta A. 1970. Studies on non trilobite arthropods of the Burgess Shale (Middle Cambrian). Palaeontographia Italica, 56 (New Series 36), 35\u201345."}
{"id": "1935756", "revid": "767487", "url": "https://it.wikipedia.org/wiki?curid=1935756", "title": "David Lauser", "text": "\u00c8 conosciuto per la sua collaborazione con Sammy Hagar."}
{"id": "1935759", "revid": "3082", "url": "https://it.wikipedia.org/wiki?curid=1935759", "title": "Ornamenta triumphalia", "text": ""}
{"id": "1935760", "revid": "3082", "url": "https://it.wikipedia.org/wiki?curid=1935760", "title": "Dacia superiore", "text": ""}
{"id": "1935761", "revid": "92723", "url": "https://it.wikipedia.org/wiki?curid=1935761", "title": "Juan Guillermo Ur\u00e1n", "text": "Carriera.\nHa partecipato alle Olimpiadi di Sydney del 2000 guadagnando il 41\u00ba posto dal trampolino 3 metri e il 27\u00ba posto dalla piattaforma 10 metri.\nAlle Olimpiadi di Atene del 2004 \u00e8 giunto 31\u00ba nel trampolino e 12\u00ba dalla piattaforma.\nNel 2007 ha vinto la medaglia di bronzo ai XV Giochi panamericani giungendo terzo nella finale dalla piattaforma 10 metri.\nAlle Olimpiadi di Pechino 2008 ha ottenuto il sesto posto con il compagno di squadra V\u00edctor Ortega nel sincronizzato dalla piattaforma 10 metri.\nSi \u00e8 classificato al decimo posto nel trampolino 3 metri e all'undicesimo posto nella piattaforma 10 metri.\nL'11 novembre 2010, dopo essere risultato positivo ad un test antidoping che ha evidenziato l'assunzione di cocaina, \u00e8 stato sospeso due anni per una decisione del Tribunale Disciplinale della Federazione colombiana di nuoto."}
{"id": "1935762", "revid": "1543377", "url": "https://it.wikipedia.org/wiki?curid=1935762", "title": "Jimmy Casper", "text": "Professionista dal 1998 al 2012, era un velocista e conta una vittoria di tappa al Tour de France 2006. Dal 2015 \u00e8 direttore sportivo dell'Arm\u00e9e de Terre, squadra Continental francese.\nCarriera.\nInizia la carriera professionistica nel 1998 con la Fran\u00e7aise des Jeux, che poi diventer\u00e0 Fdjeux.com. Nei sei anni con la squadra francese vince diciannove corse tra Francia e Nord Europa; partecipa quattro volte al Tour de France concludendolo solo nel 2001, anno in cui gli viene assegnata la lanterna rossa dell'ultimo classificato.\nNel 2004 passa alla Cofidis, con cui militer\u00e0 per tre anni. Nel primo anno si piazza nuovamente ultimo nella classifica generale del Tour de France mentre nel 2006 riesce a conquistare una tappa, battendo in volata Robbie McEwen ed Erik Zabel, e a indossare per un giorno la maglia verde di leader della classifica a punti. Nel 2007 corre per la Unibet.com ma dopo un buon inizio di stagione si infortuna seriamente nella discesa del Mont Kemmel alla Gand-Wevelgem; il resto dell'annata \u00e8 caratterizzato anche dal boicottaggio subito dalla sua squadra, non invitata alla maggior parte delle corse del ProTour.\nNel 2008 si accasa con la squadra Professional Continental Agritubel. Il 9 agosto \u00e8 trovato positivo ad un controllo antidoping al Tour de France: vengono ritrovate tracce di glucocorticoidi nelle sue urine e viene licenziato in tronco dalla sua squadra. Il ciclista francese ha imputato la colpa ad un errore di prescrizione dei medici al momento del rinnovo dell'autorizzazione per uso terapeutico di alcuni corticoidi per curare il suo asma e viene scagionato dalla giustizia sportiva.\nPer il 2009 si accorda con la Besson Chaussures-Sojasun, centrando dieci successi stagionali tra cui la Parigi-Camembert; si piazza inoltre al terzo posto nella classifica dell'UCI Europe Tour e primo nella Coppa di Francia. Anche nel 2010 riesce a vincere diverse corse, soprattutto in territorio francese.\nDopo due anni alla Saur-Sojasun, nel 2012 firma un contratto annuale con la AG2R La Mondiale. Al termine della stagione mette fine alla carriera di ciclista, iniziando a praticare l'attivit\u00e0 di direttore sportivo alla EC Raismes Petite-For\u00eat, squadra amatoriale francese. Nel 2015 passa nel direttivo dell'Arm\u00e9e de Terre, squadra Continental affiliata all'esercito francese."}
{"id": "1935763", "revid": "767487", "url": "https://it.wikipedia.org/wiki?curid=1935763", "title": "Vusi Mahlasela", "text": "Viene spesso considerato come \"La Voce del Sudafrica\". Nelle sue canzoni Vusi Mahlasela affronta importanti tematiche come: La lotta per la libert\u00e0, il perdono e la riconciliazione con i nemici. Vusi \u00e8 stato uno degli artisti che si sono esibiti in occasione del Live 8 e del Live Earth (Vusi in entrambi i casi ha preso parte agli eventi di Johannesburg). Ha preso parte ai video \"Stand by me\" e \"One love\" del progetto Playing for Change. Il suo sesto album \"Guiding Star\" lo ha fatto vincere il premio di \"Miglior artista maschile\" ai tredicesimi South African Music Awards (SAMA) del 2007. Il suo settimo album \"Say Africa\" \u00e8 stato prodotto dal leggendario musicista blues Taj Mahal."}
{"id": "1935766", "revid": "125709973", "url": "https://it.wikipedia.org/wiki?curid=1935766", "title": "Stazione di Napoli Afragola", "text": "La stazione di Napoli Afragola \u00e8 una stazione ferroviaria di Afragola, posta sulla linea Roma-Napoli ad alta velocit\u00e0. Essa \u00e8 collocata nel centro geografico del territorio comunale, nell'immediato margine nord-orientale del relativo abitato e a circa un chilometro dal centro storico, e copre un ampio bacino di utenza regionale, dalla parte settentrionale della citt\u00e0 metropolitana di Napoli (da Giugliano in Campania a Nola, con quasi 2 milioni di abitanti; rientrano di fatto nel bacino di utenza anche i quartieri pi\u00f9 esterni della VII e dell'VIII municipalit\u00e0 del comune di Napoli), alla provincia di Caserta, al Sannio e all'Irpinia.\nL'impianto \u00e8 stato giudicato dalla BBC e dalla CNN tra le migliori costruzioni nel mondo del 2017. Italo la considera la pi\u00f9 bella stazione d'Italia.\nStoria.\nIl progetto della stazione, dell'architetta Zaha Hadid, \u00e8 stato presentato ufficialmente il 4 novembre 2003.\nI lavori in un primo momento furono bloccati nel 2003, subito dopo gli scavi, a causa di un ritrovamento archeologico di notevole entit\u00e0 (un villaggio miceneo, primo e unico del suo genere in una localit\u00e0 dell'entroterra). Quindi furono affidati a un'impresa che rinunci\u00f2 all'appalto, e quindi ancora a un'altra impresa, oggi in concordato preventivo, che per\u00f2 vi rinunci\u00f2 nel 2008 per esaurimento dei fondi propri ed \u00e8 oggi ancora in contenzioso con RFI.\nAll'inizio del 2014 fu pubblicato un bando che prevedeva, dall'aggiudicazione dei lavori, il termine di questi ultimi entro 18 mesi. L'assegnazione provvisoria dei lavori avvenne nel novembre dello stesso anno e a febbraio 2015 i lavori ripresero.\nLa stazione \u00e8 stata inaugurata il 6 giugno 2017, mentre il servizio regolare per i viaggiatori \u00e8 iniziato col cambio d'orario estivo dall'11 giugno 2017. In occasione dell'inaugurazione il sindaco Tuccillo annunci\u00f2 l'intitolazione del piazzale della stazione in memoria dell'architetta Zaha Hadid.\nProgetti futuri.\nEntro il 2023 sar\u00e0 completata la ricostruzione in variante della tratta Napoli-Cancello della ferrovia Roma-Cassino-Napoli affinch\u00e9 la stazione possa essere raggiunta dai treni del trasporto pubblico locale. Questa tratta sar\u00e0 comune sia alla ferrovia per Roma via Cassino sia alla nuova linea AV Napoli-Bari. La tratta storica con i passaggi a livello sar\u00e0 soppressa e con essa le stazioni di Casalnuovo e Acerra che verranno ricostruite in altro sito per favorire l\u2019interscambio con la Circumvesuviana. \u00c8 prevista infine una nuova fermata in localit\u00e0 Marziasepe all\u2019interno del centro commerciale esistente.\nI binari a regime saranno 8, dei quali 2 saranno usufruiti dalla rete Circumvesuviana.\nL'amministrazione comunale di Afragola ha ottenuto un impegno da parte della Giunta regionale della Campania a prolungare la linea 1 della metropolitana di Napoli attraverso l'aeroporto di Capodichino. Altre ipotesi di metropolitana pesante o monorotaia sono la linea 10 e la Porta Nord. Tutte le ipotesi prevedono almeno 3 stazioni ad Afragola, oltre alla penetrazione diretta o prossima alla stazione AV.\n\u00c8 in corso la progettazione di una linea su ferro di collegamento tra Afragola AV e rete metropolitana di Napoli.\nIl 19 luglio 2019 viene aggiudicato il bando per lo studio di fattibilit\u00e0 della Linea 10, che unirebbe la stazione con Casoria, San Pietro a Patierno e infine la stazione Museo delle linee 1 e 2 della metropolitana. Il 20 luglio 2020 \u00e8 stato presentato il progetto della Linea 10. Il progetto prevede l'utilizzo di una metropolitana leggera automatica (fermate funzionali, banchine corte da 60 metri) con un tracciato lungo 13 km e 13 stazioni, di cui 6 all'interno del comune di Napoli e la restante parte nei comuni di Casavatore, Casoria e Afragola: Cavour (interscambio con linee 1 e 2), Foria, Carlo III, Ottocalli, Leonardo Bianchi, Di Vittorio (interscambio con la linea 1), Casavatore-San Pietro, Casoria-Casavatore, Casavatore centro, Casoria-Afragola, Afragola-Garibaldi, Afragola centro e Afragola-AV. \u00c8 inoltre inclusa una bretella aggiuntiva per collegare la linea al comune di Arzano.\nIl 21 aprile 2021 \u00e8 stato approvato il progetto definitivo di una nuova linea ferroviaria per collegare Afragola AV con Volla sulla Napoli-Nola-Baiano gestita dalla EAV.\nStrutture e impianti.\nArchitettura.\nLa stazione di Napoli Afragola \u00e8 come un ponte sopra i binari. L'idea del ponte nasce dalla considerazione di allargare la passerella, necessaria per collegare le varie banchine, fino a trasformarla nella principale galleria passeggeri della stazione, cuore pulsante della nuova area destinata a essere riqualificata e valorizzata. Il ponte assicura altres\u00ec la connessione del territorio evitando che la ferrovia diventi un elemento di discontinuit\u00e0 e lega le due fasce del parco che si estendono sui lati dei binari creando un effetto di continuit\u00e0 tra l'area delimitata dall'anello viario e il paesaggio circostante.\nGli accessi alla stazione, sistemati sulle estremit\u00e0 est e ovest del ponte, permettono di raccogliere e incanalare i flussi della clientela attraverso le aree commerciali verso il nodo centrale della sala passeggeri, dove sono sistemate la biglietteria e le sale d'aspetto. La sala principale \u00e8 stata progettata per essere come un grande atrio luminoso che facilita la visuale verso le piattaforme dei binari in basso e il centro commerciale della stazione in alto. La stazione \u00e8 stata progettata anche con un occhio rivolto all'ambiente; infatti sulla galleria \u00e8 prevista una vetrata di oltre 5\u00a0000\u00a0m\u00b2 con shader al fine di permettere una diffusione controllata della luce solare diretta. Nell'area in cui sorge la stazione, oltre alla galleria commerciale, si prevede la realizzazione anche di un parco naturalistico tecnologico, di attrezzature per lo sport e di un grande centro espositivo.\nMovimento.\nLa stazione \u00e8 servita da treni alta velocit\u00e0 Frecciarossa, Frecciargento e Italo.\nInterscambi.\nIn attesa che vengano completate la variante \"Cancello\" e l'interconnessione con la Napoli-Baiano, delle Linee Vesuviane EAV la stazione \u00e8 servita solo dal TPL su gomma, con 7 linee bus di cui 1 esercita dall'AIR, 3 dalla CTP (linee AV2, AV4, AV5) e 3 dall'EAV. La frequenza \u00e8 ogni 15-20 minuti con prime corse alle 4 del mattino e ultime all'una della notte.\nDal 14 giugno 2018 sono operativi anche i collegamenti Italobus da e per Caserta e Benevento.\nDal 16 ottobre 2018 sono operative due nuove linee interurbane esercite da Autoservizi Castiello, che collegano la stazione con quella di Aversa e quella di Casoria-Afragola nonch\u00e9 con l'aerostazione di Capodichino e la stazione marittima di Napoli.\nDal 2019 sono operativi i collegamenti FrecciaLink di Trenitalia da e per Caserta.\nI collegamenti del TPL su gomma sono con 5 stazioni ferroviarie minori (Aversa, Casoria-Afragola, Avellino, Benevento, Caserta), diverse stazioni della Circumvesuviana, un porto, un aeroporto e oltre 20 centri abitati.\n Tutti i collegamenti summenzionati sono soggetti all'integrazione tariffaria TIC.\nServizi.\nNella stazione sono presenti una sala d'attesa \"LeFrecce\", dedicata ai viaggiatori Trenitalia, una biglietteria Trenitalia e numerose emettitrici \"self service\" sia della societ\u00e0 medesima che di Nuovo Trasporto Viaggiatori. Quest'ultima ha anche una biglietteria mobile.\nSono presenti diversi bagni, tra cui uno per disabili dotato di doccia, un posto di polizia ferroviaria, una sala d'attesa libera, un bar, una sala convegni e uno spazio espositivo in cui vengono spesso organizzate mostre d'arte, fotografia e architettura."}
{"id": "1935767", "revid": "767487", "url": "https://it.wikipedia.org/wiki?curid=1935767", "title": "Sidneyia inexpectans", "text": " \nLa sidneyia (Sidneyia inexpectans) \u00e8 un artropodo estinto, vissuto nel Cambriano medio (circa 505 milioni di anni fa). I suoi resti sono stati rinvenuti in Canada, nel ben noto giacimento di Burgess Shales.\nDescrizione.\nCon i suoi 15 centimetri di lunghezza, la sidneyia era uno dei pi\u00f9 grossi artropodi rinvenuti a Burgess Shales. L'aspetto di questo animale era largo e relativamente appiattito; il capo era formato da uno scudo corto e allargato di forma vagamente ovale ed era provvisto di un solo paio di antenne. Il corpo era costituito da nove segmenti tozzi, ognuno dei quali portava un paio di appendici biramate (tipiche di molti artropodi primitivi). Le ultime cinque appendici erano composte da un ramo \u201cbranchia\u201d e in un arto ambulacrale insolitamente robusto e dotato di spine, mentre le prime quattro erano costituite dal solo arto. Il corpo si restringeva verso la parte posteriore: ulteriori tre segmenti, sprovvisti di appendici, formavano la base di una coda terminante in un telson piatto e a forma di ventaglio.\nScoperta e classificazione.\nLa descrizione di questo animale \u00e8 avvenuta per la prima volta negli anni '10 ad opera di Charles Doolittle Walcott; lo studioso ritenne che questo grande artropode fosse il principale predatore dell'ecosistema di Burgess Shales, soprattutto per le dimensioni e l'aspetto robusto. Secondo Walcott, la forma del corpo richiamava quello dei merostomi, un gruppo di artropodi attualmente rappresentato dai limuli e in passato diffuso nei mari con forme giganti (euripteridi). Walcott trov\u00f2 inoltre una grande appendice disgiunta, che chiam\u00f2 \u201cappendice F\u201d, e suppose che fosse una struttura predatoria grazie alla quale la sidneyia si cibava di animali pi\u00f9 piccoli.\nPi\u00f9 di recente, David Bruton (1981) ridescrisse gli esemplari e si rese conto che la sidneyia non poteva appartenere ai merostomi, in quanto sprovvista di appendici cefaliche oltre alle antenne. Quanto alla cosiddetta \u201cappendice F\u201d, Bruton non trov\u00f2 nessun punto di ancoraggio sul capo dell'animale; inoltre quest'appendice era vistosamente troppo grande per appartenere alla sidneyia. Oggi si sa che la struttura era in realt\u00e0 parte del capo di un organismo pi\u00f9 grande, noto come \"Laggania cambria\" e appartenente ai Dinocarida. In conclusione, la sidneyia era probabilmente un artropodo unico, non strettamente imparentato ad altri artropodi noti.\nStile di vita.\nWalcott, pur sbagliando nel considerare l'\u201cappendice F\u201d come parte della sidneyia, fu probabilmente nel giusto nel ritenere l'animale un predatore; ci\u00f2 sarebbe confermato dalle robuste zampe spinose, i cui punti d'inserzione si trovano proprio accanto al solco centrale del cibo, per di pi\u00f9 orlato di denti. Con ogni probabilit\u00e0 la sidneyia si nutriva come molti artropodi, ovvero raccogliendo il cibo con le zampe poste nella parte posteriore del corpo e portandolo verso il solco del cibo. Queste ipotesi sono confermate dal ritrovamento di iolitidi, trilobiti e ostracodi nell'intestino di alcuni esemplari di sidneyia."}
{"id": "1935768", "revid": "92723", "url": "https://it.wikipedia.org/wiki?curid=1935768", "title": "Diocesi di Oria", "text": "La diocesi di Oria (in latino: \"Dioecesis Uritana\") \u00e8 una sede della Chiesa cattolica in Italia suffraganea dell'arcidiocesi di Taranto appartenente alla regione ecclesiastica Puglia. Nel 2019 contava 165.050 battezzati su 174.415 abitanti. \u00c8 retta dal vescovo Vincenzo Pisanello.\nPatrono della diocesi \u00e8 san Barsanofio.\nTerritorio.\nLa diocesi comprende 11 comuni della Puglia:\nSede vescovile \u00e8 la citt\u00e0 di Oria, dove si trova la basilica cattedrale dedicata a Maria Santissima Assunta in Cielo. A Francavilla Fontana sorge la basilica minore del Santissimo Rosario.\nIl territorio si estende su 922\u00a0km\u00b2 ed \u00e8 suddiviso in 43 parrocchie.\nStoria.\nLa \"tradizione petrina\", comune a molte citt\u00e0 della Puglia, attribuisce la diffusione del cristianesimo nella terra di Oria al passaggio e alla predicazione dell'apostolo Pietro che, nel suo viaggio da Antiochia a Roma, approd\u00f2 nel golfo di Taranto e da qui raggiunse Oria, dove predic\u00f2 il vangelo e consacr\u00f2 il primo vescovo. \u00abQuasi sicuramente per\u00f2 l'incontro di questi territori con il cristianesimo \u00e8 da attribuire sia alla presenza proprio a Oria di una fiorente comunit\u00e0 ebraica, sia al passaggio in queste zone dell'ultimo tratto dell'Appia, la pi\u00f9 importante delle vie consolari romane, che non smise di fungere da arteria di comunicazione di uomini, esperienze, merci ed eserciti anche dopo la caduta dell'impero romano.\u00bb\nL'esistenza invece di una diocesi a Oria \u00e8 da mettere in relazione con la distruzione della citt\u00e0 di Brindisi da parte dei Longobardi (668-677), che caus\u00f2 il trasferimento della sede dei vescovi brindisini a Oria. L'esistenza certa di un \"Uriatensis episcopus\" \u00e8 attestata in un documento di papa Adriano I del 785. Il primo vescovo di Brindisi a Oria fu Magelpoto, nome di origine longobarda, la cui iscrizione dedicatoria, databile all'VIII secolo, \u00e8 stata trovata nel 1942. Tra i vescovi di questo periodo il pi\u00f9 noto \u00e8 Teodosio (o Teodoro), il cui episcopato \u00e8 durato per circa trent'anni, dall'865 all'895: durante il suo episcopato convivevano nella diocesi di Oria il rito bizantino e il rito latino, seguiti rispettivamente dai fedeli di ceppo bizantino e longobardo.\nVerso la fine del X secolo i rapporti tra bizantini e latini divennero pi\u00f9 conflittuali ed ebbero una crisi in occasione dell'assassinio del vescovo Andrea nel 979 da parte di un funzionario dell'imperatore d'Oriente. Questo determin\u00f2 forse l'allontanamento dei vescovi da Oria, perch\u00e9 il successore Gregorio I, nei suoi atti si nomin\u00f2 \"episcopus Ecclesie Brundisine et Monopolitane seu Stunense civitatis\", ossia vescovo di Brindisi e Monopoli o della citt\u00e0 di Ostuni. A partire dal successivo vescovo, Giovanni (primi decenni dell'XI secolo), \u00e8 documentata l'elevazione della sede ad arcidiocesi metropolitana, con due diocesi suffraganee, Ostuni e Monopoli.\nA partire dal 1089 con Godino, gli arcivescovi ricevettero in pi\u00f9 occasioni l'ordine di trasferire la propria residenza a Brindisi, citt\u00e0 che i Normanni, nuovi padroni della regione, avevano ricostruito dopo l'abbandono durato diversi secoli. Le reiterate disposizioni dei pontefici sono indizio che gli arcivescovi erano restii a ritornare a Brindisi. La bolla papale del 1089 attesta che la sede vescovile era stata in passato trasferita a Oria per la distruzione di Brindisi e che quindi non era mai stata eretta una diocesi a Oria, che invece era stata sede \"momentanea\" dei vescovi brindisini. A causa delle proteste del clero e dell'universit\u00e0 oritana, i papi dovettero intervenire in pi\u00f9 occasioni per confermare la supremazia di Brindisi e la sottomissione di Oria agli arcivescovi brindisini.\nL'inasprirsi dei rapporti tra Oria e Brindisi nella seconda met\u00e0 del XVI secolo determinarono i pontefici a dividere definitivamente le due citt\u00e0. L'8 maggio 1591, con la bolla \"Regiminis Universae Ecclesiae\" di papa Gregorio XIV, fu eretta la diocesi di Oria con territorio sottratto all'arcidiocesi di Brindisi e la nuova sede episcopale fu resa suffraganea dell'arcidiocesi di Taranto. La divisione pot\u00e9 essere attuata anche grazie alla decisione dell'arcivescovo Giovanni Carlo Bovio che pi\u00f9 di vent'anni prima aveva provveduto a costruire un palazzo vescovile ad Oria, oltre a risiedere per diverso tempo nella citt\u00e0.\nFu nominato primo vescovo il teatino Vincenzo Del Tufo, che govern\u00f2 la diocesi solo per quattro anni. Il successore Lucio Fornari (1601-1618) indisse una visita pastorale della diocesi; altri vescovi, soprattutto religiosi, si impegnarono per la riforma della diocesi in attuazione dei decreti tridentini. Nel 1743 un terremoto danneggi\u00f2 pericolosamente la cattedrale romanica fatta edificare dall'arcivescovo brindisino Pellegrino I nella prima met\u00e0 del XIII secolo; la completa ricostruzione in stile barocco fu avviata durante l'episcopato di Castrese Scaia (1746-1755). Alla fine del Settecento si distinse in particolare il vescovo Alessandro Maria Calefati 1781-1794), erudito e storico, che ebbe cura di raccogliere tutta la documentazione relativa alla Chiesa di Oria.\nL'Ottocento fu travagliato per la vita della diocesi, che vide lo scontro tra clero riformista e clero tradizionalista. Emblema di questo scontro le vicende del vescovo filo-borbonico Luigi Margarita (1851-1888), che fu costretto ad abbandonare per un certo periodo la diocesi a causa delle accuse di simonia rivoltegli da una parte del suo clero.\nL'inizio del Novecento \u00e8 caratterizzato dal lungo episcopato di Antonio di Tommaso (1903-1947) e dalla presenza in diocesi di due santi, il laico Bartolo Longo, nativo di Latiano, beatificato da papa Giovanni Paolo II, e il sacerdote Annibale Maria di Francia che fece di Oria uno dei centri per la diffusione del carisma della congregazione rogazionista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 174.415 persone contava 165.050 battezzati, corrispondenti al 94,6% del totale."}
{"id": "1935771", "revid": "149485", "url": "https://it.wikipedia.org/wiki?curid=1935771", "title": "Juan Uran", "text": ""}
{"id": "1935772", "revid": "149485", "url": "https://it.wikipedia.org/wiki?curid=1935772", "title": "Juan Ur\u00e0n", "text": ""}
{"id": "1935775", "revid": "287204", "url": "https://it.wikipedia.org/wiki?curid=1935775", "title": "Juan Guillermo Ur\u00e0n", "text": ""}
{"id": "1935776", "revid": "767487", "url": "https://it.wikipedia.org/wiki?curid=1935776", "title": "Guiding Star", "text": "Naledi Ya Tsela (internazionalmente conosciuto come \"Guiding Star\"), \u00e8 il sesto album in studio di Vusi Mahlasela.\nL'album contiene brani cantati in cinque lingue diverse: Inglese, Lingua sotho del nord, Lingua sotho del sud, Lingua zulu e Lingua tswana.\nL'album vanta collaborazioni con importanti artisti internazionali e affronta diversi temi: per esempio, la canzone \"River of Jordan\" parla della morte della madre di Mahlasela, mentre invece \"Song for Thandi\" \u00e8 dedicata all'eroe sudafricano Thandi Modise."}
{"id": "1935777", "revid": "287204", "url": "https://it.wikipedia.org/wiki?curid=1935777", "title": "Juan Guillermo Uran", "text": ""}
{"id": "1935778", "revid": "289247", "url": "https://it.wikipedia.org/wiki?curid=1935778", "title": "Stazione di Napoli Afragola AV", "text": ""}
{"id": "1935780", "revid": "149485", "url": "https://it.wikipedia.org/wiki?curid=1935780", "title": "Juan-Guillermo Uran", "text": ""}
{"id": "1935781", "revid": "599013", "url": "https://it.wikipedia.org/wiki?curid=1935781", "title": "Societ\u00e0 dei missionari indiani", "text": "La Societ\u00e0 dei Missionari Indiani (in latino \"Societas Missionariorum Indiae Orientalis\", in inglese \"The Indian Missionary Society\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla I.M.S.\nStoria.\nLa congregazione venne fondata a Benares il 3 novembre 1941 da Gaspar Pinto (1905-1976) per formare una compagnia di missionari indigeni per evangelizzare la popolazione indiana.\nOttenuto il \"nihil obstat\" della congregazione di Propaganda Fide (22 novembre 1944), il francescano Angelo Poli, vescovo di Allahabad, eresse la fraternit\u00e0 in societ\u00e0 di vita comune senza voti; il 25 gennaio 1953 Joseph Emil Malenfant, prefetto apostolico di Benares-Gorakhpur, trasform\u00f2 la societ\u00e0 in congregazione religiosa.\nLa Societ\u00e0 dei Missionari Indiani venne approvata dalla Santa Sede il 19 aprile 1999.\nAttivit\u00e0 e diffusione.\nFinalit\u00e0 dell'istituto \u00e8 l'evangelizzazione delle popolazioni dell'India, mediante i metodi pi\u00f9 adatti alla cultura locale: giuridicamente, dipende dalla Congregazione per l'Evangelizzazione dei Popoli.\nI religiosi della Societ\u00e0 operano essenzialmente in India e contano alcune comunit\u00e0 all'estero; la sede generalizia \u00e8 a Varanasi.\nAl 31 dicembre 2008 la congregazione contava 68 case e 292 religiosi, 160 dei quali sacerdoti."}
{"id": "1935789", "revid": "547034", "url": "https://it.wikipedia.org/wiki?curid=1935789", "title": "Sanctacaris uncata", "text": " \nLa sanctacaride (Sanctacaris uncata) \u00e8 un artropode marino estinto, vissuto nel Cambriano medio (circa 505 milioni di anni fa). I suoi resti sono stati ritrovati in Canada, nel ben noto giacimento di Burgess Shales.\nDescrizione.\nLungo fino a dieci centimetri, questo organismo era dotato di un caratteristico scudo cefalico rigonfio, dal quale sporgevano due flangie laterali. Gli occhi erano piccoli e posti vicino al margine anteriore. L'aspetto pi\u00f9 curioso di questo animale era per\u00f2 dato dall'impressionante serie di appendici cefaliche, che costituivano un formidabile apparato di predazione; vi erano cinque paia di appendici biramate, dotate di un sottile ramo a forma di frusta e di un arto composito artigliato; questi artigli erano di lunghezza crescente man mano che si avvicinavano alla parte posteriore del corpo, ed erano dotati di ulteriori spine sulla superficie interna. Il sesto paio di appendici biramate erano strutturate in modo diverso: accanto al sottile ramo a forma di frusta vi era un breve ramo terminante in una serie notevole di spine. Il corpo era formato da undici segmenti, dotati delle comuni appendici biramate degli artropodi primitivi, dotate di grandi branchie e arti ambulacrali. Il telson (coda) era largo e piatto.\nScoperta e classificazione.\nDescritto nel 1988 da Desmond Collins e Derek Briggs, questo animale \u00e8 stato riconosciuto come un rappresentante primitivo dei chelicerati, ovvero quel gruppo di artropodi di cui fanno parte ragni e scorpioni. Le appendici cefaliche, infatti, erano presenti in numero uguale a quelle dei chelicerati odierni, anche se i cheliceri veri e propri non si erano ancora sviluppati. La sanctacaride, in ogni caso, \u00e8 posta alla base del gruppo.\nStile di vita.\nLe grandi branchie ai lati del corpo, unitamente al telson espanso, suggeriscono che questo animale fosse un buon nuotatore. Forse preferiva spostarsi attraverso l'acqua piuttosto che camminare sul fondale marino. Le vistose appendici cefaliche erano sicuramente strutture predatorie: la sanctacaride, quindi, doveva essere un organismo carnivoro, forse uno dei vertici della catena alimentare di Burgess Shales, subito sotto il gigantesco \"Anomalocaris\".\nSignificato del nome.\nIl nome \"Sanctacaris\" deriva da un gioco di parole: quando furono scoperti i fossili di questo organismo, i paleontologi rimasero colpiti dagli artigli, tanto da affibbiargli il nomignolo di \"Sancta Claws\" (dall'inglese \"claws\" = artigli, e da Santa Claus). Il nome scientifico, quindi, divenne \"Sanctacaris\"."}
{"id": "1935790", "revid": "287204", "url": "https://it.wikipedia.org/wiki?curid=1935790", "title": "Oscar Cardozo", "text": ""}
{"id": "1935794", "revid": "22356", "url": "https://it.wikipedia.org/wiki?curid=1935794", "title": "Pikaia", "text": ""}
{"id": "1935795", "revid": "22356", "url": "https://it.wikipedia.org/wiki?curid=1935795", "title": "Sanctacaris", "text": ""}
{"id": "1935796", "revid": "22356", "url": "https://it.wikipedia.org/wiki?curid=1935796", "title": "Alalcomenaeus", "text": ""}
{"id": "1935797", "revid": "22356", "url": "https://it.wikipedia.org/wiki?curid=1935797", "title": "Sidneyia", "text": ""}
{"id": "1935798", "revid": "22356", "url": "https://it.wikipedia.org/wiki?curid=1935798", "title": "Actaeus", "text": ""}
{"id": "1935802", "revid": "22356", "url": "https://it.wikipedia.org/wiki?curid=1935802", "title": "Aysheaia", "text": ""}
{"id": "1935803", "revid": "1442080", "url": "https://it.wikipedia.org/wiki?curid=1935803", "title": "Onolatria", "text": "Lonolatria sarebbe un antico culto religioso dell'asino, di origini orientali e africane, che venne attribuito a scopo diffamatorio agli Ebrei e successivamente ai cristiani.\nStoria.\nIl culto dell'asino nasce, secondo qualche studioso, dalle propriet\u00e0 medicamentose di alcune parti del corpo dell'animale. Talvolta viene identificato con un asino lanimale di Seth, cio\u00e8 il misterioso animale totem del dio Seth nell'antico Egitto.\nNella Roma imperiale l'onolatria \u00e8 strumentalizzata dai pagani come prova ulteriore di scherno nei confronti dei Giudei e dei primi Cristiani.\nIl primo autore a propalare la falsa notizia della celebrazione di un culto di una testa d'asino d'oro nel tempio di Gerusalemme era stato il mitografo ellenistico Mnasea di Patrasso (\"fl.\" circa 200 a.C.). L'accostamento del Dio dell'ebraismo all'iconografia di Seth-Tifone, dovette avere qualche s\u00e9guito, se anche Posidonio, autore accurato e scrupoloso, ammiratore di Mos\u00e8, vi accord\u00f2 un certo credito; la notizia sar\u00e0 poi ripresa anche da Tacito che, seppur con qualche perplessit\u00e0, la ricorda come ulteriore elemento di discredito nei confronti di Mos\u00e8 e del suo popolo. \nAnche Plutarco afferma che gli ebrei non mangiassero carne di lepre perch\u00e9 animale la cui testa assomiglia a quella di un asino, animale che adoravano. \nEsempio famoso di onolatria riferita ai culti cristiani \u00e8 il Graffito di Alessameno.\nAltre accuse di onolatria mosse dai pagani contro i cristiani sono citate da Minucio Felice (\"Octavius\", 9.28) e da Tertulliano (Prima Apologia 16)."}
{"id": "1935812", "revid": "2074539", "url": "https://it.wikipedia.org/wiki?curid=1935812", "title": "Marmalade", "text": "I Marmalade sono un gruppo pop rock scozzese, formatosi a Glasgow nel 1961 come Dean Ford and The Gaylords; nel 1966 la formazione cambi\u00f2 nome in \"The Marmalade\".\nIl periodo di maggior successo discografico per la band \u00e8 stato tra il 1968 ed il 1972. Dal 1974 il gruppo ha cambiato varie volte la propria composizione, al punto che della formazione originale \u00e8 rimasto solo il bassista John Graham Knight, ma \u00e8 ancora in attivit\u00e0.\nFormazione originaria.\nWhitehead sostitu\u00ec nel 1967 Ray Duffy che usc\u00ec dal gruppo per tornare al suo lavoro di chef \u2013 anche se pi\u00f9 tardi Duffy torn\u00f2 alla musica, come batterista nella band Matthews Southern Comfort, con cui incise il singolo di maggior successo, una \"cover\" della famosa \"Woodstock\" scritta da Joni Mitchell. Inoltre, Ray Duffy \u00e8 stato batterista nella maggior parte dei singoli dei Gallagher and Lyle, e ha anche collaborato con il vecchio compagno Junior Campbell nel suo album da solista e nei relativi singoli.\nBiografia.\nInsolitamente, i Marmalade avevano due bassisti, Graham Knight (basso a 4 corde), e Pat Fairley (basso a 6 corde).\nInizialmente il nome del gruppo era Dean Ford and The Gaylords e nel 1964, firmarono un contratto con la EMI Columbia grazie al produttore Norrie Paramor, registrando tre singoli, fra cui \"Twenty Miles\", che ebbe grande successo in Scozia ma non riusc\u00ec a entrare nella \"hit parade\" nazionale."}
{"id": "1935817", "revid": "125911555", "url": "https://it.wikipedia.org/wiki?curid=1935817", "title": "Differenza di et\u00e0 nelle relazioni sessuali", "text": "La differenza di et\u00e0 nelle relazioni sessuali anche significativa si \u00e8 dimostrata essere una caratteristica non rara nelle relazioni di coppia umane, sia sentimentali che sessuali. Lo schema pi\u00f9 comune \u00e8 un uomo pi\u00f9 anziano con una donna pi\u00f9 giovane, come conseguenza di un matrimonio combinato o per libera scelta dei membri della coppia. \nDescrizione generale.\nLe relazioni fra uomini pi\u00f9 giovani e donne pi\u00f9 anziane sono meno frequenti nell'immaginario collettivo, ma di fatto non se ne conosce la statistica esatta ad eccezione delle coppie famose. Un famoso esempio \u00e8 dato dal presidente della Repubblica francese Emmanuel Macron e dalla moglie Brigitte Trogneux, sua ex insegnante scolastica, pi\u00f9 anziana di lui di 24 anni. Altri due esempi famosi sono Irene Pivetti e Alberto Brambilla oppure Paola Borboni e Bruno Vilar.\nRelazioni sessuali fra persone con una differenza di et\u00e0 particolarmente marcata possono essere considerate illegali o essere ricondotte dalla psicologia a condizioni patologiche. Diverse forme di parafilia sono definite dall'interesse esclusivo del soggetto per \"partner\" sessuali molto pi\u00f9 giovani, per esempio adolescenti (efebofilia) e bambini (pedofilia) o molto pi\u00f9 vecchi (gerontofilia). Le relazioni sessuali fra adulti e minorenni, , sono considerate legali in gran parte del mondo, seppur regolate da leggi diverse da nazione a nazione (et\u00e0 del consenso).\nIl rapporto con la parafilia.\nLe diverse forme di parafilia correlate alla ricerca di partner sentimentali o sessuali di et\u00e0 marcatamente diversa dal soggetto possono essere classificate secondo sette concetti principali:\nChe questo tipo di preferenza sia sempre classificabile come parafilia \u00e8 un tema controverso della psicologia. Gli individui che perseguono \"esclusivamente\" relazioni con consistente differenza d'et\u00e0 sono generalmente considerati parafilici poich\u00e9 il loro comportamento \u00e8, di fatto, fuori dalla \"norma\". Coloro che invece incorrono in \"occasionali\" relazioni con persone di altra generazione non sono incluse nella categoria dei parafilici, eccetto nel pensiero popolare. Come con altre pratiche considerate parafilia, il \"sexual imprinting\" (ovvero le dinamiche relative alle prime esperienze sessuali del soggetto) pu\u00f2 giocare un ruolo in questo genere di relazioni."}
{"id": "1935829", "revid": "6923", "url": "https://it.wikipedia.org/wiki?curid=1935829", "title": "GeoRAM", "text": "La GeoRAM \u00e8 un'espansione di memoria per gli home computer Commodore 64 e Commodore 128. Fu prodotta a partire dal 1991 quando le espansioni di memoria REU, commercializzate dalla Commodore, cessarono di essere prodotte.\nLa GeoRAM ha una capacit\u00e0 di 512 KB ed \u00e8 progettata per essere usata assieme al sistema operativo GEOS.\nA differenza delle espansioni di memoria REU prodotte dalla Commodore, per trasferire i dati non usa la tecnica del DMA e per questo motivo \u00e8 pi\u00f9 lenta.\nPochi software, oltre al sistema operativo GEOS, possono sfruttare la GeoRAM."}
{"id": "1935831", "revid": "1573940", "url": "https://it.wikipedia.org/wiki?curid=1935831", "title": "Makisu", "text": "Nella cucina giapponese il makisu (\u5dfb\u304d\u7c3e) \u00e8 una stuoia formata da legni di bamb\u00f9 legati assieme da corde di cotone, usata nella preparazione del cibo. Solitamente un makisu ha una dimensione di 25x25 cm, anche se ne esistono di varie dimensioni.\nUtilizzo.\nIl makisu \u00e8 pi\u00f9 che altro usato nella preparazione di un tipo particolare di sushi, chiamato makizushi (\u5dfb\u304d\u5bff\u53f8), ma pu\u00f2 essere adoperato anche nella preparazione di altri piatti. \nDopo l'uso, il makisu va pulito accuratamente e fatto asciugare completamente onde evitare lo svilupparsi di muffe. Per ridurre la necessit\u00e0 di pulizia, alcuni cuochi rivestono il makisu con una pellicola di plastica prima dell'uso. Questo \u00e8 particolarmente indicato nella preparazione dell'\"uramaki\" (\u88cf\u5dfb), ovvero un tipo di sushi con il riso disposto all'esterno dell'involtino. I makisu sono piuttosto economici, e a volte vengono semplicemente eliminati dopo l'uso."}
{"id": "1935837", "revid": "834", "url": "https://it.wikipedia.org/wiki?curid=1935837", "title": "The best", "text": ""}
{"id": "1935838", "revid": "599013", "url": "https://it.wikipedia.org/wiki?curid=1935838", "title": "Missionari del Sacro Cuore e Santa Maria di Guadalupe", "text": "I Missionari del Sacro Cuore e Santa Maria di Guadalupe (in latino \"Missionarii Sacri Cuori et Sanctae Mariae de Guadalupe\", in spagnolo \"Misioneros del Sagrado Coraz\u00f3n y de Santa Mar\u00eda de Guadalupe\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.S.C.\nStoria.\nLa nascita della congregazione \u00e8 da inquadrarsi nel clima di fervore religioso che caratterizz\u00f2 il Messico dopo la caduta del governo di Plutarco El\u00edas Calles (1934), che aveva condotto una decisa politica antiecclesiastica; venne fondata da Teodosio Mart\u00ednez Ramos (1908-1978) su ispirazione di Mar\u00eda Amada S\u00e1nchez Mu\u00f1oz (1895-1967).\nIl 3 giugno 1938, con il permesso del vescovo di Chiapas Gerardo Anaya y Diez de Bonilla, apr\u00ec ad Azcapotzalco (presso Citt\u00e0 del Messico) una scuola apostolica di carit\u00e0 per la formazione di sacerdoti religiosi da impiegare per l'opera di evangelizzazione tra gli indigeni e i lavoratori dei campi.\nLa congregazione per i Religiosi diede il suo \"nihil obstat\" per l'erezione della compagnia missionaria in istituto di diritto diocesano il 12 settembre 1951 e i Missionari del Sacro Cuore vennero approvati dalla Santa Sede il 19 settembre 2002.\nAttivit\u00e0 e diffusione.\nI Missionari si dedicano a diverse opere di apostolato presso le popolazioni indigene, gli operai e i contadini.\nOltre che in Messico, sono presenti in Per\u00f9; la sede generalizia \u00e8 ad Azcapotzalco.\nNel 2004 l'istituto contava 21 case e 95 religiosi, 56 dei quali sacerdoti."}
{"id": "1935842", "revid": "767487", "url": "https://it.wikipedia.org/wiki?curid=1935842", "title": "Hermann Felsner", "text": "Biografia.\nTerminata la carriera di allenatore, Felsner torn\u00f2 in patria, questa volta a Graz, in Stiria, dove visse fino al febbraio del 1977, vicino al traguardo degli ottantotto anni.\nCarriera.\nGiocatore.\nEx giocatore del Wiener Sport-Club, dovette concludere la carriera da calciatore per via di un incidente.\nAllenatore.\nL'epopea del Bologna \"che tremare il mondo fa\".\nNel 1920 fu chiamato dal Bologna in maniera abbastanza curiosa: quando il consiglio rossobl\u00f9 decise di ingaggiare un allenatore professionista, non v'era stato il minimo dubbio che il campo di ricerca dovesse circoscriversi a Vienna, la capitale del calcio tecnicamente pi\u00f9 raffinato, quello del Wunderteam che deliziava le folle di tutta Europa. Il presidente del Bologna, Cesare Medica, mise una inserzione su un popolare quotidiano viennese, tra gli annunci economici. Risposero in diversi e allora Arrigo Gradi fu mandato in missione a Vienna. Lo storico fondatore del Bologna scelse Felsner: laureato in giurisprudenza, istruttore di ginnastica, aveva frequentato due corsi in Inghilterra per specializzarsi nel calcio, che amava e nel quale voleva affermarsi come allenatore. Uomo di spiccata personalit\u00e0, molto sicuro di s\u00e9, pretese un lauto ingaggio. Nei libri contabili del Bologna fu riportato: \u00ab25 settembre 1920, rimborso spese a Gradi per viaggio a Vienna per assunzione trainer, lire 1183,65\u00bb e, pi\u00f9 avanti: \u00abFelsner, stipendio primo trimestre 1921, lire 6927\u00bb; all'epoca, una cifra molto elevata.\nAl suo arrivo a Bologna spiazz\u00f2 tutti: nessuno della societ\u00e0 era ad attenderlo in stazione; se lo videro arrivare nell'allora sede al \"caff\u00e8 del Corso\", in bombetta, palamidone e calzoni alla zuava. Portava anche il monocolo e il pince-nez. Appena lo videro all'opera, i dirigenti del club si resero subito conto di una scelta azzeccata. L'allenatore austriaco si rivel\u00f2 una svolta storica per la squadra rossobl\u00f9: gli allenamenti cominciarono ad essere molto duri, la cura dei fondamentali e della tattica applicati in maniera maniacale. I giocatori del Bologna, quasi tutti studenti o lavoratori, furono sfiancati in infiniti giri di campo, ed esercitati palleggiando per ore contro i muri del vecchio Stadio Sterlino. Il Bologna divent\u00f2 cos\u00ec non solo una compagine forte e quadrata, ma tecnicamente anche una squadra raffinata, di classica impostazione danubiana. Felsner rivel\u00f2 una grande conoscenza calcistica, e studiava i propri giocatori nei particolari: promosse come centromediano Gastone Baldi (fino ad allora mediocre terzino), ruolo che esalt\u00f2 le sue grandi qualit\u00e0 tecniche facendolo arrivare in Nazionale. Anche Felice Gasperi sub\u00ec una sorte simile: da attaccante delle formazioni giovanili, nelle quali faceva coppia con Schiavio, fu spostato da Felsner a terzino. Gasperi, in quella posizione, rimase una colonna del Bologna per diciassette anni.\nLa squadra, grazie anche all'esplosione di una formidabile nidiata di talenti (Baldi, Cesare Alberti, Della Valle, Genovesi, Schiavio e Gasperi), quasi tutti cresciuti alla scuola dall'italo-argentino Angelo Badini, e all'acquisto di Perin dal nel 1919-20, fece il salto di qualit\u00e0 che la port\u00f2 ad essere protagonista assoluta in campionato. Finalista dei gironi regionali del Nord (che davano accesso alla finalissima nazionale contro le squadre dei gironi del Sud) contro la Pro Vercelli nel 1920-21, persa 2-1 non senza polemiche. Di nuovo in finale di Lega Nord nel 1923-24, sconfitti dal Genoa. Nel 1924-25 il primo storico scudetto, dopo le cinque finali contro il Genoa. Nel 1925-26 nuovamente sconfitti in finale di Lega Nord, questa volta ad opera della Juventus. Nel 1927 secondi dietro al Torino, il campionato dello scudetto revocato alla squadra granata ma mai assegnato alla squadra seconda classificata. Nel 1928-29, secondo scudetto per il Bologna guidato dal \"mago\" austriaco, vinto in tre partite contro il Torino. Era nato \"\"lo squadrone che tremare il mondo fa\", e la popolarit\u00e0 di Felsner era all'apice. A Bologna lo chiamavano \"il mago\", oppure \"il dottore\", per via della sua laurea e per la sua scienza calcistica. Il mediano Genovesi lo chiamava, confidenzialmente, \"l'umazz\"\", l'omaccio in bolognese, per via dell'imponente statura.\nFiorentina.\nNel 1931 decise di andare ad allenare la Fiorentina, ma con la squadra gigliata ebbe poca fortuna. Ottenne un quarto posto nel 1931-32, e un quinto posto nel campionato 1932-33.\nSampierdarenese, Genova 1893 e Milan.\nNel 1933, esonerato dai viola, fu scelto dalla Sampierdarenese, squadra dalla quale anni pi\u00f9 tardi nacque l'attuale Sampdoria. Con la squadra ligure Felsner rimase per tre anni, culminati nella storica promozione in Serie A nel 1933-1934.\nNel 1936 pass\u00f2 ai rivali storici del Genova 1893 con il quale al primo tentativo riusc\u00ec a vincere la Coppa Italia nel 1936-1937. Nella stagione successiva fu chiamato al Milan, e arriv\u00f2 terzo in campionato e in semifinale di Coppa Italia.\nDi nuovo campione a Bologna, gli ultimi anni a Livorno.\nNel 1938 rientr\u00f2 a Bologna, in sostituzione di \u00c1rp\u00e1d Weisz, allenatore campione d'Italia allontanato dalla panchina a seguito delle leggi razziali fasciste. Scudetto nel 1938-39 e semifinale di Coppa dell'Europa Centrale, persa contro gli ungheresi del Ferencv\u00e1ros; secondo posto nel 1939-40, con scudetto perso all'ultima giornata contro l'Ambrosiana-Inter. Nel 1940-41 il Bologna fu di nuovo campione d'Italia. Era il suo quarto scudetto col Bologna. Vi rimase fino al 1941-42, con un settimo posto. Torn\u00f2 in Austria nel 1942, poi nella stagione 1947-48 fu richiamato da Dall'Ara come direttore tecnico, al fianco dell'allenatore ungherese Gyula Lelovich; arrivarono ottavi.\nChiuse la carriera da allenatore nel 1950, dopo due campionati nel Livorno."}
{"id": "1935846", "revid": "188402", "url": "https://it.wikipedia.org/wiki?curid=1935846", "title": "Federazione Italiana Lavoratori Trasporti", "text": " \nLa Federazione Italiana Lavoratori Trasporti (FILT) \u00e8 il sindacato dei lavoratori iscritti alla CGIL che operano nel campo dei trasporti e della viabilit\u00e0.\nLa FILT nacque nel congresso di Livorno del 31 marzo 1980 alla fine di un processo di unificazione dei sei sindacati che allora rappresentavano i vari rami della categoria.\nNel 1982 si aggiunsero alla categoria i lavoratori operanti nell'attivit\u00e0 del controllo e dell'assistenza al traffico aereo, persone che da quell'anno passarono da personale militare a personale civile. In seguito si aggiunsero anche i lavoratori della viabilit\u00e0, operanti nel settore stradale."}
{"id": "1935853", "revid": "1543377", "url": "https://it.wikipedia.org/wiki?curid=1935853", "title": "Programmazione neurolinguistica", "text": "La programmazione neurolinguistica (PNL; in inglese \"neuro-linguistic programming\", \"NLP\") \u00e8 un approccio pseudoscientifico alla comunicazione e un sistema di \"life coaching\", \"self-help\" e \"counseling\", definito da alcuni suoi promotori come \u00abun approccio alla comunicazione, allo sviluppo personale e alla psicoterapia\u00bb, ideato in California negli anni settanta del XX secolo da Richard Bandler e John Grinder.\nIl nome deriva dall'idea che ci sia una connessione fra i processi neurologici (\"neuro\"), il linguaggio (\"linguistico\") e gli schemi comportamentali appresi con l'esperienza (\"programmazione\"), affermando che questi schemi possono essere organizzati per raggiungere specifici obiettivi nella vita. \nNon esistono prove scientifiche a sostegno della PNL, e gli studi mostrano un consenso generale riguardo la sua inefficacia. Il suo modello terapeutico non ha validit\u00e0 scientifica ed essa \u00e8 considerata una pseudoscienza, priva di riscontri e fondamentalmente erronea. Tali caratteristiche ne fanno un caso di studio nell'insegnamento universitario e professionale, dove viene utilizzato come modello di teoria pseudoscientifica.\nAspetti generali.\nDefinizioni.\nL'Oxford English Dictionary descrive la PNL come \"un modello di comunicazione interpersonale che si occupa principalmente della relazione fra gli schemi di comportamento di successo e le esperienze soggettive (in particolare gli schemi di pensiero) che ne sono alla base\" e \u201cun sistema di terapia alternativa basato su questo che cerca di istruire le persone all'autoconsapevolezza e alla comunicazione efficace, e a cambiare i propri schemi di comportamento mentale ed emozionale\".\nSecondo i fondatori del movimento, Richard Bandler e il linguista John Grinder, la PNL sarebbe strumentale \"all'individuazione delle modalit\u00e0 per aiutare le persone ad avere vite migliori, pi\u00f9 complete e pi\u00f9 ricche\".\nEssi coniarono il termine per denotare un presunto collegamento teorico fra i processi neurologici (\"neuro\"), il linguaggio (\"linguistico\") e gli schemi comportamentali che sono stati appresi con l'esperienza (\"programmazione\"), sostenendo che questi schemi possono essere organizzati per raggiungere specifici obiettivi nella vita.\nBandler ha sostenuto che gli esseri umani sono letteralmente programmabili: \u00abQuando ho cominciato a usare il termine \"programmazione\" le persone si arrabbiarono veramente. Hanno detto cose come: \"state dicendo che noi siamo come le macchine. Siamo esseri umani, non robot.\" Ci\u00f2 che stavo dicendo veramente era proprio l'opposto. Siamo la sola macchina che pu\u00f2 programmarsi. Siamo \"auto-programmabili\". Possiamo impostare programmi deliberatamente progettati e automatizzati che funzionano da soli per occuparsi di noiose mansioni terrene, liberando cos\u00ec le nostre menti per fare altre cose pi\u00f9 interessanti e creative.\u00bb\nConcetti fondamentali.\nL'idea centrale della PNL \u00e8 che la totalit\u00e0 dell'individuo interagisce nelle sue componenti (\"linguaggio\", \"convinzioni\" e \"fisiologia\") nel creare percezioni con determinate caratteristiche qualitative e quantitative: l'interpretazione soggettiva di questa struttura d\u00e0 significato al mondo. Modificando i significati attraverso una trasformazione della struttura percettiva (detta \"mappa\", cio\u00e8 l'universo simbolico di riferimento), la persona pu\u00f2 intraprendere cambiamenti di atteggiamento e di comportamenti. La percezione del mondo, e di conseguenza la risposta ad esso, possono essere modificate applicando opportune tecniche di cambiamento.\nLa PNL ha tra i suoi scopi, quindi, l'obiettivo di sviluppare abitudini/reazioni di successo, amplificando i comportamenti \"facilitanti\" (cio\u00e8 efficaci) e diminuendo quelli \"limitanti\" (cio\u00e8 indesiderati).\nIl cambiamento pu\u00f2 avvenire anche riproducendo (\"modellando\") precisamente i comportamenti delle persone di successo allo scopo di creare un nuovo \"strato\" di esperienza (una tecnica chiamata \"modeling\", o \"modellamento\").\nL'opinione degli autori.\nLa PNL fu promossa in origine dai fondatori Bandler e Grinder negli anni settanta come una forma straordinariamente efficace e rapida di terapia psicologica, affermando che potesse essere d'aiuto nella cura di fobie e disabilit\u00e0 di apprendimento, addirittura tramite una singola sessione di un'ora.\nMichael Heap, in un articolo sulla PNL scritto nel 1988 per \"The Psychologist\", la rivista mensile della Societ\u00e0 psicologica britannica, riferiva di un'affermazione da lui ascoltata durante un seminario di PNL, secondo la quale problemi di pronuncia potevano essere eliminati in cinque minuti tramite un \"NLP Training Programme\".\nBandler e Grinder, in \"The Structure of Magic\" (1975), scrissero che \"Il (...) desiderio in questo libro non \u00e8 mettere in discussione la qualit\u00e0 magica della nostra esperienza su questi stregoni terapeutici, ma piuttosto indicare che questa magia che compiono - psicoterapia... come altre attivit\u00e0 umane complesse quali dipingere, comporre musica, o mandare un uomo sulla luna - ha una struttura ed \u00e8, quindi, imparabile, date le risorse adatte. Nostra intenzione non \u00e8 nemmeno sostenere che leggere un libro pu\u00f2 assicurare che abbiate queste qualit\u00e0 dinamiche. Non desideriamo in particolare rivendicare che abbiamo scoperto \u201cil giusto\" o il pi\u00f9 potente approccio alla psicoterapia. Desideriamo soltanto presentare un insieme specifico di strumenti che ci sembrano essere impliciti nelle azioni di questi terapisti, in modo che possiate cominciare o continuare il processo infinito per migliorare, arricchire e ampliare le capacit\u00e0 che offrite per assistere le persone.\"\nIl nome.\nIl nome scelto dai fondatori della disciplina sintetizza tre componenti:\nEfficacia e utilizzo.\nGli effetti secondo gli autori.\nSecondo gli autori, questa tecnica sarebbe stata capace di intervenire su problemi in cui gli psicoterapeuti incorrevano di frequente, quali fobie, depressione, abitudini ossessive, disturbi psicosomatici.\nGli autori sostennero che una singola sessione di PNL combinata con ipnosi potesse eliminare la miopia, e addirittura curare un comune raffreddore. Questi presunti effetti non sono stati pi\u00f9 messi in luce nelle opere pi\u00f9 recenti dei due, in cui ci si focalizza pi\u00f9 sull'aspetto prettamente psicologico.\nBandler e Grinder rivendicavano che combinando i metodi di PNL con la regressione ipnotica, una persona pu\u00f2 non solo essere curata efficacemente da un problema, ma anche resa amnesica in primo luogo del fatto di avere avuto il problema. Dopo una sessione della terapia, i fumatori riuscirebbero a negare di aver mai fumato prima, anche quando la loro famiglia e amici insistono altrimenti e anche di fronte a prove come le macchie della nicotina. Il potenziale dell'autodeterminazione sovrasterebbe anche le limitazioni dell'istruzione.\nSuccessivamente \u00e8 stata promossa come \"scienza di eccellenza\", derivata dallo studio di come persone di successo o eccezionali in campi differenti avrebbero ottenuto i propri risultati.\n\u00c8 stato asserito che queste abilit\u00e0 possono essere imparate da chiunque per migliorare la propria efficacia sia personale, sia professionale.\nAssenza di riconoscimento scientifico.\nNonostante l'abbondanza di affermazioni a sostegno da parte dei suoi promotori, gi\u00e0 all'epoca della pubblicazione gli autori non riuscirono a portare alcuna evidenza empirica a sostegno. Questo fatto, insieme ai dubbi sulla fondatezza dei meccanismi presentati, ha fatto s\u00ec che la PNL non abbia guadagnato consenso e sostegno nella comunit\u00e0 scientifica.\nLa programmazione neurolinguistica oggi non viene considerata parte della corrente pi\u00f9 moderna della psicologia, e ha ottenuto solo un limitato impatto in alcune tecniche di psicoterapia e di counseling.\nLa PNL \u00e8 stata per diverso tempo accomunata a varie tecniche di manipolazione psicologica: Milton Erickson rispondeva a tali accuse verso la sua ipnosi affermando, argomento poi ripreso da Bandler e Grinder, che tutti ci \"manipoliamo\" per diverse ragioni e spesso a fin di bene, come fa una madre che accudisce i suoi figli e trasmette loro modi, pensieri e valori, o come fa un docente con i suoi allievi.\nDiffusione.\nOggi la PNL viene usata principalmente da praticanti delle forme di psicoterapia e psicologia parascientifica, soprattutto legati agli ambienti dell'ipnositerapia, del life coaching, del marketing e della formazione aziendale. In una indagine sull'industria del coaching in Australia, il 13% di chi ha risposto riportava di essere stato formato alla PNL e/o allo sviluppo personale.\nHeap scrisse nel 1988 che, stante la difficolt\u00e0 nello stimare la diffusione della PNL, il numero di persone formate al livello di \"praticante\" nel Regno Unito sembrava essere di almeno 50.000. Sempre secondo Heap, la tecnica era insegnata in numerosi seminari, specie nei paesi anglosassoni, in Norvegia, Spagna e Brasile, con modalit\u00e0 pratiche forse diverse.\nFuori dall'ambito terapeutico psicologico e del coaching, alcuni artisti dell'ambito dell'illusionismo psicologico e del mentalismo, come Derren Brown, hanno seguito anche dei corsi di formazione in PNL, allo scopo di affinare alcune delle proprie tecniche di spettacolo. Brown, scettico verso le cosiddette pseudoscienze, comunque non ha mai affermato che la PNL funziona, ma solo che Bandler \u00e8 un grande affabulatore del pubblico.\nApplicazioni.\nLa programmazione neurolinguistica \u00e8 oggi una disciplina che riunisce vari ambiti dello studio della comunicazione umana, e si propone come strumento per influenzare fattori quali l'istruzione, l'apprendimento, la negoziazione, la vendita, la leadership, il team-building. Ha trovato applicazione anche nei processi decisionali e creativi, nello sport e nel counseling.\nIn Italia ha cominciato a diffondersi all'inizio degli anni ottanta, inizialmente nel settore della formazione manageriale.\nLa PNL \u00e8 tuttora considerata una pseudoscienza, e gli stessi sostenitori affermano che le sue applicazioni non debbano necessariamente avere fondamento scientifico, perch\u00e9 i principi fondamentali sono \"ipotesi di lavoro che possono essere vere o meno. Il problema non \u00e8 se siano vere, bens\u00ec se siano utili\".\nLa tecnica.\nLa PNL si propone come una metodologia di \"studio della struttura dell'esperienza soggettiva\" (Robert Dilts).\nL'obiettivo pratico \u00e8 comprendere come alcune persone riescano ad ottenere determinati risultati: questo dovrebbe avvenire tramite l'analisi, l'apprendimento e il \"modellamento\" (cio\u00e8 l'acquisizione volontaria di determinati comportamenti).\nL'analisi dovrebbe condurre a definire un modello comportamentale, che poi dovrebbe essere replicato nel \"paziente\" tramite l'acquisizione dei modelli considerati efficaci. Ai modelli acquisiti da altri, si affiancherebbero poi modelli gi\u00e0 in possesso del \"paziente\", ottenuti da esperienze passate e positive.\nIl modellamento.\nIl modellamento, cio\u00e8 la pratica di rilevare e riprodurre modelli comportamentali, pu\u00f2 essere di due tipi: intuitivo o analitico.\nNel primo caso, il modellamento avviene tramite un'imitazione inconsapevole degli schemi di comportamento di un modello: questo processo avverrebbe nella relazione tra bambino e genitori, i quali sono imitati e presi ad esempio senza alcun genere di consapevolezza da parte del bambino.\nIl modellamento analitico invece prevede una meticolosa raccolta di informazioni relative alla strategia messa in atto dalla persona per ottenere un certo risultato. Tramite l'ascolto di racconti ed esperienze, si estrapolano i meccanismi chiave dell'abilit\u00e0 desiderata, e si cerca di replicarli.\nI fautori della PNL pongono attenzione sulla persona oggetto dell'intervento, sostenendo che gli esseri umani possiedano gi\u00e0 tutte le risorse di cui hanno bisogno, pur essendo queste risorse non sviluppate o inesplorate. Il ruolo del \"programmatore\", cio\u00e8 l'esperto praticante di PNL, sarebbe dunque quello di aiutare la persona (cio\u00e8 l'allievo in addestramento in PNL) ad esplorare la sua \"mappa del mondo\", svolgendo domande specifiche per stimolare questo processo del ricevente.\nL'analisi dei diversi punti di vista di un problema viene usata per definire ed eliminare convinzioni ritenute limitanti e tramite l'esplorazione dell'\"ecologia\", cio\u00e8 del tessuto di relazioni di una persona, si cercano di definire le conseguenze del raggiungimento degli obiettivi predeterminati e gli influssi sul benessere di una persona.\nStoria.\nAnni Settanta: fondazione e primo sviluppo della PNL.\nLa PNL fu fondata e sviluppata da Richard Bandler e John Grinder all'Universit\u00e0 della California, a Santa Cruz, tra gli anni sessanta e settanta. In quegli anni i seminari sul potenziale umano in California si svilupparono come un settore autonomo, creando un filone di interesse che comprendeva sia reali movimenti scientifici sia teorie pseudoscientifiche e new Age.\nGregory Bateson, ed in particolare le sue idee sul modellamento umano e sul concetto di mappa e territorio (\"la mappa non \u00e8 il territorio\") fu influenzato da Alfred Korzybski. Queste idee furono adottate da Bandler e Grinder.\nDal 1972 i fondatori della PNL si interessarono alle eccezionali capacit\u00e0 comunicative del terapeuta di scuola Gestalt Fritz Perls, della terapeuta della famiglia Virginia Satir, e dal presidente fondatore della Societ\u00e0 Americana della Ipnosi clinica, Milton H. Erickson. Studiarono anche la teoria del linguaggio del corpo e della comunicazione non verbale, soprattutto gli indicatori oculari.\nUsando questi terapeuti come modelli, furono pubblicati \"La struttura della Magia\" (1975) e \"I Modelli\" di Milton H. Erickson (1976, 1977). Alla fine degli anni '70 Leslie Cameron-Bandler, Judith DeLozier, Robert Dilts e David Gordon lavorarono sia con i co-fondatori che separatamente per contribuire allo sviluppo della PNL.\nAnni Ottanta: nuovi sviluppi e valutazione scientifica.\nNegli anni ottanta poco dopo la pubblicazione di \"La Programmazione NeuroLinguistica Volume I\" con Robert Dilts e Judith DeLozier, Grinder e Bandler si ritirarono.\nSorsero diversi conflitti e cause legali per la propriet\u00e0 intellettuale delle teorie, e la PNL cominci\u00f2 ad essere sviluppata da diverse persone.\nNegli anni '80 John Grinder e Judith DeLozier collaborarono a sviluppare una forma di PNL chiamata il \"Nuovo Codice della PNL\" che tentava di ripristinare un approccio PNL sistemico alla totalit\u00e0 mente-corpo. Anche Richard Bandler pubblic\u00f2 nuovi processi con sottomodalit\u00e0 ed ipnosi ericksoniana in \"Using your brain: For a Change\" (1984).\nContemporaneamente Anthony Robbins, che insegnava la PNL gi\u00e0 alla fine degli anni '70, cominci\u00f2 una massiccia operazione per incorporare la PNL (ridefinita come \"Condizionamento Neuro Associativo\") al settore del marketing.\nAltri studenti e professionisti di PNL elaborarono, definirono e svilupparono le loro integrazioni alla PNL. Michael Hall propose una PNL focalizzata sui cosiddetti \u201cmeta-stati\u201d (una condizione in cui si cambiava posizione percettiva e si osservava il s\u00e9 da una prospettiva pi\u00f9 ampia tramite la coscienza auto-riflessiva).\nTad James svilupp\u00f2 una tecnica terapeutica basata sulla linea del tempo (\"timeline\") dove i clienti erano incoraggiati a visualizzare, e possibilmente a creare fisicamente la linea del tempo della loro vita o tratti di essa, e poi ad alterarla e migliorarla. Ulteriori contributi alla PNL vennero da Judith DeLozier e Connirae e Steve Andreas. Data la numerosit\u00e0 dei contributi e delle persone coinvolte, non esisteva un modello definito ed univoco di PNL.\nAlla fine degli anni '80, le ricerche nel campo della psicologia del counseling sperimentale di Sharpley (1984, 1987) ed il Consiglio della Ricerca Nazionale degli USA diedero un giudizio complessivamente negativo della PNL.\nDi seguito, la ricerca sulla PNL sub\u00ec un brusco rallentamento, ulteriormente acuito dall'emergere degli abusi di cocaina e alcol di Bandler e dal suo coinvolgimento nel caso di omicidio di Corine Christensen, una sua studentessa che esercitava come prostituta ed era coinvolta anche nello spaccio di droga; nonostante il proscioglimento da quest'ultima accusa e la riabilitazione dello studioso dalla sua dipendenza, tutti questi fatti intaccarono fortemente la credibilit\u00e0 dell'autore e delle sue affermazioni.\nAnni Novanta: controversie, divisioni, e marketing.\nNel luglio 1996, dopo molti anni di battaglie legali, Bandler fece causa a John Grinder e altri, reclamando la propriet\u00e0 esclusiva della PNL sin dalla sua fondazione, ed il diritto esclusivo di usare il termine come marchio registrato.\nContemporaneamente, nel Regno Unito, Tony Clarkson, un praticante inglese, chiese con successo alla High Court di revocare la registrazione inglese fatta da Bandler del marchio PNL, al fine di chiarire legalmente che PNL era un termine generico e non una propriet\u00e0 intellettuale.\nA causa della frammentazione delle varie correnti, e soprattutto della mancanza di una struttura normativa che ne regolamentasse e disciplinasse la pratica, negli anni novanta la PNL cominci\u00f2 ad essere proposta e pubblicizzata come il rimedio per eccellenza, la panacea o la soluzione miracolosa di una vasta serie di problemi.\nCominciarono ad abbondare i modelli di dubbia qualit\u00e0, sviluppati da praticanti pi\u00f9 interessati a sfruttare la moda e il fascino \"new Age\", piuttosto che l'approfondimento scientifico.\nNel 1994 Michael Hall, psicologo della scuola del comportamentismo cognitivista, studi\u00f2 e svilupp\u00f2 con Bandler una nuova tecnica, la neuro-semantica, un sistema che avrebbe dovuto affrontare e risolvere alcune delle debolezze percepite della PNL.\nAnni 2000: risoluzione dei conflitti legali e regolamentazione governativa.\nNel 2001 le controversie legali furono chiuse con la conciliazione tra Bandler e Grinder che si accordarono nell'essere identificati come co-fondatori della PNL.\nSin dal 1978, la formazione dei praticanti era affidata ad un solo programma di certificazione della durata di 20 giorni. Un rinnovato interesse verso la disciplina spinse a implementare nuove modalit\u00e0 di formazione nella struttura dei corsi e la progettazione cambi\u00f2, differenziandosi da istituto a istituto.\nNegli anni '90, in seguito al tentativo di regolamentare formalmente il diffondersi della PNL in Inghilterra, altri governi cominciarono a certificare i corsi di PNL ed i relativi fornitori, .\nFatti salvi questi casi peculiari, la maggior parte degli stati non assegna alcun riconoscimento ufficiale a questa pratica e sarebbe difficile stabilire delle linee guida comuni a causa della miriade di differenti autori, formatori e praticanti che hanno sviluppato i loro propri metodi, concetti e definizioni, spesso tutte chiamate in modo indifferenziato \"PNL.\nIn Europa, l'associazione di terapia di PNL sta promuovendo la formazione in linea con gli standard europei. La molteplicit\u00e0 delle proposte e la mancanza di controlli hanno reso difficile distinguere, su base comparativa, i livelli di competenza, abilit\u00e0 e atteggiamento nei vari corsi di formazione PNL. Secondo Pete Schutz la durata del training in Europa varia da 2-3 giorni, per chi lo affronta per hobby, a 35-40 giorni, fino a 9 mesi per raggiungere un livello di competenza professionale.\nControversie.\nLo status di pseudoscienza.\nLa PNL non viene considerata una scienza, ma una pseudoscienza: le sue affermazioni non sono basate sul metodo scientifico, e molte delle tecniche che utilizza sono basate su teorie che non hanno fondamento nell'attuale corpus di conoscenze mediche e psicologiche.\nSecondo alcuni autori, i termini usati e il nome stesso sarebbero un pretesto per trovare legittimazione in discipline come le neuroscienze, la neurolinguistica e la psicologia: tra questi Michael Corballis, del Dipartimento di Psicologia dell'universit\u00e0 di Auckland che nel 1999 ha scritto che \"PNL \u00e8 un titolo completamente falso, progettato per dare l'impressione di rispettabilit\u00e0 scientifica\".\nBarry Beyerstein nel 1995 scrisse che le teorie della PNL sul rapporto tra gli stili cognitivi e le funzioni cerebrali \"risultano in ultima analisi delle grezze analogie\".\nL'assenza di prove scientifiche.\nUna seconda critica frequente, riguarda l'assenza di prove empiriche e ricerche strutturate per quanto riguarda le teorie sostenute dalla PNL, alcune delle quali contrarie alle attuali conoscenze.\nMichael Heap sottoline\u00f2 nel 1988 l'assenza delle teorie sviluppate dai fondatori della PNL sulle riviste o sui libri di testo dedicati alla psicologia. Secondo Heap, tali affermazioni sarebbero state, se corrette, scoperte notevoli e con importanti implicazioni. Heap approfond\u00ec l'argomento con colleghi accademici, ricercatori e insegnanti, scoprendo che tra gli studiosi del settore la PNL aveva scarsa diffusione e ancor pi\u00f9 scarso credito.\nQuesta opinione venne rafforzata dallo studio di Efran e Lukens (1990), che scrissero che \"l'interesse originario per la PNL si \u00e8 trasformato in disillusione dopo averla studiata, tanto che oggi in psicoterapia \u00e8 solo raramente citata.\nNelle opere degli autori che hanno fondato la PNL, \u00e8 assente il meticoloso procedimento di indagine e osservazione che \u00e8 invece richiesto dall'applicazione del metodo scientifico.\nI mancati risultati.\nQuando le teorie della PNL sono state sottoposte a verifica, sono per la maggior parte risultate infondate.\nUna ricerca condotta da Christopher Sharpley nel 1984 seguita da un'altra di revisione nel 1987 in risposta alle critiche mosse da Einspruch Forman, concluse che c'erano scarsi elementi probatori per la sua utilit\u00e0 come un efficace strumento di consulenza., conclusione supportata anche da Michael Heap nel suo saggio del 1988.\nUn gruppo di ricercatori del Counselling Psychology Review (CPR), ha esaminato nel 1995 diverse tecniche e teorie della PNL, concludendo che:\nIn seguito, anche la \"Association fran\u00e7aise pour l'information scientifique\" ha definito la PNL come pseudoscienza.\nLa vicinanza con gli ambienti esoterici.\nIl \"New Zealand Cults &amp; Religious Groups List\" identifica la PNL come un derivato moderno della New Age facente capo ai Large Group Awareness Training Programs. Nello \"Skeptic's Dictionary\" vengono sottolineate l'ascientificit\u00e0 delle asserzioni della PNL, e il mero utilizzo di un sistema empatico-amicale per cercare di risolvere le problematiche emergenti nelle sedute.\nMassimo Introvigne sottolinea come alcuni esponenti della PNL abbiano avuto contatti con ambienti esoterici, e considera i suoi successivi sviluppi ad opera di Anthony Robbins come centrali nel movimento Next Age. Robbins si sarebbe \"formato in quella singolare zona d'incontro fra tecniche per la felicit\u00e0 individuale ed esoterismo che \u00e8 la Programmazione Neuro Linguistica (PNL) di Richard Bandler e John Grinder\"\nAssenza di riconoscimento ufficiale.\nAlle varie certificazioni (\"practitioner\", \"master practitioner\", \"trainer\", \"counselor\" ecc.) offerte dai corsi di PNL attualmente non \u00e8 riconosciuto alcun valore legale.\nAnalogamente, i vari corsi privati che formano queste figure in genere non sono promossi da scuole di psicologia, anche se a volte vi insegnano psicologi e/o psicoterapeuti (come nel caso del fondatore Richard Bandler, che per\u00f2 non \u00e8 iscritto ad alcun albo professionale, pur essendo laureato in psicologia). \u00c8 comunque contrario alla deontologia professionale degli psicologi insegnare tecniche che non abbiano saldi fondamenti scientifici.\nNel 2004 il MIUR ha permesso ad una scuola di psicoterapeuti di Bari, che fa uso anche della programmazione neurolinguistica terapeutica (PNL-t), di attivare un corso di formazione per psicoterapeuti.\nAl giorno d'oggi le certificazioni PNL non hanno riconoscimento ufficiale e non consentono l'esercizio della professione di psicologo, per la quale \u00e8 richiesto un titolo di laurea magistrale e iscrizione all'albo, in Italia \u00e8 per\u00f2 possibile entrare nel registro professionale dei counsellor (dopo attenta valutazione) secondo la norma 4/2013."}
{"id": "1935858", "revid": "1343317", "url": "https://it.wikipedia.org/wiki?curid=1935858", "title": "Daikon", "text": "Il \u00e8 una cultivar del ravanello comune originaria dell'Asia orientale, nota anche come \"Raphanus sativus var. longipinnatus\" , nome ritenuto sinonimo di \"Raphanus raphanistrum\" subsp. \"sativus\". Anche se ci sono molte variet\u00e0 di daikon, la pi\u00f9 comune in Giappone, la \"aokubi daikon\", ha la forma di una grossa carota, di circa 20\u201335 di lunghezza, e di 5\u201310\u00a0cm di diametro.\nUtilizzo.\nIl daikon ha un ruolo importante nella cucina giapponese. Il daikon crudo pu\u00f2 essere servito in insalata, come guarnizione per piatti di sashimi, oppure marinato in aceto. Il daikon grattugiato, conosciuto come \"daikon oroshi\", \u00e8 popolare come guarnizione per piatti come lo yakizakana o il natt\u014d. Il daikon cotto \u00e8 spesso servito come ingrediente nelle zuppe di miso o in stufati come l'oden.\nIl daikon, che \u00e8 un ingrediente importante anche in altre cucine orientali, come quella coreana, cinese, vietnamita o indiana, contiene alti quantitativi di vitamina C e l'enzima mirosinasi. Tale enzima viene utilizzato dalla pianta di daikon, ed in genere dai rafani e dalle brassicacee, per difendere i propri tessuti dagli attacchi dei parassiti o dagli erbivori. L'azione di tale enzima permette di scindere la sinigrina, formando glucosio, solfato acido di potassio e isotiocianato di allile."}
{"id": "1935876", "revid": "2167723", "url": "https://it.wikipedia.org/wiki?curid=1935876", "title": "Ti vitti", "text": "Ti vitti (in italiano \"Ti ho visto\") \u00e8 un gioco di carte molto diffuso in Sicilia e in Calabria attraverso un mazzo da 40 carte divise in 4 semi (coppe, denari, bastoni, spade) di 10 carte ciascuno e giocato da 2 o pi\u00f9 persone.\nRegole.\nDisposizione delle carte.\nIl cartante deve dare il primo mazzo al primo giocatore e cos\u00ec via e non distribuire i mazzi a suo piacimento\nSi dividono le carte a ciascun giocatore in base al numero di questi, e vanno disposte sul tavolo, coperte.\nGioco.\nOgni giocatore nel rispettivo turno pu\u00f2 voltare una carta alla volta: se questa \u00e8 un 1, la si dispone al centro del tavolo tale da iniziare una \"pila\" (si arriva al re, o 10) di ogni seme e si pu\u00f2 voltare un'altra carta; se questa carta non \u00e8 posizionabile sulla \"pila\" ma \u00e8 comunque superiore o inferiore di un'unit\u00e0 alla carta dell'avversario posta sul tavolo, la si pu\u00f2 mettere su questa carta, tale da aumentare di un'unit\u00e0 il numero di carte dell'avversario formando una \"pila\" anche sul mazzo avversario, e si continua a girare le carte; se invece la nostra carta non \u00e8 posizionabile n\u00e9 sulla \"pila\" dei semi n\u00e9 su quella del mazzo avversario, la si mette a faccia scoperta sul nostro mazzo e la mano passa all'avversario.\nPunteggio.\nLo scopo del gioco \u00e8 quello di esaurire il proprio mazzo di carte. Se si ha una carta da piazzare sulla \"pila\" o sul mazzo dell'avversario e non lo si fa (per dimenticanza o per scelta), l'avversario lo fa notare dicendo \"Ti vitti\" (in italiano \"Ti ho visto\"): a quel punto bisogna tornare \"indietro\" e aggiungere tre carte al mazzo avversario. Vince il giocatore che finisce per primo il proprio mazzo o che resta \"incartato\" con l'ultima carta.\nVariante.\nA volte si pu\u00f2 decidere che la \"pila\" da formare sul mazzo avversario possa essere in ordine o solo crescente o solo decrescente."}
{"id": "1935881", "revid": "88740", "url": "https://it.wikipedia.org/wiki?curid=1935881", "title": "Bolognetta", "text": "Bolognetta (\"Agghiastru\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nIl 12 settembre 1600, Vincenzo Beccadelli di Bologna vendette il feudo di Casaca a Marco Mancini, barone di Tumminii. Quest'ultimo si impegnava qualora si fosse formato un comune a dare il nome di Bolognetta, ma cos\u00ec non accadde e il paese che si form\u00f2 prese il nome di Santa Maria d'Ogliastro. Al predetto Marco Mancini succedette la famiglia Parisi con l'obbligo di prendere il nome ed il cognome Mancini.\nIl nome del comune prese spunto da una cappella votiva in onore della Madonna, nelle cui vicinanze si trovava un albero di oleastro (olivo selvatico, \"Olea europaea var. sylvestris\").\nLe prime notizie della presenza di un fondaco si hanno a partire dal 1714, dove Santa Maria d'Ogliastro viene citata come luogo di sosta nella regia trazzera per Agrigento.\nLa famiglia Monachelli.\nFamiglia di notabili e proprietari terrieri di cui si ha notizia fin dal 1714, quando Lorenzo Monachelli dichiara il possesso di terreni in contrada Giampaolo e Casaga. Un Monachelli spos\u00f2 all'inizio dell'800 una figlia di Marco Mancino VII, principe di Torrebruna. Alla scomparsa dei Mancino la loro enorme propriet\u00e0 in terreni e case pass\u00f2 al partito-famiglia Monachelli, che domin\u00f2 la vita economica, politica e religiosa del paese e si scontr\u00f2 con il ceto medio e i contadini, cui davano in affitto i fondi. Tra i sindaci che si opposero alla famiglia si ricordano nel primo '800 Stefano Campo e Antonio Zerilli e nel secondo '800, il notaio Vincenzo Benanti.\nAltre famiglie notabili furono i Di Salvo, baroni di Tumminia, i Benanti, i Malleo, i Bongiorno, gli Orobello, i Lo Brutto, i Romano.\nLa rivolta del sette e mezzo.\nDal 15 al 22 settembre 1866 scoppi\u00f2 a Palermo e dintorni una rivolta popolare anti-governativa chiamata, per la sua durata, del \"sette e mezzo\", come il famoso gioco di carte. Tra i motivi l'istituzione del servizio militare obbligatorio, la delusione per la mancata distribuzione delle terre promesse da Garibaldi, l'esproprio dei beni ecclesiastici.\nIn contrada Roccabianca, il 19 settembre, una pattuglia di 10 carabinieri guidati dal brigadiere Remigio Taroni, si scontr\u00f2 con una banda di \"briganti e rivoluzionari\". Due militi si dispersero e uno, gravemente ferito, mor\u00ec subito dopo. La folla insorta assalt\u00f2 la caserma sita in Piazza Matrice, dove si erano ritirati i carabinieri. Nello scontro, due di essi furono uccisi e i cadaveri trascinati per le vie del paese, mentre tra i ribelli cadde Matteo Lo Piccolo. Per non cadere in mano agli insorti i carabinieri si suicidarono, solo il brigadiere Panizza si salv\u00f2 per l'esaurimento delle munizioni. Al brigadiere Taroni \u00e8 oggi intitolata la caserma di Corleone.\nLa repressione port\u00f2 a diversi arresti e colp\u00ec i fratelli Cosimo e Francesco Lo Bue, provenienti da Misilmeri, che furono condannati ai lavori forzati.\nIl cambiamento di nome.\nDal 1\u00ba febbraio 1883 il paese Santa Maria d'Ogliastro cambi\u00f2 nome in Bolognetta. La decisione fu presa dal consiglio comunale riunito l'8 ottobre 1882, presieduto dal notaio Vincenzo Benanti, facente funzioni di sindaco. I motivi da lui illustrati furono due:\nSecondo la tradizione orale, invece, il cambiamento derivava dalla volont\u00e0 di cancellare il ricordo della strage di carabinieri verificatisi nella rivolta del 1866. Negli anni precedenti al 1882 si erano verificati altri clamorosi delitti in paese tra cui l'assassinio della moglie del possidente Giovanni Leopoldo Monachelli, del sacerdote Francesco Orobello, dell'ex frate Spinnato. L'ex sindaco Giorgio Verdura, ferito in un agguato, aveva denunziato, prima di morire, gli esecutori e i mandanti, tra cui il notaio Vincenzo Benanti, ma l'inchiesta si concluse con un nulla di fatto (1879).\nGeografia fisica.\nIl territorio di Bolognetta \u00e8 prevalentemente collinare, il centro abitato ha un'altezza media di 330 metri. \nIl Monte Casachella con i suoi 786 metri \u00e8 la montagna pi\u00f9 alta.\nIl territorio \u00e8 attraversato dal fiume Milicia, che nasce nel Bosco di Ficuzza e sfocia nel Mar Tirreno, nei pressi di Altavilla Milicia.\nLa flora \u00e8 composta prevalentemente da alberi di ulivo ed agrumi.\nLa fauna \u00e8 rappresentata dal coniglio selvatico, dalla volpe, dalla gazza ladra e dalla tortora.\nMonumenti e luoghi d'interesse.\nArchitetture religiose.\nBolognetta ha una discreta presenza di monumenti. Tra questi si ricordano il duomo di Maria Santissima del Carmelo e la chiesa del Santissimo Sacramento.\nCultura.\nMedia.\nA Bolognetta \u00e8 nata Radio Margherita (che solo pochi anni dopo la nascita avrebbe trasmesso a livello nazionale) di propriet\u00e0 di Giuseppe Orobello. La sede in seguito fu trasferita a Palermo.\nGeografia antropica.\nIl centro abitato di Bolognetta \u00e8 suddiviso in diversi quartieri, alcuni dei quali formatisi a partire dal 1980. Tali quartieri sono: Piazza, Piano Castello, Strata Nova, Ultima Strada (via Bellini), Bivio, Oliveri, Pirainazzo, Scuole, Variante (via Luigi Sturzo), Campo Sportivo.\nDal 1980, molti abitanti risiedono nelle diverse contrade presenti nel territorio. Le pi\u00f9 popolate sono Lordica, Scozzari, Cozzo Napolitano, Roccabianca, Grassurelli - Catalano, Casachella, Filaccina. Nuclei abitati sono presenti anche nelle contrade Dagariato, Liberto, Testa Montata, Passo di fico, Bosco.\nInfrastrutture e trasporti.\nIl territorio di Bolognetta \u00e8 attraversato da tre vie di comunicazione stradali: la Scorrimento veloce Palermo-Agrigento, la Strada statale 118 Corleonese Agrigentina, e la SP 77 Villabate - Villafrati. La stazione ferroviaria di Palermo Centrale dista 25\u00a0km. L'aeroporto Falcone e Borsellino di Palermo dista 55\u00a0km.\nEconomia.\nL'economia si basa prevalentemente sul settore terziario e dei servizi. Presente \u00e8 anche il turismo, specie di ambito locale. \nIl reddito imponibile medio pro-capite dichiarato nel 2014 \u00e8 stato di euro 13059,27 con un incremento dell'1,9% rispetto al 2013, posizionandosi tra i comuni italiani al 6490\u00ba posto.\nSport.\nIl Bolognetta Calcio milita nel campionato di Promozione girone A, Sicilia.\nA met\u00e0 degli anni 2000 la Pallavolo Bolognetta raggiunse la serie D nel campionato italiano di pallavolo maschile.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1935892", "revid": "3115", "url": "https://it.wikipedia.org/wiki?curid=1935892", "title": "Vittorio Ferri", "text": " Il suo nome \u00e8 noto per le circostanze della sua uccisione.\nBiografia.\nFiglio di commercianti, diplomato in ragioneria e studente della Facolt\u00e0 di Economia e commercio (prima a Firenze, poi a Pisa), Vittorio Ferri ader\u00ec nel dopoguerra al nascente Movimento Sociale Italiano. Il 14 luglio del 1948, durante i moti che seguirono l'attentato a Togliatti ad opera di Antonio Pallante, circondato e forse inseguito da manifestanti, Ferri spar\u00f2 contro la folla in Piazza dei Cavalieri a Pisa e fu subito dopo ucciso da quattro colpi di pistola sparati da ignoti.\nDinamica dell'omicidio.\nNel pomeriggio del 14 luglio del 1948, mentre erano in corso le manifestazioni suscitate dall'attentato a Togliatti, Ferri fu riconosciuto da alcuni giovani manifestanti in via Risorgimento a Pisa; impaurito si allontan\u00f2 prima a piedi e poi su di una carrozza, diretto verso Borgo Largo. In piazza dei Cavalieri, dove stava per svolgersi un comizio della Camera del Lavoro, la sua carrozza venne circondata da una folla di manifestanti. Ferri, che era armato, spar\u00f2 sette colpi di pistola (i primi due in aria, gli altri ad altezza d'uomo), ferendo due persone, tra cui il bracciante Ferdinando Cazzuola, colpito a una guancia. Nella colluttazione successiva una o pi\u00f9 persone spararono; Ferri, ferito a morte, cadde a terra all'imbocco di via Consoli del Mare.\nLa folla inferocita infier\u00ec a quel punto sul corpo di Ferri agonizzante, sputando e prendendolo a calci. Ferri fu trasportato subito dopo in ospedale, dove i medici constatarono il decesso.\nVicende successive e processo.\nLa morte di Ferri venne ricordata a Pisa negli anni successivi come \"un classico linciaggio\" politico, senza una ricostruzione esatta del modo in cui si erano svolti gli eventi.\nIl processo, per esplicita richiesta dei parenti dell'ucciso, per evitare turbamenti dell'ordine pubblico, inizi\u00f2 dopo alcuni anni a Firenze.\nPer la morte di Ferri, incolpati di concorso in omicidio per avere infierito su un corpo ormai agonizzante, furono condannati Nello Bensi, un operaio che mor\u00ec prima della fine del processo, e Ivo Senesi, un ex partigiano della \"Nevilio Casarosa\" iscritto al Pci. La persona che aveva sparato contro Ferri non fu mai identificata.\nBibliografia.\nCarla Forti, \"Dopoguerra in provincia. Microstorie pisane e lucchesi 1944-1948\", Milano, Franco Angeli, 2007."}
{"id": "1935901", "revid": "767487", "url": "https://it.wikipedia.org/wiki?curid=1935901", "title": "Stephan Micus", "text": "La sua musica pu\u00f2 collocarsi nel crocevia fra la musica classica e la world music."}
{"id": "1935903", "revid": "1410376", "url": "https://it.wikipedia.org/wiki?curid=1935903", "title": "Emanuela Munerato", "text": "Biografia.\nMunerato \u00e8 stata dipendente della Contifil, un'azienda che produce fibre tessili, dove \u00e8 stata rappresentante sindacale (RSU) per la CGIL.\nSposata nel 1998 con Matteo Ferrari, dirigente della Lega Nord di Lendinara, alle elezioni politiche del 2008 \u00e8 stata candidata in decima posizione nella lista della Lega Nord per la circoscrizione Veneto-1, \"perch\u00e9 servivano i nomi di un po' di donne\". risultando eletta. Ha dichiarato di ispirarsi alle politiche dei sindaci leghisti del Veneto: Gentilini, Tosi, Bitonci.\nRisulta alla posizione 523\u00b0 su 630 deputati per attivit\u00e0, mentre per quanto concerne le presenza nelle votazioni risulta presente il 96,13% delle volte. Munerato si \u00e8 rifiutata di sottoporsi ai controlli anti-droga in Parlamento, dichiarandosi \"quasi offesa\".\nNel 2009 ha dichiarato un reddito di 96\u00a0000 euro, contro i 25\u00a0000 dichiarati nel 2007; risulta proprietaria di un fabbricato a Lendinara e uno a Roana, di un'auto Saab AB e di una Peugeot; \u00e8 stata consigliere della societ\u00e0 Casa Albergo per anziani di Lendinara dalla quale \u00e8 decaduta per incompatibilit\u00e0 dal momento della nomina a deputato: non denuncia alcuna spesa.\nAlle elezioni amministrative del 2009, Munerato si \u00e8 presentata candidata sindaco al Comune di Lendinara con lista civica 'La Tua Lendinara-Lega Nord', arrivando seconda con 1.673 voti e tre consiglieri eletti.\nIntervistata da \"Il Resto del Carlino\", ha dato la seguente interpretazione dei colori della bandiera italiana: \"Il verde la pianura, il bianco \u00e8 la cristianit\u00e0 e la neve delle Alpi, mentre il rosso il sangue dei caduti\"\nSempre nel 2011, si \u00e8 schierata a favore della riconversione a carbone della centrale termoelettrica di Porto Tolle. Ha sostenuto che la provincia di Rovigo avrebbe dovuto essere esclusa dalla lista delle province al di sotto dei 300.000 abitanti da accorpare, in quanto lo spopolamento sarebbe stato dovuto all'alluvione del Polesine del novembre 1951.\nNel settembre 2011 \u00e8 stata rimossa da capogruppo della Lega Nord in Consiglio Comunale di Lendinara per volont\u00e0 del segretario provinciale Antonello Contiero, dopo che questi ha provveduto a commissariare la sezione comunale della Lega Nord\nIn ottobre ha organizzato un convegno, considerato un raduno della corrente interna alla Lega che fa capo a Roberto Maroni, pochi giorni dopo l'espulsione dalla Lega del marito, Matteo Ferrari, da parte del segretario provinciale Contiero, vicino ala fazione leghista di Bossi e Gobbo. Nel 2010 Munerato aveva sostenuto i 6 consiglieri su 8 (tra cui il marito Ferrari) che avevano sfiduciato Contiero\nNel suo intervento parlamentare del 16 dicembre 2011 ha espresso la sfiducia del suo gruppo parlamentare alla manovra economica del governo Monti indossando una tuta arancione da operaia, utilizzata nella sua attivit\u00e0 lavorativa precedente.\nIl 26 marzo 2015, assieme ad altri tre deputati e due senatrici, lascia la Lega Nord, a causa dell'espulsione di Flavio Tosi dal partito il 14 marzo, approdando quindi al Gruppo misto.\nIl 22 luglio 2015 forma, assieme a Raffaela Bellot e Patrizia Bisinella, la componente del gruppo misto denominata \"Fare!\", che si ispira al neo movimento politico presentato da Tosi.\nMunerato si ripresenta alle elezioni politiche del 2018 con la lista Noi Con L'Italia che raggruppa molteplici partiti di destra moderata e che fa parte della coalizione di centrodestra. Viene candidata al Senato nel listino plurinominale della circoscrizione Veneto 1 in terza posizione. La lista ottiene a livello nazionale l'1,19% dei voti, percentuale inferiore allo sbarramento del 3% necessario per entrare nel nuovo parlamento, e la senatrice non viene rieletta.\nAd ottobre 2019 decide di aderire al \"Partito dei Veneti\", una nuova formazione politica regionale che si propone di attuare forme di autonomia e di autogoverno e che riunisce una decina di liste indipendentiste in vista delle elezioni regionali del 2020."}
{"id": "1935906", "revid": "115361393", "url": "https://it.wikipedia.org/wiki?curid=1935906", "title": "Popoli del ciclo di Belgariad", "text": "Il mondo del \"ciclo dei Belgariad\" creato da David Eddings \u00e8 popolato da varie razze umane e non. La maggior parte delle razze che s'incontrano nella storia sono composte da umani di vari gruppi etnici. Le specie non umane classificate come \"mostri\" sono composte da esseri pi\u00f9 o meno senzienti a seconda dell'intelligenza. Non vi sono elfi, nani o altre creature tipiche dei racconti fantasy, tuttavia vengono descritte dei particolari tipi di draghi e troll.\nUmani.\nAlorn.\nGli Alorn sono il popolo del dio orso Belar, ed occupano la parte nord-occidentale del continente Occidentale. Un tempo le varie etnie Alorn appartenevano ad un unico paese Aloria, ma furono separate in Stati indipendenti per meglio proteggere il Globo di Aldur. Seppur divisi gli Alorn mantengono tra loro forti legami militari ed economici. Sono in generale un popolo sanguigno e tenace.\nArend.\nGli Arend sono il popolo del dio-toro Chaldan. Hanno una societ\u00e0 feudale, in cui i cavalieri e i nobili riflettono gli ideali cavallereschi del Trecento, mentre i popolani vengono tutti identificati come \"servi\" e trattati come schiavi dai loro padroni, con diritto di vita o di morte su di loro. I clan Arend un tempo erano tre: Asturiani, Mimbrate, e Waciti. I tre clan si sono fatti la guerra da sempre, e circa due millenni prima delle vicende del Belgariad i Waciti vennero sterminati. Gli Asturiani sono famosi per essere degli ottimi arcieri, i Mimbrate invece ottimi cavalieri. In generale, gli Arends sono forti ed atletici, e i loro servi sono tutti magri e denutriti.\nMarag.\nI Marag popolavano il Maragor, ed erano il popolo di lord Mara. Mara era conosciuto come il pi\u00f9 secolare degli dei e, in quanto tale, pretendeva da loro ogni tipo di sacrifici, anche umani. I Marag avevano concetti di propriet\u00e0 e di ricchezza molto diversi da quelli delle altre razze, e la loro era una societ\u00e0 matriarcale. In seguito alla scoperta che il Maragor era ricchissimo d'oro, i Tolnedrani pur di averlo ne sterminarono l'intero popolo: solo alcuni si salvarono, venendo venduti come schiavi agli Angarak. Da allora il Maragor \u00e8 una terra infestata dagli spiriti dei morti, che logorano fino alla pazzia chiunque vi si addentri, dietro la volont\u00e0 di lord Mara.\nLa razza \u00e8 stata riportata in vita da Taiba, discendente degli schiavi venduti agli Angarak, e ritrovata durante il viaggio a Rak Cthol per recuperare l'Occhio di Aldur, a da Relg l'Ulgo.\nTolnedrani.\nI Tolnedrani sono il popolo di Nedra. Il loro paese \u00e8 un impero: sono famosi per la loro fissazione per la burocrazia, la politica e il denaro. I capiclan spesso si eliminano fra di loro in congiure di palazzo e attentati. Il loro esercito \u00e8 diviso in legioni, composte principalmente da fanti, famosi in tutto il mondo per la loro forza, anche se gli ufficiali formano dei piccoli reparti di cavalleria. I clan tolnedrani pi\u00f9 importanti sono i Borune, gli Honeths e gli Horbites.\nNyissani.\nI Nyissani sono il popolo di Issa, il dio serpente. Vengono governati da una regina, l'eterna Salmissra, che viene eletta fra le giovani del regno che pi\u00f9 somigliano alla precedente, in onore dell'antica sposa di Issa. Il loro territorio \u00e8 paludoso, umido, inospitale, ricco di piante, funghi ed erbe dai vari effetti. I Nyissani sono famosi per il loro uso di droghe e veleni, e per i loro sicari. Essi combattono solo raramente, perch\u00e9 tendono a rimanere neutrali alle vicende esterne e il territorio di Issa \u00e8 cos\u00ec inospitale che i pochi eserciti che hanno tentato di invaderlo morirono di epidemie e avvelenamento. I Nyissani vengono odiati dagli Alorn perch\u00e9 un loro gruppo di sicari stermin\u00f3 la stirpe del Re Rivano, migliaia di anni prima delle vicende del Belgariad.\nMaghi.\nI maghi, i primi al mondo, erano i seguaci di Aldur. Essi erano uomini di altri popoli che erano stati attratti dal dio nella sua valle e vivevano l\u00ec, ciascuno nella sua torre. In totale erano otto: Poledra, Belgarath, Belkira, Beltira, Belzedar, Beldin, Belsambar e Belmakor. Poledra era l'unica donna. Quando si svolgono le vicende del Belgariad, Belmakor, Poledra e Belsambar sono morti, ma al gruppo si \u00e8 aggiunta Polgara, figlia di Belgarath e Poledra: Belzedar ha rinnegato il suo padrone ed \u00e8 un servo di Torak, con il suo nome originale, Zedar. \nAi tempi del Belgariad la magia verr\u00e0 insegnata anche ai Grolim, una delle trib\u00fa degli Angarak, e ai discepoli di Torak: Zedar, Ctuchik e Urvon.\nAngarak.\nGli Angarak sono il popolo di Torak, il Dio Drago. Un tempo erano uniti sotto il loro dio, ma da quando egli fu colpito da Chtrag Yaska il loro impero, Mallorea, si divise fra le varie trib\u00fa e i vari discepoli di Torak. Sono divisi in cinque trib\u00fa:\nSenzadio.\nAi tempi della creazione del mondo, i Senzadio erano l'unico popolo senza la protezione di una divinit\u00e0, e pertanto destinati alla sofferenza. In seguito, le loro trib\u00fa si divisero: alcuni migrarono (fino a stabilirsi vicino al Maragor) e, grazie all'aiuto del pio Gorim (uno di loro), vennero adottati insieme ai Mostri (i rifiuti della creazione) dal padre degli Dei, UL, assumendo quindi il nome di Ulgos. Un altro pi\u00f9 sostanzioso gruppo si mosse nelle vicinanze dell'impero Angarak, formando i sette regni di Karanda (dediti all'adorazione dei demoni) e l'impero Melcene. I Dals, anche se non hanno un Dio vero e proprio, non appartennero mai alle trib\u00fa dei Senzadio: loro infatti sono il popolo dei Profeti, e adorano l'Universo (i libri sono ambigui: l'universo viene indicato come la madre di tutti gli Dei, mentre UL ne sarebbe stato il padre, ma al contrario di lui, sembra non avere una propria coscienza).\nSecondo alcune teorie anche Garath (il futuro grande maestro mago Belgarath) apparteneva ad una delle trib\u00f9 di Senzadio ma su questo non c'\u00e8 certezza : alcuni indizi farebbero propendere per questa tesi (come l'impossibilit\u00e0 di ricondurre Garath ad una razza precisa) ma sar\u00e0 Belgarath stesso a gettare un'ombra di dubbio su questa tesi affermando di ricordare un tempio (e quindi l'adorazione di un dio) nel villaggio della sua vecchia trib\u00f9."}
{"id": "1935911", "revid": "767487", "url": "https://it.wikipedia.org/wiki?curid=1935911", "title": "Numeri2AndTheBand", "text": "I Numeri2 AndTheBand sono un gruppo musicale di Milano nato nel 2009 dalla fusione dei Numeri2 e degli AndTheBand.\nLa loro musica comprende generi diversi, collegati tra loro dal rap delle voci di Kimo e AleKarmine.\nIl gruppo \u00e8 ora formato, oltre ai due gi\u00e0 citati, da MasterMaind (compositore e direttore musicale), Donash (batteria), Teo 'Teino' Youssoufian (cantante), Bicio (pianoforte), San Talamecca (chitarra), Max Modyllo (bassista), e si pregia delle forti collaborazioni con Sopreman (cantante), Robbe (chitarra solista), Accio (tromba) e Dj Sax (cut &amp; scratch).\nStoria del Gruppo.\nLa Primizia e il SoulMaster Project.\nNel 1996 Kimo e Kadmo decidono di formare un gruppo hip hop.\nCon il nome de \"La Primizia\" sfornano il primo anno due demo: \"Guardiani del Muro\" e \"Il Muro del Suono\".\nL'anno successivo \u00e8 la volta di un altro demo, \"Per il Clan\".\nIl 1998 \u00e8 per il gruppo l'anno dell'uscita di \"Wall Street\", disco da 12\" che gli permette di cominciare a farsi conoscere, anche grazie alle esibizioni dal vivo.\nNel 2001 esce l'ultimo lavoro sotto il nome de \"La Primizia\": \"Guidati Dai Maestri\".\nParallelamente a \"La Primizia\", in quegli anni un altro progetto musicale si muoveva sulle scene milanesi: il \"SoulMaster Project\", progetto che vedeva MasterMaind a fare da beatmaker e Soul Reever da cantante.\nNumeri2.\nIl 2002 \u00e8 l'anno della svolta: Kimo, Kadmo, MasterMaind e Soul Reever decidono di formare un nuovo gruppo tutti insieme.\nDalla fusione dei due progetti musicali diversi nascono appunto i Numeri2, nome che nasce dal fatto di essere 2 gruppi, formati da 2 elementi, tutti ventenni nel 2002.\nLa loro voglia di scrivere canzoni nasce dal bisogno d'evasione dalle difficolt\u00e0 e dalla quotidianit\u00e0 tipiche di un quartiere di periferia di una grande citt\u00e0, in questo caso Bruzzano, situato tra la Comasina, Quarto Oggiaro e Affori; positivit\u00e0 e divertimento diventano l'angolazione adottata dagli artisti per descrivere la loro vita .\nDecidono cos\u00ec di discostarsi dal genere underground e di intraprendere, tra i primi in Italia, la strada dell'R'n'B da club.\nLa nuova formazione si mette subito al lavoro e nel 2003 esce il disco \"2 + 2 = 2\", che comprende all'interno collaborazioni con DJ Yaner e Bassi Maestro, proprio con quest'ultimo scrivono \"Ho Bisogno D'Amore\", canzone ancora oggi tra le pi\u00f9 amate del gruppo .\nIl 2005 \u00e8 l'anno di uscita di \"Club Bangers\", album preceduto dal singolo \"Gi\u00f9 con i pi\u00f9 Galli\", prodotto da The Saifam Group e distribuito da Self.\nIl disco permette loro di cominciare un tour radiofonico in tutta Italia per promuoverlo, di pari passo arrivano i concerti dal vivo, che diventano sempre pi\u00f9 numerosi , portando i Numeri2 a suonare ad eventi come il Coca-Cola Live Tour 2005 per le Olimpiadi Invernali di Torino.\nDopo la positiva esperienza del disco precedente nel 2008 esce l'album \"Artisti della Domenica\", titolo scelto dai Numeri2 per definire la loro condizione di musicisti che per\u00f2 non vivono di musica .\nIl disco, pi\u00f9 maturo rispetto ai precedenti lavori e che mescola abilmente l'hip hop con il pop ed il folk \u00e8 preceduto dal singolo \"Fiori nel Cervello\", il cui relativo videoclip viene trasmesso in rotazione da una rete televisiva musicale a copertura nazionale.\nNumeri2AndTheBand.\nNell'aprile 2009 i Numeri2 cominciano a discostarsi dal classico genere hip hop, riarrangiando i brani assieme ad una band di amici, la AndTheBand.\nIn quel periodo si presentano al pubblico nella nuova veste, ed arrivano a suonare ad un evento come il Red Bull Tour al Parco Sempione di Milano, e tornano nello storico locale milanese per la musica dal vivo 'Le Scimmie'.\nNell'ottobre del 2009 Soul Reever decide di abbandonare il mondo della musica per motivi personali, pur mantenendo intatti i rapporti con il resto del gruppo; i Numeri2 aprono quindi una nuova pagina nella loro storia ed entrano in quella che per loro \u00e8 un'inedita dimensione artistica: con loro suona ora a tutti gli effetti la AndTheBand, da qui la decisione di cambiare nome e diventare Numeri2AndTheBand\nIl gruppo si chiude in studio per preparare il nuovo disco, anticipato nel marzo 2011 dallo street single 'Swedish Gorilla', singolo pubblicato in free download che riscuote un discreto successo, arrivando a 1000 download nelle prime 24 ore.\nNella primavera 2012, scegliendo come data il cabalistico 22/02/2012, il gruppo regala ai fan il nuovo disco \"Numeri2 AndTheBand - Volume 1 ||| Start 2gether\" lasciando la possibilit\u00e0 di scaricarlo gratuitamente dal sito ufficiale.\nPer l'occasione dei primi dieci anni del gruppo, nella primavera del 2012 Kimo e AleKarmine registrano l'album \"Numeri2 - La Primizia 2012\", un disco interamente hip hop che si avvale di prestigiose collaborazioni come quella di Mondo Marcio, Danti dei Two Fingerz, Maxi B, Meddaman, Sewit Villa, Gccio, Sopreman, Yves, MasterMaind e Teo Youssoufian."}
{"id": "1935916", "revid": "89688", "url": "https://it.wikipedia.org/wiki?curid=1935916", "title": "Areione", "text": ""}
{"id": "1935917", "revid": "767487", "url": "https://it.wikipedia.org/wiki?curid=1935917", "title": "The Man Who Would Not Die", "text": "The Man Who Would Not Die \u00e8 il quarto album in studio dei Blaze, gruppo di Blaze Bayley, pubblicato nel 2008."}
{"id": "1935924", "revid": "56620", "url": "https://it.wikipedia.org/wiki?curid=1935924", "title": "Henry De Lumley", "text": ""}
{"id": "1935935", "revid": "1272592", "url": "https://it.wikipedia.org/wiki?curid=1935935", "title": "Cosimo Argentina", "text": "Biografia.\nSi \u00e8 laureato in Giurisprudenza all'Universit\u00e0 di Bari con una tesi sul Diritto del commercio internazionale ed una specializzazione in criminologia.\nDopo aver praticato l'attivit\u00e0 di procuratore legale e giornalista a Taranto, nel 1990 si \u00e8 trasferito in Brianza dove vive ed insegna Diritto ed Economia.\nHa esordito nel 1999 con il romanzo \"Il cadetto\" edito da Marsilio, vincitore del Premio Letterario Edoardo Kihlgren Opera Prima e del Premio Oplonti.\nNel 2002 con lo stesso editore ha pubblicato \"Bar Blu Seves\" e nel 2004 il suo \"Cuore di cuoio\" edito da Sironi, selezionato per il Premio Bancarella Sport.\nNel 2006 pubblica per No Reply il romanzo surreale e sarcastico \"Brianza vigila, Bolivia spera\": un'opera che ingloba diversi filoni letterari, dall'hard boiled allo splatter, che offre una critica ed una riflessione sulla Brianza ed i suoi lati oscuri.\nIl suo romanzo \"Maschio adulto solitario\" (Manni, 2008) \u00e8 stato finalista al Premio letterario Castiglioncello-Costa degli Etruschi, al Premio Bergamo, al Premio La Magna Capitana di Foggia ed al Premio Letterario Citt\u00e0 di Bari.\nLa sua narrativa \u00e8 citata nel volume curato da Ettore Catalano \"Letteratura del Novecento in Puglia 1970-2008\", Progedit 2009.\nNel 2010 \"Cuore di cuoio\" \u00e8 stato ripubblicato come tascabile da Fandango; nello stesso anno \u00e8 uscita per Manni la raccolta di racconti dal titolo \"Messi a 90\", libro scritto a quattro mani con l'esperto di storia dell'arte Fiorenzo Baini. Sempre nel 2010 con Fandango ha pubblicato il romanzo \"Vicolo dell'acciaio\", un romanzo che narra le vicende di un quartiere che vive e respira all'ombra dell'ILVA di Taranto.\nNel 2013 ritorna al noir, pubblicando per minimum fax il romanzo \"Per sempre carnivori\".\nNel maggio 2014 il suo racconto \"Il buio non mente\" \u00e8 stato inserito accanto a quello di Stephen King nella raccolta della rivista \"Granta Italia 5 - Il Male\" pubblicata da Rizzoli.\nNel novembre 2014 rientra in libreria con il romanzo \"L'umano sistema fognario\" edito da Manni.\nNel 2016 c'\u00e8 il ritorno in libreria dell'autore tarantino, accompagnato da un nuovo romanzo sperimentale, \"Le tre resurrezioni di Sisifo Re\", edito da Meridiano Zero. Urban Magazine definisce l'ultima opera di Argentina \"Fantascienza d'autore (...) per fortuna esiste un funambolo come Argentina, che rid\u00e0 fiducia nel pianeta narrativo Italia\".\nNel 2019 ha dato alle stampe il suo primo noir distopico, \"Saul Kiruna, requiem per un detective\", edito da Oligo, un romanzo ambientato in una Milano del 2036, tra investigazione ed esoterismo.\nPer lo stesso editore, nello stesso anno, \u00e8 uscito il romanzo di formazione \"Legno verde. Educazione sentimentale di un adolescente\", una storia ambientata nella Taranto degli anni Settanta, con protagonista un disincantato dodicenne alle prese con le prime esperienze della sua esistenza. \n\u00c8 autore di alcune pi\u00e8ce teatrali come il \"Monologo di un '63\" e \"Dialogo tra un prof e un'alunna\".\n\u00c8 citato inoltre in due saggi critici, \"Uccidiamo la luna a Marechiaro\" di Daniela Carmosino (Donzelli editore, 2009) ed \"\u00c8 finita la controra\" a cura di Filippo La Porta (Manni, 2009)."}
{"id": "1935936", "revid": "599013", "url": "https://it.wikipedia.org/wiki?curid=1935936", "title": "Congregazione di San Giovanni Battista Precursore", "text": "La Congregazione di San Giovanni Battista Precursore (in latino \"Congregatio Sancti Iohannis Baptistae Praecursoris\") \u00e8 un istituto religioso maschile di diritto pontificio. I membri di questa congregazione clericale pospongono al loro nome la sigla C.S.I.B.P.\nStoria.\nLa congregazione nacque a Roma nel 1958 per ispirazione di Antonietta Capelli (1896-1974) e ha ricevuto il pontificio decreto di lode dalla Santa Sede il 24 giugno (festa della nativit\u00e0 del Battista) del 1959. Su mandato di papa Giovanni XXIII, il primo superiore generale dell'istituto fu il cardinale Arcadio Mar\u00eda Larraona.\nFinalit\u00e0 e diffusione.\nLo scopo dell'istituto \u00e8 il sostegno ai sacerdoti diocesani: la sede generalizia \u00e8 a Roma, al Largo Spartaco.\nAl 31 dicembre 2005 la congregazione contava 12 case e 58 religiosi, 33 dei quali sacerdoti."}
{"id": "1935938", "revid": "54728", "url": "https://it.wikipedia.org/wiki?curid=1935938", "title": "Manchester United F.C.", "text": ""}
{"id": "1935942", "revid": "237545", "url": "https://it.wikipedia.org/wiki?curid=1935942", "title": "Mohamed Lamine Sissoko", "text": ""}
{"id": "1935943", "revid": "115549", "url": "https://it.wikipedia.org/wiki?curid=1935943", "title": "Chelsea F.C.", "text": ""}
{"id": "1935945", "revid": "767487", "url": "https://it.wikipedia.org/wiki?curid=1935945", "title": "Gioco dell'ultimatum", "text": "Il gioco dell'ultimatum \u00e8 un gioco spesso usato in economia sperimentale in cui due giocatori interagiscono al fine di decidere come dividere una somma di denaro che viene data loro dagli sperimentatori. \nIl primo giocatore sceglie come dividere la somma tra s\u00e9 e l'altro giocatore. Il secondo giocatore pu\u00f2 accettare o rifiutare questa proposta. Se il secondo giocatore rifiuta, nessun giocatore riceve nulla. \nSe il secondo giocatore accetta, il denaro \u00e8 suddiviso in base alla proposta del primo giocatore. Il gioco viene giocato una volta sola e in modo anonimo, in modo che la possibilit\u00e0 della reciprocazione non divenga rilevante.\nRisultati sperimentali.\nIn molte culture, le persone offrono una \"equa\" divisione (vale a dire, 50:50), mentre le offerte pari a meno del 20% sono spesso respinte.\nApplicazioni sociologiche.\nIl gioco dell'ultimatum a \"ripartizione monetaria\" \u00e8 molto importante da una prospettiva sociologica, in quanto illustra la riluttanza umana ad accettare l'ingiustizia e la disuguaglianza sociale.\nAlcuni studiosi vedono le implicazioni del gioco dell'ultimatum come profondamente pertinenti al rapporto tra la societ\u00e0 e il libero mercato, ad esempio il Prof PJ Hill, (Wheaton College (Illinois)):\nTuttavia, se si considera l'economia di mercato, \u00e8 riduttivo ricondursi ad un gioco tra due persone, oppure bisogna enfatizzare che il gioco dell'ultimatum si basa sul fatto che i due giocatori sono perfettamente liberi nella scelta. Non \u00e8 realistico pensare, per esempio, che se al primo giocatore venga dato un pezzo di pane da dividere in due, e il secondo giocatore stia per morire di fame, la giocata premi una divisione equa."}
{"id": "1935948", "revid": "339392", "url": "https://it.wikipedia.org/wiki?curid=1935948", "title": "Idrospin", "text": ""}
{"id": "1935949", "revid": "834", "url": "https://it.wikipedia.org/wiki?curid=1935949", "title": "Sail Away Sweet Sister", "text": ""}
{"id": "1935967", "revid": "76963", "url": "https://it.wikipedia.org/wiki?curid=1935967", "title": "Augusto Witting", "text": " Comandante del Porto di Napoli per la industrializzazione e ristrutturazione di quella parte della citt\u00e0, condusse la rinascita della attivit\u00e0 portuali, ai primi del '900 con l'appoggio del Governo Nitti.\nAd Augusto Witting si deve la valorizzazione\ndel porto, egli fu animatore\ndel dibattito culturale del\ntempo e fraterno amico di Francesco Saverio Nitti. Fu membro della commissione (R.D. 10/04/1902) per lo \"studio dello stato della industrie di Napoli e l'individuazione di provvedimenti per lo sviluppo\" ed ispiratore della \"Legge speciale per Napoli\" del 1904 per lo sviluppo ed ammodernamento del porto.\nNominato comandante, Witting pubblic\u00f2 nel 1908 un saggio sulle \"condizioni e potenzialit\u00e0 del Porto di Napoli\" avviando altres\u00ec l'espansione\nverso Est per agganciare la zona industriale.\nNel 1908 Witting ebbe in Consiglio\ncomunale un'accesa discussione lamentando un ritardo nell'attuazione\ndi lavori relativi ai difetti\ndell'antico porto, all'ampliamento\ndel nuovo e alla correzione di alcuni\nservizi. Cit\u00f2 a questo riguardo \nl'inefficienza della carovana dei\nfacchini, composta da un personale\nanziano che sub-appaltava\nil lavoro ad alcuni giovani in quantit\u00e0 \ninsufficiente. Questo disservizio aveva ripercussioni concrete\nsugli affari e sul commercio: la merce veniva infatti consegnata\na bordo, in quanto era impossibile per gli armatori di passaggio orientarsi\nnel ginepraio delle tariffe dei\nfacchini, oltre che nell'organizzazione o disorganizzazione\ndel porto.\nAl porto mancava un deposito ed attracco per\ni bastimenti che scaricavano carbone. Il ministro Emmanuele Gianturco\nappalt\u00f2 i lavori del\nprimo sporgente ai\n\"Granili\", ma il Witting afferm\u00f2\nche i lavori -che gi\u00e0 stavano iniziando- non avrebbero prodotto\nalcun beneficio se, alle banchine e\nai piazzali non si univano i binari\nferroviari, gli elevatori e le gru elettriche.\nL'ampliamento della Stazione\nMarittima per il traffico passeggeri (che fino al 1898 era presso il molo\ndall'Immacolatella) fu realizzato con una intromissione dell'ammiraglio Carlo Alberto Racchia del Ministero\ndella Marina. L\"Immacolatella Nuova\" nel giro di pochi anni si rivel\u00f2 inadeguato all'aumentato flusso di passeggeri.\nWitting osserv\u00f2 che in 15\nanni il movimento del porto si era\nquadruplicato, le merci erano passate\nda 3 milioni di tonnellate a 12\ne i passeggeri erano passati da 200\nmila ad un 1 milione.\nAmmiraglio della Regia Marina, fu Capitano di Porto di prima classe e Cavaliere del Regno, a lui \u00e8 dedicata una strada nella zona portuale.\nFiglio di Teodoro Guglielmo (Braunschweig, 1793-Firenze, 1860), incisore di origine tedesca, e di Flora Vianelli, sorella di Achille Vianelli. Era fratello di Gustavo, un esponente della Scuola di Posillipo. Augusto spos\u00f2 la cugina Elena Gigante, primogenita di Giacinto Gigante ed Eloisa Vianelli, un'altra sorella di Achille Vianelli. "}
{"id": "1935968", "revid": "399", "url": "https://it.wikipedia.org/wiki?curid=1935968", "title": "Pesci (astrologia)", "text": "I Pesci (\u2653) sono il dodicesimo e ultimo dei 12 segni zodiacali dell'astrologia occidentale, situato tra Aquario e Ariete.\nCaratteristiche.\nI Pesci sono un segno mobile d'acqua, governato da due pianeti, Nettuno e Giove. Nell'astrologia classica, Venere era in esaltazione e Mercurio era in caduta. Nell'astrologia moderna la Luna si trova in esaltazione, Mercurio in esilio e Urano in caduta. Il segno opposto \u00e8 la Vergine.\nIl colore del segno \u00e8 il viola.\nLe persone nate in Pesci sono considerate fantasiose, geniali, sensibili e sognatrici, spesso portate per l'amore e il romanticismo. Sono caratterizzate anche da una forte empatia che permette loro di entrare in contatto con gli stati d'animo altrui e comprenderli. Altra qualit\u00e0 tipica \u00e8 lo spirito di sacrificio e di abnegazione in favore di una causa che ritengono giusta. Gli appartenenti a questo segno mostrano anche una forte sensibilit\u00e0 che li porta a vivere in maniera molto intensa i loro sentimenti. Molto emotivi e timidi, tendono a prendere in considerazione il giudizio degli altri e ad esserne influenzati, e hanno un buon carattere che viene messo costantemente alla prova dalle circostanze negative. Il Sole si pu\u00f2 trovare nel segno dei Pesci nel periodo che va, all'incirca, dal 20 febbraio al 20 marzo: il periodo esatto varia di anno in anno, e per stabilire la sua posizione nei giorni estremi \u00e8 necessario consultare le effemeridi."}
{"id": "1935974", "revid": "17654", "url": "https://it.wikipedia.org/wiki?curid=1935974", "title": "Peggy Guggenheim collection", "text": ""}
{"id": "1935976", "revid": "17654", "url": "https://it.wikipedia.org/wiki?curid=1935976", "title": "Collezione Peggy Guggenheim", "text": ""}
{"id": "1935980", "revid": "400694", "url": "https://it.wikipedia.org/wiki?curid=1935980", "title": "Capanna (disambigua)", "text": ""}
{"id": "1935982", "revid": "17654", "url": "https://it.wikipedia.org/wiki?curid=1935982", "title": "Platense", "text": ""}
{"id": "1936007", "revid": "18372869", "url": "https://it.wikipedia.org/wiki?curid=1936007", "title": "Caerano", "text": ""}
{"id": "1936008", "revid": "18372871", "url": "https://it.wikipedia.org/wiki?curid=1936008", "title": "Caerano San Marco", "text": ""}
{"id": "1936011", "revid": "599013", "url": "https://it.wikipedia.org/wiki?curid=1936011", "title": "Jimmy Conrad", "text": ""}
{"id": "1936015", "revid": "17654", "url": "https://it.wikipedia.org/wiki?curid=1936015", "title": "Le grand bleu", "text": ""}
{"id": "1936018", "revid": "237545", "url": "https://it.wikipedia.org/wiki?curid=1936018", "title": "`Umar ibn `Al\u012b ibn al-F\u0101rid", "text": ""}
{"id": "1936020", "revid": "237545", "url": "https://it.wikipedia.org/wiki?curid=1936020", "title": "Umar Ibn al-Farid", "text": ""}
{"id": "1936023", "revid": "110157", "url": "https://it.wikipedia.org/wiki?curid=1936023", "title": "Chiesa del Santissimo Redentore (Napoli)", "text": "La chiesa del Santissimo Redentore (detta anche cappella D'Ayala) \u00e8 un luogo di culto di interesse storico-artistico di Napoli; \u00e8 sita in corso Vittorio Emanuele, nel quartiere Chiaia. \nStoria.\nLa chiesa fu voluta da Francesco D'Ayala Valva, il quale abitava nell'adiacente palazzo D'Ayala e riscontrava l'assenza di edifici di culto in quel tratto di corso. \nPertanto affid\u00f2 il progetto per una chiesa ad Antonino Maresca di Serracapriola, il quale la concep\u00ec in uno stile eclettico fortemente influenzato dall'architettura paleocristiana. \nI lavori cominciarono nel 1904 e si conclusero solo nel 1912. In seguito divenne parrocchia.\nDescrizione.\n\u00c8 formata da una navata rettangolare illuminata mediante sei finestroni.\nLa facciata si svolge su due ordini: il primo \u00e8 caratterizzato da una porta d'ingresso sormontata da una lunetta dove \u00e8 inserito un agnello sacrificale, il classico elemento paleocristiano. Inoltre, l'ingresso \u00e8 abbellito anche da decorazioni. \nAl centro del secondo ordine si sviluppa una loggetta vetrata, formata da arcate a tutto sesto, al di sopra della quale \u00e8 collocata una lapide in pietra intagliata. Sotto il cornicione di copertura, alla sommit\u00e0 dell'edificio, si sviluppa una teoria di archetti pensili.\nL'interno \u00e8 decorato da due edicole, una a destra e l'altra a sinistra, e da uno splendido mosaico dorato raffigurante il redentore benedicente sul fondo della navata. L'abside \u00e8 abbellita da una serie di sedili lignei. Annesso alla chiesa troviamo anche l'appartamento del parroco e un salone dove si svolgono le attivit\u00e0 parrocchiali.\nLa chiesa \u00e8 facilmente raggiungibile mediante gli autobus di linea ed \u00e8 sita non molto distante dalla stazione del corso Vittorio Emanuele della funicolare di Chiaia."}
{"id": "1936029", "revid": "175595", "url": "https://it.wikipedia.org/wiki?curid=1936029", "title": "Ame no Murakumo", "text": ""}
{"id": "1936031", "revid": "287204", "url": "https://it.wikipedia.org/wiki?curid=1936031", "title": "Graham Vivian Sutherland", "text": "Biografia.\nPu\u00f2 essere considerato fra i capiscuola della pittura britannica contemporanea. Inizi\u00f2 come incisore risentendo dell'influsso di Blake e insegn\u00f2 incisione al Chelsea College of Art and Design.\nIllustr\u00f2 libri, disegn\u00f2 costumi e scenografie per il teatro, indi, dal 1936, si dedic\u00f2 alla pittura dando del surrealismo una versione originalissima e tipicamente inglese in cui sono presenti influssi di Klee, Lam e Picasso.\nNel primo periodo lavor\u00f2 su un'idea di paesaggio trasformando le forme vegetali e minerali in specie di \"totem\" che emergono minacciosi dal fondo unito in un clima denso di suggestioni psicoanalitiche. Durante la guerra fu incaricato, assieme ad altri artisti, tra cui Moore e Nash, di illustrare episodi della vita londinese nel periodo bellico. Egli ne diede una interpretazione personalissima, dipingendo allucinanti visioni di Londra e del Galles devastati dai bombardamenti.\n\u00c8 il periodo in cui l'artista intensifica l'interesse sullo studio della figura umana, attraverso cui perverr\u00e0 poi alla dolorosa \"Crocifissione\" per la Chiesa di St. Matthew di Northampton e ai numerosi bozzetti eseguiti dal 1952 al 1961 per l'arazzo del \"Cristo in gloria\" nella Cattedrale di Coventry. Negli anni Settanta si occup\u00f2 anche di Mailart ed ebbe contatti in Italia con Eraldo Di Vita di Milano.\nNegli anni seguenti torn\u00f2, con \"Forme in piedi\" e \"Teste\", alle indagini dell'inconscio: ne sono costanti il tema del dolore (motivo ricorrente delle spine), le allusioni al fascino dell'inatteso e un senso di persistente angoscia esistenziale permeata di ossessioni ancestrali (altro motivo ricorrente di insetti e mostri). L'artista \u00e8 famoso anche per i suoi ritratti di persone celebri: William Somerset Maugham, Winston Churchill ed altri.\nPresente come espositore alla Biennale di Venezia del 1952 e alla Biennale di San Paolo nel 1955, una grande mostra antologica della sua opera venne allestita in Italia nel 1965 alla Galleria d'Arte moderna di Torino."}
{"id": "1936034", "revid": "339392", "url": "https://it.wikipedia.org/wiki?curid=1936034", "title": "Mar Artico", "text": ""}
{"id": "1936037", "revid": "194688", "url": "https://it.wikipedia.org/wiki?curid=1936037", "title": "Monteregian Hills", "text": ""}
{"id": "1936041", "revid": "1163156", "url": "https://it.wikipedia.org/wiki?curid=1936041", "title": "Black magic (vitigno)", "text": "Black magic \u00e8 un vitigno da uva da tavola. La buccia degli acini \u00e8 di colore nero e la maturazione dei grappoli si ha a partire della terza decade del mese di luglio. Molto aspra ma con retrogusto amarognolo, perfettamente indicata per vini ad alta gradazione alcolica, tipici del sud Italia.\nInoltre viene anche citata in alcuni dei romanzi della saga \"Il diario del vampiro\""}
{"id": "1936043", "revid": "599013", "url": "https://it.wikipedia.org/wiki?curid=1936043", "title": "Ferrovia Roma-Napoli", "text": "Con il termine ferrovia Roma-Napoli si possono indicare tre linee ferroviarie che collegano la capitale al capoluogo campano:"}
{"id": "1936047", "revid": "399", "url": "https://it.wikipedia.org/wiki?curid=1936047", "title": "Nardostachys jatamansi", "text": "Il nardo (Nardostachys jatamansi ) \u00e8 una pianta della famiglia Valerianaceae (o Caprifoliaceae secondo la classificazione APG IV) che cresce nell'Himalaia, in Cina, India e Nepal. \u00c8 l'unica specie nota del genere Nardostachys .\nLa pianta \u00e8 alta circa 1 metro ed ha i fiori di color rosa a forma di campana; \u00e8 utilizzata per la produzione di profumi.\nEtimologia.\nInsieme con l'aramaico e l'accadico \"lardu\" con lo stesso significato ebraico, probabilmente deriva dall'indo iraniano \"narda\", in latino \"nadah\", \"nalah\", che significa \"canna\". Il latino \"nalad\", dal greco \"nardos\", forse deriva dal sanscrito. Tuttavia, secondo Manfred Mayrhofer la parola semitica probabilmente deriva dall'indiano \"naladam\" o \"nartik\" col significato di \"guaina\".\nUso.\nIl rizoma del nardo, che si trova sottoterra, pu\u00f2 essere schiacciato e distillato in un olio essenziale ambrato intensamente aromatico e molto denso, detto olio di nardo, usato come profumo e come fumogeno profumante tra le 11 erbe per l'incenso nel Tempio di Gerusalemme.\nAltri usi, consigliati in erboristeria, qualche volta hanno provocato inconvenienti leggeri, come arrossamenti e bruciore.\nCuriosit\u00e0.\nIl fiore del nardo che simboleggia San Giuseppe, \u00e8 riportato nello stemma papale di Papa Francesco a destra, nel canton sinistro della punta. Inoltre si narra, nella tradizione dei Vangeli, l\u2019acquisto, da parte di Maria di Betania, dell\u2019olio di Nardo per i piedi di Ges\u00f9. L'olio, tra le cose pi\u00f9 preziose che si potessero trovare, le cost\u00f2 ben trecento denari (vale a dire lo stipendio di un intero anno di un salariato). Il nardo, profumo sacro, era considerato il simbolo dell\u2019amore divino (si pensava fosse dotato di considerevoli poteri mistici)."}
{"id": "1936048", "revid": "78273", "url": "https://it.wikipedia.org/wiki?curid=1936048", "title": "Adrenocorticotropina", "text": ""}
{"id": "1936049", "revid": "287204", "url": "https://it.wikipedia.org/wiki?curid=1936049", "title": "Episodi di Desperate Housewives (quinta stagione)", "text": "Negli Stati Uniti, la quinta stagione di \"Desperate Housewives\" \u00e8 stata trasmessa dal 28 settembre 2008 al 17 maggio 2009, sul canale ABC. \nIn Italia, la quinta stagione viene trasmessa in prima visione assoluta dal 26 novembre 2008 al 24 giugno 2009, ogni mercoled\u00ec su Fox Life di Sky.\nIn chiaro, la quinta stagione \u00e8 stata trasmessa su Rai 2 dal 9 dicembre 2009 al 19 febbraio 2010.\nNicollette Sheridan, interprete del personaggio di Edie Britt, lascia la serie al termine di questa stagione.\nL'antagonista principale della stagione \u00e8 Dave Williams/Dash.\nIl tempo vola.\nTrama.\n5 anni dopo gli eventi dell'ultima stagione, le casalinghe di Wisteria Lane hanno preso strade differenti. Susan e Mike sono stati implicati in un incidente automobilistico con un\u2019altra vettura, nel quale sono rimaste vittime Lila Dash e sua figlia; da quell\u2019episodio, che l\u2019ha segnata, Susan pretese il divorzio da Mike, lasciando intendere che fosse lui al volante dell\u2019auto, e ha da poco intrecciato una relazione segreta col suo giovane imbianchino Jackson, che per\u00f2 desidera vivere la loro storia alla luce del sole. Lynette e Tom, ancora proprietari della famosa pizzeria Scavo, si danno un gran da fare per controllare i gemelli Porter e Preston, che da bambini diabolici sono diventati adolescenti difficili da gestire. Oltre che a prendersela coi figli, Lynette si arrabbia soprattutto con Tom, che \u00e8 sempre il padre permissivo di un tempo, cos\u00ec, per inculcargli il pensiero che i ragazzi abbiano bisogno di pi\u00f9 disciplina, Lynette d\u00e0 loro il permesso di usare l\u2019amata decapottabile di Tom per il ballo scolastico. Nel frattempo, Bree si \u00e8 affermata come autrice di libri di cucina e imprenditrice di successo nella ristorazione, venendo aiutata dal figlio Andrew, suo agente, e dall\u2019amica Katherine, sua socia. Tuttavia, sotto un\u2019apparente cordialit\u00e0 reciproca tra Bree e Katherine si cela una rivalit\u00e0 particolarmente accesa, dovuta al fatto che Katherine viene messa puntualmente in ombra da Bree, perci\u00f2, durante la trasmissione di un programma culinario, Katherine finge di star male per far preparare a Bree un dolce che non \u00e8 in grado di cucinare; inoltre, Bree soffre ancora per la perdita di Benjamin, reclamato anni prima da Danielle, adesso sposata con un ricco avvocato. Intanto, Gabrielle e Carlos hanno avuto due bambine: la maggiore Juanita e la minore Celia. Gabrielle, dovendosi occupare sia della cecit\u00e0 di Carlos, sia della crescita delle figlie, ha rinunciato al lusso della sua vita precedente per tramutarsi nella semplice madre di famiglia che ha sempre temuto di diventare. In tutto ci\u00f2, un uomo di nome Dave Williams giunge a Wisteria Lane con la fretta di acquistare una casa per lui e sua moglie, ossia nientepopodimeno che Edie Britt. Nonostante si siano lasciate tutt\u2019altro che in buoni rapporti con la donna, Susan, Lynette, Bree e Gabrielle danno il bentornato a Edie nel quartiere, e Lynette mette a disposizione la sua pizzeria per tenere una festa in onore dei Williams. L\u2019indomani mattina, Dave intrattiene un colloquio telefonico con il suo dottore, che ha paura di saperlo in giro a piede libero perch\u00e9 potrebbe nuocere agli altri e a s\u00e9 stesso; Dave tronca la conversazione, e viene reso evidente come l\u2019uomo sia interessato ad una specifica persona che abita a Wisteria Lane.\nIl buon vicino.\nTrama.\nMike incontra per puro caso Jackson a casa di Susan, e decide di conoscerlo meglio per capire se loro figlio MJ, diminutivo di Maynard James, sia esposto a buone compagnie. Susan accetta controvoglia per paura che Mike possa citarla in tribunale e richiedere l\u2019affidamento esclusivo di MJ, ma sorprendentemente i due uomini stringono amicizia. Tuttavia, Susan intuisce che Mike abbia spifferato a Jackson un particolare che le piace a letto e proibisce loro di rivedersi. Jackson, in aggiunta, fa anche la conoscenza dell\u2019altro ex marito di Susan, Karl. Nel frattempo, Lynette \u00e8 preoccupata dalle amicizie di Porter, cos\u00ec si crea una falsa identit\u00e0 con cui poter chattare insieme a lui. Malauguratamente, col passar del tempo, Porter s\u2019innamora della \u201cragazza\u201d che sta messaggiando, e Lynette \u00e8 costretta a chiudere la questione, venendo inequivocabilmente scoperta. Porter, offeso e ferito, si chiude in un muto silenzio senza pi\u00f9 rivolgere la parola alla madre. Bree, intanto, firma il suo ultimo libro di ricette con il cognome del suo defunto marito Rex, ossia Van de Kamp, piuttosto che con quello attuale, Hodge. Ci\u00f2 suscita una certa gelosia da parte di Orson, poich\u00e9 Bree sembra avere il timore di essere criticata dal suo pubblico se uscisse fuori che suo marito \u00e8 stato recluso in prigione per il tentato omicidio di Mike (questo far\u00e0 capire che Orson, nel salto temporale, \u00e8 riuscito a costituirsi proprio come voleva Bree e a salvare il loro matrimonio). Oltretutto, in un\u2019intervista radiofonica, Bree non fa alcun accenno al suo essere sposata con Orson, il quale comincia a comportarsi in maniera fredda e acida con la moglie. Frattanto, Gabrielle \u00e8 al settimo cielo quando riceve l\u2019invito per l\u2019esclusivo party della prestigiosa Michelle Downing, ma quest\u2019ultima, tramite Bree, che si occupa del catering della serata, glielo ritira in quanto Carlos, che lavora come massaggiatore al club dove si terr\u00e0 la festa, potrebbe far sfigurare il ricevimento. Gabrielle non si d\u00e0 per vinto e s\u2019imbuca alla cerimonia assieme a Carlos, ma dopo essere stati identificati, vengono cacciati via, e Gabrielle si sfoga per aver perso qualsiasi cosa della loro vita, compresa la posizione sociale. Edie se la prende parecchio per una battutina pungente della signora McCluskey sul suo aspetto fisico, perci\u00f2 suo marito Dave chiede garbatamente a Karen di scusarsi con Edie, ma l\u2019anziana non ne ha voglia. Il tono pacato e minaccioso di Dave, ad ogni modo, fa cambiare idea a Karen, che si scusa dunque con Edie, ma poi la donna si dirige da Katherine per scovare informazioni utili su Dave.\nI bulli e i prepotenti.\nTrama.\nSusan ha la netta sensazione che suo figlio MJ sia stato preso di mira da un bullo, ma il bambino non se la sente di parlarne alla madre. Un giorno, per\u00f2, Susan osserva Juanita, primogenita dei Solis, spintonare MJ, e capisce che \u00e8 lei che fa la prepotente col piccolo. Susan gradirebbe che Mike insegni a MJ come difendersi, ma fa di testa sua e assale Juanita proprio dinanzi a Gabrielle. Tra Susan e Gabrielle ne nasce una rissa che verr\u00e0 calmata, e le due si chiariscono. Gabrielle, poi, prende coraggio e viene ripagata da Andrew per i soldi che aveva speso per l\u2019auto comprata dal ragazzo, rivelatasi un vero catorcio. Bree e Orson, nel frattempo, accolgono Danielle, suo marito Leo e il loro Benjamin per il weekend. La famigliola indica di essere di stampo progressista, infatti Danielle ha istituito una dieta puramente vegetariana per Leo e Benjamin, cos\u00ec Bree, non contenta della cosa, offre di nascosto un hot-dog al nipote. Tuttavia, durante una cena in casa Hodge, Benjamin ha un attacco di vomito per via della carne mangiata, il che fa infuriare Danielle, la quale parte immediatamente con marito e figlio. Il fatto aggrava anche il rapporto tra Bree ed Orson. Intanto, mentre pulisce il garage, Tom riesuma una vecchia chitarra che simboleggiava il suo sogno di giovent\u00f9 di formare una band, perci\u00f2 Dave gli propone di avverare il suo desiderio, ma Lynette, contraria, rompe lo strumento dando la colpa alla figlia Penny. Dave compra quindi una nuova chitarra per Tom, e convince Lynette che la band \u00e8 ci\u00f2 che serve all\u2019uomo per rimettersi in carreggiata con qualcosa che gli piace. Karen e Katherine continuano le loro ricerche su Dave, pertanto invitano Edie a cena per scoprirne di pi\u00f9, ma persino Edie dimostra di saperne tanto quanto loro riguardo il passato del marito. Alla cena di Bree, Dave zittisce le domande di Edie e delle vicine raccontando sofferenti aneddoti della sua vita. Tornati a casa, Dave, seccato dalla McCluskey, avanza a Edie l\u2019ipotesi che Karen si atteggi in questo modo perch\u00e9 malata di demenza senile.\nVerde d'invidia.\nTrama.\nAttraverso un disegno di MJ, Mike capisce di non essere molto presente nella vita di suo figlio, cos\u00ec corre ai ripari regalandogli una bicicletta nuova per insegnargli a pedalare. Tuttavia, sar\u00e0 Jackson ad istruire MJ, e inutili sono le mosse di Susan per far credere a Mike che il bambino sia inesperto. Dopo essersi perso anche questo passo della crescita di MJ, Mike non sa pi\u00f9 che pesci prendere finch\u00e9 Dave non decide di comprare la vecchia casa degli Young, come suggerito da Edie, e affittarla all\u2019uomo per dargli la possibilit\u00e0 di stare pi\u00f9 vicino al figlio e di entrare a far parte della band musicale composta da Dave e Tom. Intanto, Gabrielle e Carlos si concedono un pomeriggio di sesso, ma vengono interrotti da Juanita, perplessa dalla scena che si \u00e8 ritrovata di fronte. In un primo momento, Gabrielle caccia una scusa banale per giustificare il loro comportamento, ma poi Carlos decide di dire la verit\u00e0 alla figlia nei minimi dettagli. Juanita, per\u00f2, riporta il tutto anche ad una sua compagna di giochi, Bethany, i cui genitori s\u2019arrabbiano con Gabrielle e Carlos, i quali cercano invano di risolvere la situazione. Nel frattempo, Bree celebra il suo debutto editoriale, riscuotendone l\u2019invidia delle sue amiche casalinghe, specialmente di Lynette, che tenta quindi di designare a Bree una nuova idea per la sua campagna pubblicitaria, ma la donna declina gentilmente. Parallelamente, Bree scopre che Orson \u00e8 stato licenziato da quando si \u00e8 scoperto dei suoi precedenti penali, perci\u00f2 Orson consiglia alla moglie di assumerlo nella sua impresa, ma la cosa non va gi\u00f9 a Katherine, che intima a Bree di non impiegare un altro socio. Sentitosi deluso, Orson si trasferisce nella stanza degli ospiti. Successivamente, durante la festa per la premiazione di Bree a \u201cDonna d\u2019affari dell\u2019anno\u201d, Lynette, ubriaca fradicia, insulta e umilia la sua amica, per poi farsi perdonare affermando di essere gelosa del successo di Bree che lei non ha mai saputo raggiungere quando lavorava nel mondo pubblicitario. In serata, stimolata dalle parole di Lynette, Bree accetta di promuovere Orson a suo collega di lavoro, cos\u00ec l\u2019uomo torna nella loro camera da letto.\nRiflessi del passato.\nTrama.\nPoco prima della festa a sorpresa per il 70\u00ba compleanno di Karen, le casalinghe rievocano determinati momenti degli ultimi 5 anni: Susan, dopo che Jackson le chiede di vivere insieme, ripensa al primo incontro avvenuto con l\u2019uomo, assunto inizialmente per tinteggiare le pareti di casa sua in seguito al divorzio con Mike; Susan e Jackson passarono una notte di passione, ripromettendosi per\u00f2 che il loro rapporto sarebbe rimasto puramente fisico e superficiale, per questo Susan risponde di no alla proposta di Jackson; Lynette, invece, si ricorda di quando Tom fu vittima di un incidente sul lavoro, da cui Tom si autoconvinse di vivere a pieno la propria vita, infatti adesso la sua nuova ambizione \u00e8 quella di girare il mondo con un camper assieme alla sua famiglia, ma Lynette ne \u00e8 restia; Bree, intanto, si rammemora del brutto periodo in cui Orson fu sbattuto in prigione e Danielle esig\u00e9 indietro il piccolo Benjamin, lasciandola nello sconforto pi\u00f9 totale; Bree ricadde dunque nella sua assuefazione per l\u2019alcol, ma fortunatamente Katherine riusc\u00ec a tirarla su di morale, oppure per lei sarebbe stata la fine, motivo per cui Bree, ora, non vuole rendere pubblica l\u2019assunzione di Orson nella sua impresa senza prima dirlo a Katherine; infine, Gabrielle teme di essere nuovamente incinta, e si rammenta della prima volta che scopr\u00ec di aspettare un bambino, nonostante non potesse averne in origine. Alla festa, mentre gli invitati attendono l\u2019arrivo di Karen, la tensione di ogni coppia esplode: Jackson, arrabbiato per il rifiuto di Susan, bacia Katherine; Tom rivela a Lynette di aver venduto la loro pizzeria; Orson impone a Bree il divorzio, e Gabrielle capisce che Carlos non si \u00e8 mai sottoposto all\u2019intervento di vasectomia come sollecitato dalla moglie. Tuttavia, l\u2019andazzo della serata peggiora sempre pi\u00f9 quando Karen sopraggiunge sul posto e aggredisce Dave, accusandolo di essere penetrato in casa sua. Le farneticazioni di Karen spingono gli ospiti a chiamare un\u2019ambulanza, che porta via la McCluskey intontita. Pi\u00f9 tardi, Lynette raccomanda a Tom di pensarci bene prima di rilevare la loro attivit\u00e0, mentre Gabrielle e Carlos decidono di essere pi\u00f9 prudenti nei loro rapporti senza ricorrere alla vasectomia, e Orson, scoperto ci\u00f2 che Katherine ha fatto per Bree in sua assenza, la ringrazia e le dice che lavorer\u00e0 con loro soltanto se anche lei sar\u00e0 d\u2019accordo. Liberatosi finalmente di Karen, Dave pu\u00f2 tranquillamente continuare col suo misterioso e diabolico piano.\nDonne pericolose.\nTrama.\nSusan cerca di riappacificarsi con Jackson, ma becca un\u2019altra ragazza nella doccia di casa sua. Il giorno dopo, Susan pare essere decisa a chiudere la loro storia perch\u00e9 sfortunata in amore, ma Jackson riesce a convincerla a ricominciare da zero e a lasciarsi il passato alle spalle. Carlos comprende di provocare degli orgasmi involontari ad una sua cliente per i massaggi, la facoltosa Virginia Hildebrand, che lo ricompensa con sostanziosi assegni. Virginia arriva ad offrire a Carlos un posto da massaggiatore personale e gli espone la pensata di partire insieme a lei per un viaggio in Europa ben ripagato, cosa che entusiasma Gabrielle, fino a quando quest\u2019ultima non scopre degli effetti che i massaggi di Carlos producono a Virginia, perci\u00f2 Gabrielle ne discute con la donna, che, da persona solitaria, \u00e8 felice di avere finalmente compagnia e incita Gabrielle ad unirsi alla loro trasferta. Intanto, Anne Schilling, avvenente madre di un amico di Porter, affitta uno spazioso magazzino per Tom dove esercitarsi con la sua band, denominata \u201cBlue Odyssey\u201d e composta da Tom, Mike, Carlos, Orson e Dave. In pi\u00f9 di un\u2019occasione, Lynette sospetta che il marito le nasconda qualcosa, cos\u00ec una sera lo spia sino al deposito, dal quale vede uscire in punta di piedi proprio Anne. Lynette ipotizza immediatamente che Tom abbia una relazione extraconiugale, ma in realt\u00e0 \u00e8 loro figlio Porter ad essere l\u2019amante di Anne. Nel frattempo, Orson inizia a lavorare con Bree e Katherine, ma la seconda comunica a Bree la sua intenzione di partire per il Maryland cos\u00ec da stare vicino alla figlia Dylan. Bree non pu\u00f2 fare a meno di Katherine, per cui organizza un appuntamento al buio tra l\u2019amica e Peter, una vecchia conoscenza di Orson che tuttavia si scopre essere un ex detenuto incriminato per traffico di organi. Per consolare Katherine dal disastroso incontro e darle un valido motivo per non andarsene, Bree ammette di considerarla ormai al pari di una sorella. Poco dopo, Katherine incrocia Mike, che la invita a bere qualcosa. Frattanto, Dave racconta a Edie della morte di suo fratello Steve, ucciso in carcere da un suo compagno di cella che riusc\u00ec a cavarsela senza alcuna condanna, mentre Karen viene dimessa dall\u2019ospedale e si trattiene da sua sorella Roberta per portare avanti la sua indagine su Dave. \nDesideri incontrollabili.\nTrama.\nLynette e Tom sono sconvolti alla scoperta che Porter sia l\u2019amante di Anne, cos\u00ec il giovane \u00e8 forzato dai suoi a lasciare la donna. Ad un meeting tra genitori e insegnanti di scuola, inoltre, Lynette arriva alle mani con Anne, ingiungendole di non provarci mai pi\u00f9 con il figlio. Purtroppo, Anne incontra Porter in privato, informandolo di essere incinta, perci\u00f2 i due pianificano di scappare insieme. Intanto, Susan e Jackson formalizzano la loro relazione, ma Susan decide di aspettare per fare sesso fin quando entrambi non avranno modo di conoscersi meglio. Durante un appuntamento, difatti, Jackson confessa a Susan di essere un pittore, allora le mostra un quadro che raffigura la stessa Susan, la quale resta senza parole poich\u00e9 il ritratto \u00e8 cos\u00ec espressivo che Jackson le ha abbondantemente dimostrato di conoscerla sul serio. Gabrielle, Carlos e le loro bambine vengono viziati da Virginia, le cui attenzioni nei confronti della famiglia faranno ritrovare a Gabrielle la serenit\u00e0 di una volta, ma finiscono col diventare talmente morbose da non essere pi\u00f9 gradite. Nel mentre del compleanno di Celia, per l\u2019appunto, Gabrielle si scontra con Virginia, che in risposta telefona il direttore del country club presso cui lavora Carlos e denuncia l\u2019uomo per aver abusato di lei. Nel frattempo, Bree e Orson copulano nella cucina dell\u2019azienda, ma Andrew, il mattino seguente, li avverte che la loro scappatella \u00e8 stata registrata da una telecamera di sicurezza e finita nelle mani di un ex dipendente licenziato, che adesso minaccia di pubblicarla. Andrew si occupa personalmente della faccenda e rientra in possesso del nastro, attraverso cui, per\u00f2, si capisce che gli amanti filmati non sono Bree e Orson, piuttosto Mike e Katherine. Bree consegna la cassetta a Katherine, segnalandole di stare attenta a ci\u00f2 che fa, essendo Mike l\u2019ex marito di Susan. Roberta, sorella di Karen, riesce a scoprire che Dave, almeno una volta al mese, chiama per telefono un certo dottor Samuel Heller, psichiatra specializzato nel trattamento di menti criminali. Dopo essere stato messo in allerta da Karen e Roberta sul comportamento di Dave, Heller prenota seduta stante il primo volo per Fairview. \nInferno di fuoco.\nTrama.\nJulie, figlia oramai 20enne di Susan, si ferma per qualche giorno a Wisteria Lane in compagnia del suo nuovo fidanzato, nonch\u00e9 suo insegnante all\u2019universit\u00e0, Lloyd. A Susan la cosa non va molto a genio, data la grande differenza d\u2019et\u00e0 tra Julie e Lloyd e al fatto che l\u2019uomo ha gi\u00e0 divorziato ben 3 volte, tant\u2019\u00e8 che Lloyd ha ora in programma di chiedere la mano di Julie. Intanto, Preston sputa il rospo con Lynette a proposito della gravidanza di Anne, messa incinta da Porter, cos\u00ec Lynette conversa a quattrocchi con la donna, ma il loro discorso viene ascoltato anche da Warren, violento marito di Anne che, dopo aver mandato via Lynette, picchia barbaramente la moglie. Lynette torna per\u00f2 in soccorso di Anne, ridotta malamente, e la porta all\u2019ospedale. Nel frattempo, Bree \u00e8 ansiosa di essere intervistata da un\u2019importante reporter, Sandra Birch, che tuttavia \u00e8 famosa per stroncare le professioni di tante celebrit\u00e0. Bree, Orson ed Andrew tentano di risultare quanto pi\u00f9 perfetti e normali possibili, ma quando giunge una telefonata sulla libert\u00e0 vigilata cui \u00e8 sottoposto Orson, Sandra comincia a scavare a fondo nello sporco passato degli Hodge. Gabrielle e Carlos vengono nominati unici eredi del patrimonio di Virginia, con la quale i due si sforzano di andare d\u2019accordo, sebbene la donna abbia fatto perdere il lavoro a Carlos con una falsa testimonianza. Frattanto, l\u2019intera Wisteria Lane si raduna al locale di Warren per l\u2019esibizione dei Blue Odyssey, ma il dottor Heller mette piede nella struttura per parlare con Dave. Nel contempo, Julie ribatte alla proposta di matrimonio di Lloyd dicendo di non volersi sposare mai in vita sua, basandosi sui fallimenti d\u2019amore della madre Susan, mentre Bree fa un\u2019inaspettata bella figura con Sandra affermando che il suo libro di ricette \u00e8 un modo con cui spera di far sentire le altre casalinghe importanti ed influenti. Gabrielle, invece, non ce la fa pi\u00f9 a sopportare le continue manie di gestione di Virginia sulla sua famiglia, alche la donna depenna il suo nome e quello di Carlos dal testamento. Porter, capendo che \u00e8 stato Warren a picchiare Anne, gliele suona di santa ragione, ma Lynette riesce a recuperare il figlio, e Warren chiude le porte di sicurezza del locale. Dave conduce Heller sul retro del locale e lo strangola a morte, per poi cospargere dell\u2019alcol e appiccare un incendio per non destare sospetti; Dave incontra Jackson e lo imprigiona in bagno per non farsi scoprire, dopodich\u00e9, durante la performance dei Blue Odyssey, l\u2019incendio divampa e tutti, tra il panico generale, restano bloccati senza via di fuga. Dave rompe quindi una finestra e trae in salvo i presenti, ma Mike torna dentro per aiutare Jackson, il quale \u00e8 gi\u00e0 riuscito a liberarsi da solo, perci\u00f2 Mike perde i sensi a causa del fumo inalato. Warren punta subito il dito contro Porter per lo scoppio dell\u2019incendio, e Dave corre all\u2019interno del locale per salvare Mike, sussurrandogli di non avere ancora finito con lui, e viene dunque acclamato come un eroe.\nVite allo specchio.\nTrama.\nL\u2019ospedale di Fairview viene affollato dalle persone ferite nell\u2019incendio al locale, tra cui ci sono Mike, Carlos ed Orson. Mike si lascia sfuggire a Susan di starsi sentendo con una sua amica, cos\u00ec Susan scarica la propria rabbia con Katherine, all\u2019oscuro che sia lei la donna in questione. Tuttavia, Susan scopre la verit\u00e0 assaggiando uno dei biscotti di Katherine che erano anche nella stanza d\u2019ospedale di Mike, ma la sua iniziale irritabilit\u00e0 viene tranquillizzata da Bree, la quale riesce a far capire a Susan che non c\u2019\u00e8 nulla di male se Mike sta ricominciando a costruirsi una nuova vita. Intanto, la contusione al naso di Orson, procuratasi nell\u2019incidente, causa all\u2019uomo un certo modo di russare insopportabile che Bree resta sveglia tutte le notti, anche se la situazione potrebbe facilmente risolversi con un intervento chirurgico, al quale Orson si rifiuta categoricamente. Bree trova allora un\u2019altra soluzione ingerendo dei sonniferi, ma per colpa di una sviata di Orson, Bree viene narcotizzata e il mattino successivo ritarda ad una dimostrazione di cucina al centro commerciale. Di conseguenza, come punizione, Orson \u00e8 costretto da Bree ad accettare l'operazione, eseguita dal dottor Cominis, fidanzato segreto di Andrew. Nel frattempo, la frattura cerebrale di Carlos risveglia la speranza che l\u2019uomo possa riacquistare la vista. Purtroppo, Gabrielle non ne \u00e8 tanto felice poich\u00e9, con la sua bellezza sfiorita, ha paura di deludere le aspettative del marito, e si mette quindi a dieta ferrea, ma quando confida i suoi timori a Carlos, questi la rassicura che l\u2019amer\u00e0 a prescindere dalla sua immagine. Porter \u00e8 il maggior indiziato dell\u2019incendio doloso, ma Lynette e Tom giurano di fare il possibile pur di proteggerlo. Per fortuna, Porter si proclama sinceramente innocente con Lynette, che poi visita Anne e la persuade ad abbandonare Fairview per averla lontana dal figlio. Poco prima di lasciare il paese, Anne svela a Lynette di non essere mai stata incinta di Porter, mentre Dave, escluso dalla lista dei sospettati, conferma falsamente alla polizia di aver intravisto Porter sul retro della locanda distrutta.\nSprazzi di luce nell'oscurit\u00e0.\nTrama.\nUna mattina, la polizia irrompe in casa Scavo per arrestare Porter, creduto l\u2019incendiario del locale di Warren. Lynette e Tom, disperati, si affidano a Bob, in qualit\u00e0 di avvocato, per far rilasciare Porter su cauzione, che ammonta a 20.000 dollari. Siccome Tom non sa che i soldi del fondo fiduciario sono stati usati da Lynette per corrompere Anne ad allontanarsi da Fairview, Lynette non vede altro rimedio se non ipotecare la casa o vendere la pizzeria; in pi\u00f9, dalla versione di Porter su come, dopo la rissa con Warren al locale, si sia diretto in casa di Edie per rubarle una pistola con cui spaventare il rivale, Lynette entra con l\u2019inganno dai Williams e deposita al suo posto l\u2019arma. Porter viene dunque scarcerato in attesa di giudizio dal tribunale, ma quando Warren lo intimorisce per avergli rovinato la famiglia e il lavoro, il ragazzo, preso dal panico, abbandona la citt\u00e0 e chiede al gemello Preston di sostituirlo davanti al giudice, dettaglio che non passer\u00e0 inosservato a Lynette e Tom. Nel frattempo, il piccolo MJ cerca di ostacolare la relazione appena nata tra Mike e Katherine, augurandosi che il padre si rimetta insieme alla madre Susan prima o poi. L\u2019intervento alla vista di Carlos va a buon fine, con grande felicit\u00e0 di Gabrielle, ma Carlos scopre che la moglie ha venduto una sua preziosa palla da baseball tramandatasi dalla sua famiglia e la costringe a restituirgliela. Gabrielle riesce a recuperare l\u2019oggetto, ma intanto Carlos si rende conto degli immani sacrifici compiuti da Gabrielle negli ultimi 5 anni in cui lui era cieco, cos\u00ec rivende la palla per comprarle un sofisticato abito. Frattanto, Bree apprende che il chirurgo che ha svolto l\u2019operazione al naso di Orson, Alex Cominis, \u00e8 il ragazzo di Andrew, il quale si discolpa dicendo che la madre non si \u00e8 mai realmente preoccupata dei suoi interessi amorosi, perci\u00f2 Bree progetta una cena per conoscere Alex. Durante la serata, alla quale sono ospiti anche Bob e Lee, Bree capisce da questi ultimi che Alex \u00e8 comparso in un film porno gay. Bree, allora, affitta il medesimo film per farlo sapere ad Andrew, ma il ragazzo evidenzia di esserne gi\u00e0 a conoscenza e aggiunge che Alex lo fece soltanto per pagarsi gli studi dell\u2019universit\u00e0; Andrew ha comunque intenzione di sposarlo, e Bree non pu\u00f2 che esserne compiaciuta. Dave viene tormentato dalle visioni di una donna e di una bambina, ma al cimitero parla alle lapidi delle due, ossia Lila Dash e sua figlia Paige, morte nello stesso incidente stradale di Susan e Mike, e giura vendetta verso l\u2019uomo che gliele ha portate via. \nUn posto chiamato casa.\nTrama.\nSusan passa una serata in un locale gay con Lee, che ha da poco litigato con Bob, sempre troppo indaffarato per il caso Scavo. Jackson telefona Susan e le annuncia di aver ricevuto un\u2019offerta di lavoro molto allettante ma lontano da Fairview, cos\u00ec prospetta alla donna la decisione di andare a convivere insieme. Disorientata sul da farsi, Susan si ubriaca e il mattino dopo si risveglia mezza nuda di fianco a Lee. Dapprima scombussolata, Susan scopre che non \u00e8 successo nulla di compromettente tra lei e Lee, il quale la convince a riflettere meglio sull\u2019idea del trasloco. Bree, intanto, conosce la futura suocera di Andrew, Melina, e le antipatie non faticano a spuntare in quanto Melina \u00e8 decisa a voler far trasferire Andrew e Alex nella sua citt\u00e0 di residenza che dista parecchio da Fairview. Pur di impedirlo, Bree dichiara, slealmente, di aver comprato gi\u00e0 una casa per la coppia proprio a Wisteria Lane, mettendo a tacere Melina. Nel frattempo, Gabrielle incontra un ex collega di lavoro di Carlos, Bradley Scott, volenteroso a riavere con s\u00e9 Carlos destinandogli un proficuo salario. Carlos, tuttavia, \u00e8 pi\u00f9 propenso ad esercitarsi in un lavoro che lo gratifichi a livello morale, come dedicarsi alle persone cieche, ma Gabrielle, oltre che ad allestire una cena con Bradley e sua moglie, riesce infine ad indurlo ad accettare il posto per ripagare tutti gli sforzi da lei effettuati negli anni. Bob capisce che il ragazzo che sta interrogando non \u00e8 Porter, bens\u00ec suo fratello gemello Preston. Lynette e Tom hanno 48 ore di tempo per ritrovare Porter, oppure Bob dovr\u00e0 dire la verit\u00e0 in tribunale per legge. Soltanto Preston \u00e8 in contatto con Porter, che \u00e8 scappato via perch\u00e9 terrorizzato dalle minacce di Warren. Lynette, allora, prende la decisione di investire Warren cosicch\u00e9 Porter possa tornare a casa senza pericoli, ma Preston dissuade la madre e le promette di far ragionare il fratello. Porter, infatti, si nasconde nell\u2019ospizio dov\u2019\u00e8 in cura sua nonna Stella. Dave, nel contempo, finisce i medicinali per la sua psiche ed inizia ad avere altre allucinazioni su Lila e Paige, tant\u2019\u00e8 vero che una notte Edie lo sorprende delirante. Dave reagisce violentemente con Edie, la quale pretende di sapere il motivo del suo atteggiamento, perci\u00f2 l\u2019uomo le rivela di essere gi\u00e0 stato sposato in precedenza. La notizia spinge Edie a cacciare di casa Dave, mentre Karen rincasa a Wisteria Lane dopo le sue inconcludenti investigazioni.\nConnessioni.\nTrama.\nEdie comunica alle sue amiche di aver sfrattato Dave a causa delle sue bugie, quando Susan rende noto il suo prossimo trasferimento con Jackson. Le attenzioni passano dunque da Edie a Susan, originando della collera in Edie. Nel pomeriggio, Susan e Edie, mentre bisticciano sull\u2019accaduto, rimangono inavvertitamente barricate nella cantina di casa Williams e sono obbligate a trascorrere buona parte della giornata assieme. Per ammazzare il tempo, entrambe faranno mente locale sulle loro rispettive vite amorose, giungendo alla conclusione che Susan \u00e8 sempre alla disperata ricerca di un uomo, al contrario di Edie che invece li usa come fossero oggetti; cos\u00ec, intanto che Edie chiede di riprovarci a Dave, ospitato in casa di Mike, Susan molla il progetto di trasferirsi con Jackson per godersi un po' di tempo da sola. Lynette, scoperto che Porter si \u00e8 rifugiato da Stella, piomba istantaneamente dalla madre, la quale, irata con Lynette per averla rinchiusa in una casa di riposo dopo la morte di Glen, nega di ridarle Porter. Lungo la strada, Lynette mette in scena un incidente d\u2019auto con cui attirare Stella e Porter all\u2019ospedale, dove lei e Tom riescono a riprendersi il figlio, che vince la causa in tribunale per mancanza di prove. Lynette decide poi di porgere l\u2019altra guancia a Stella, assicurandole che, se lei cambier\u00e0 i suoi modi, verr\u00e0 a trovarla pi\u00f9 spesso coi figli. Nel frattempo, Bree viene altamente giudicata da Alex in base al suo approccio negativo con Orson, che fa ricordare al ragazzo gli stessi e identici atteggiamenti della madre che portarono al divorzio dei suoi genitori. Bree si ritiene offesa da Alex, e da l\u00ec i due scatenano una serie di litigi e frecciatine, finch\u00e9 Andrew non fa comprendere alla madre di non dover essere per forza una dittatrice con chiunque, perci\u00f2 Bree si riconcilia con Alex. Gabrielle ha le mani nei capelli ora che Carlos \u00e8 via per lavoro, poich\u00e9 Juanita e Celia non le danno minimamente retta. Gabrielle passa all\u2019attacco e lascia che un suo operaio sgridi le bambine, poi ci penser\u00e0 Carlos a farle rigare dritto. Frattanto, Katherine avverte Mike di pensare di trasferirsi da sua figlia Dylan per darle una mano col nascituro, ma la carenza di replica dell\u2019uomo ferisce Katherine. Mike, per\u00f2, riesce a capire, grazie a Dave, di essersi innamorato di Katherine e aver abbondantemente dimenticato Susan, per cui si fa perdonare da Katherine regalandole dei fiori con cui la prega di non partire.\nTutto si pu\u00f2 riparare.\nTrama.\nEli Scruggs, l\u2019amichevole tuttofare di Wisteria Lane, muore per un infarto mentre ripara il tetto di Susan. Quando l\u2019annuncio della sua morte viene diffuso nel quartiere, le casalinghe ricordano quanto il buon cuore di Eli le abbia aiutate a superare momenti difficili: Susan ripensa al periodo in cui Karl la trad\u00ec con la sua segretaria, venendo confortata da Eli, di passaggio per cambiarle la serratura, ed esattamente 8 anni dopo, Eli fece lo stesso quando Susan era a pezzi per il divorzio con Mike; Lynette si rammemora invece di quando partor\u00ec Penny mentre cercava lavoro per staccare la spina da casa, ma un giorno, Lynette, intrattenuta da una conversazione telefonica lavorativa, si scord\u00f2 di togliere la piccola dal seggiolino dell\u2019auto, cos\u00ec Eli, accorgendosene, restitu\u00ec Penny a Lynette, la quale, in colpa per aver messo a rischio la sua vita, decise di lasciare la carriera e dedicarsi esclusivamente ai figli; Bree ricorda che Rex denigr\u00f2 la sua idea di scrivere un libro di ricette col quale riscattare il suo ruolo di casalinga, perci\u00f2 Bree gett\u00f2 la sua bozza nella spazzatura, ma Eli la raccolse, per poi riconsegnargliela anni dopo alla morte di Rex, provando a consolarla; Gabrielle si rammemora del suo arrivo a Wisteria Lane, che trov\u00f2 alquanto deprimente e monotona in confronto alla sua precedente vita di modella, ma Eli la convinse a prendere parte alle partite di poker organizzate da Mary Alice, Susan, Lynette e Bree, alle quali fece una pessima impressione col suo egocentrismo, pertanto Eli parl\u00f2 chiaro a Gabrielle, che si scus\u00f2 con le ragazze instaurandoci un\u2019amicizia vera e duratura; Edie rievoca il momento in cui il suo secondo marito la scaric\u00f2 perch\u00e9 gay, ma Edie scambi\u00f2 le dolci parole di Eli per un tentativo di seduzione e se lo port\u00f2 a letto; l\u2019ultima a commemorare Eli \u00e8 proprio la voce narrante di Mary Alice, che dall\u2019aldil\u00e0 racconta del suo primo incontro con l\u2019uomo, che, essendo senza un soldo bucato, era in cerca di lavoro, e Mary Alice gli chiese dunque di aggiustarle un vaso, poi la voce si sparse ed Eli divenne il tuttofare preferito di Wisteria Lane, ma Eli, il giorno stesso del suicidio di Mary Alice, non pot\u00e9 far niente per la donna, allora giur\u00f2 di rimettere in sesto le vite dei residenti del quartiere, promessa che mantenne fino alla fine. Al funerale, Susan, Lynette, Bree, Gabrielle e Edie si radunano al cimitero per salutare un\u2019ultima volta il loro caro Eli.\nIl potere dei soldi.\nTrama.\nSusan vuole a tutti i costi iscrivere MJ in una rinomata scuola privata, ma n\u00e9 lei, n\u00e9 Mike hanno soldi a sufficienza per pagare la retta. Tuttavia, Susan viene a sapere che Mike ha speso una fortuna per una collana di perle regalata a Katherine e ne parla con quest\u2019ultima, che concorda col discuterne anche con l\u2019uomo. Mike, per\u00f2, sostiene che la collana \u00e8 solo un falso che gli \u00e8 costata poco quanto niente, ed accusa Susan di non collaborare abbastanza nel racimolare soldi. Allora, Susan supplica il preside della scuola dove vorrebbe mandare MJ di assumerla come assistente di un docente di arte, cos\u00ec il piccolo viene ammesso. Intanto, Bree miete il successo del suo libro sfoggiando la sua nuova e lussuosissima auto appena comperata, riscontrando l\u2019invidia di Lynette, che invece non se la sta passando altrettanto bene a livello economico. Avendo individuato la complicata situazione in cui versa l\u2019amica, Bree le rende un considerevole assegno, ma Lynette, per non sentirsi in debito, rifiuta e le propone piuttosto di investire i suoi soldi nella pizzeria Scavo. Lynette e Bree diventano dunque socie, e Bree coglie al volo una festa indetta in suo onore al ristorante per predisporre un firma-copie, ma Lynette s\u2019infuria con lei quando Bree cerca di comandare a bacchetta tutto e tutti, rinfacciandole di essersi trasformata in una donna piena di s\u00e9 ed egoista da quando ha fatto carriera. Ci\u00f2 porter\u00e0 ad una spaccatura nell\u2019amicizia tra Lynette e Bree. Nel frattempo, Gabrielle non sta nella pelle per un\u2019uscita con Carlos nel posto in cui lui le fece la proposta di matrimonio la prima volta, ma \u00e8 preoccupata per il suo aspetto fisico, cos\u00ec, su suggerimento di Edie, si unisce ad un allenamento militare molto duro in modo tale da dimagrire in fretta. Dopo aver momentaneamente abbandonato la sua meta, gli sforzi di Gabrielle verranno ricompensati e si reca quindi a cena con Carlos indossando lo stesso abito della loro sera speciale. Edie \u00e8 sempre pi\u00f9 incuriosita dalla prima moglie di Dave, al quale pone domande in continuazione, mentre Bob scopre che \u00e8 proprio Dave che ha testimoniato contro Porter al processo, e Lee, una volta venutone a conoscenza dal marito, informa Tom, il quale, in uno scatto di rabbia, prende a pugni Dave, ma tace questo particolare a Lynette.\nIl lavoro nobilita l'uomo... e la donna.\nTrama.\nNel primo giorno di scuola da studente di MJ e da docente di Susan, il bambino ha un malore che costringe la madre ad affidarlo a Mike, ma al suo ritorno, Susan scopre che Mike, impegnato con il lavoro, ha lasciato che Katherine badasse a MJ, incutendo in lei una sorta di gelosia per l\u2019affetto che il figlio nutre verso Katherine. Infatti, MJ arriva a sgattaiolare fuori di casa per stare con Katherine, cos\u00ec Susan, stanca, dibatte della questione con la donna, la quale le riferisce che a breve Mike si trasferir\u00e0 da lei e che, conseguentemente, star\u00e0 pi\u00f9 a stretto contatto con MJ. Intanto, Lynette e Tom sono in banca rotta e pensano di vendere il ristorante, che ormai \u00e8 sull\u2019orlo del fallimento, ma dormendoci sopra, Tom pondera sulla decisione di licenziare tutti i dipendenti e impiegare la sua famiglia come nuovo staff. In principio, Lynette decide di appoggiare Tom per non deluderlo, ma quando le cose vanno inesorabilmente in fumo, Lynette riesce a convincere il marito che la soluzione ideale \u00e8 quella di rilevare la pizzeria. Nel frattempo, Orson capisce che Bree ha concesso un vantaggioso aumento a Andrew, perci\u00f2, dopo accurate ricerche, Orson scopre che il ragazzo guadagna il doppio di lui. Orson litiga dunque con Bree, che, in risposta, gli urla contro che l\u2019unica ragione per cui lavora per lei \u00e8 perch\u00e9 nessun altro era disposto ad investire in un ex detenuto. Gabrielle e Carlos, durante una cena con Bradley e sua moglie Maria, hanno notizia che quest\u2019anno non ci saranno bonus per nessun sottoposto. Il caso vuole che Gabrielle, nei giorni a venire, colga sul fatto Brad amoreggiare con un\u2019altra donna, da cui Gabrielle inizia a ricattarlo per garantire a Carlos un incentivo di 30.000 dollari. Gabrielle e Carlos, in seguito, vengono scelti da Brad e Maria quali padrini del loro figlio che sta per nascere. Frattanto, Dave trama vendetta e invita Mike e Katherine in campeggio con lui. \nLe buone maniere.\nTrama.\nSusan decide di buttarsi alle spalle il rancore verso Mike e Katherine, cos\u00ec aiuta Katherine ad organizzare una festa per la loro convivenza. La spensieratezza viene meno quando Susan enuncia a Katherine che il quadro appeso in casa loro \u00e8 stato dipinto dalla stessa Susan e che ritrae la luna di miele con Mike. Durante il party, Susan si accorge che Katherine ha rimosso il suo quadro, facendo scoppiare una lite tra lei e Mike, ma in un secondo momento Katherine fa capire a Susan che \u00e8 gi\u00e0 fin troppo complicato reggere il peso che la ex moglie del suo fidanzato abiti a pochi passi da lei, figurarsi tenere in casa un oggetto che immortala il loro amore. Susan, quindi, si riprende il dipinto per la gioia di Katherine. Nel frattempo, Lynette e Tom vendono finalmente la pizzeria per sanare la loro precaria situazione finanziaria, e Lynette subito cerca un lavoro a Tom. Dopo aver fatto pace con Bree, quest\u2019ultima offre a Lynette e Tom un posto alla sua cena per far conoscere loro il suo editore, nel tentativo che possa fornire a Tom un qualche impiego. Nel corso della cena, per\u00f2, Lynette concepisce di essere lei a voler tornare a lavorare nel mondo della pubblicit\u00e0, e cos\u00ec d\u00e0 il via ad una sfida con Tom per far colpo sull\u2019editore, sebbene nessuno dei due abbia fortuna, mentre Bree sorprende Orson commettere piccoli furti ai danni di vicini e amici senza un\u2019apparente ragione. Intanto, Gabrielle, spinta da Carlos e stufa di essere l\u2019alibi perfetto con cui distrarre Maria, affronta Brad, minacciandolo di spiattellare la verit\u00e0 sul suo adulterio alla moglie se non lo far\u00e0 prima lui, perci\u00f2 Brad controbatte licenziando Carlos su due piedi. Giorni dopo, tuttavia, Gabrielle e Carlos vengono chiamati da Maria, alla quale Brad ha detto come stanno le cose, ma la donna ha reagito pugnalandolo a morte. I due coniugi denunciano dunque Maria alla polizia per l\u2019omicidio di Brad. D\u2019altra parte, Edie diventa sospettosa da un incontro inaspettato tra Dave ed un prete che pare conoscere bene il marito. Edie chiede umilmente al parroco di darle qualche risposta alle sue domande su Dave, ma l\u2019unico particolare che il prete \u00e8 disposto a concederle \u00e8 il vero cognome di Dave, vale a dire Dash. \nPiani segreti.\nTrama.\nSusan procede col suo lavoro di aiutante nella scuola di MJ, ma l\u2019avvertenza di una bambina sul licenziamento della precedente assistente sprona Susan, spaventata di fare la stessa fine, ad invitare a cena ed amicarsi la professoressa di arte, Jessie. Qualche bicchiere di vino in pi\u00f9, per\u00f2, fanno s\u00ec che Jessie si riveli una lesbica attratta da Susan, tanto da baciarla sulle labbra. Susan mette in chiaro le cose con Jessie, restandoci amica e mantenendo il lavoro. Intanto, Gabrielle e Carlos, al funerale di Brad, vengono avvicinati dal capo dell\u2019azienda per la quale lavora Carlos che promuove l\u2019uomo al posto vacante di presidente lasciato da Brad, il quale non fece in tempo ad ufficializzare il suo licenziamento. Non appena scopre che Carlos \u00e8 affiancato dalla sua ex ragazza Lucy, segretaria sul lavoro, Gabrielle convince Carlos ad assumere Lynette, anch\u2019essa in cerca di un\u2019occupazione, in maniera tale da avere una spia che monitori le mosse dei due. Quando Lynette capisce di essere stata usata da Gabrielle, dapprima perde le staffe, ma poi entrambe faranno gioco di squadra per i rispettivi interessi. Nel frattempo, Bree cerca di rimediare ai furti di Orson, che continua a derubare i propri vicini. Ad un certo punto, una Bree stufata decide di frequentare uno psicanalista per la strana forma di cleptomania del marito. Mentre Edie legge un articolo negli archivi cittadini attraverso il quale apprende che Dave, oltre che ad una moglie, aveva anche una figlia piccola, morte assieme in un tragico incidente d\u2019auto, Dave, Mike e Katherine partono alla volta del campeggio.\nUna scintilla nell'oscurit\u00e0.\nTrama.\nSusan accoglie nella sua classe il figlioletto di Karl, Evan, che per\u00f2 manifesta uno strano comportamento che lo porta a creare disegni macabri e sanguinolenti. Susan allerta Karl dell\u2019insolito atteggiamento di Evan, cos\u00ec l\u2019uomo capisce che ci\u00f2 \u00e8 dovuto alla partenza improvvisa di Marisa, ex moglie di Karl e madre di Evan che li ha abbandonati poche settimane prima. Nel frattempo, Lynette e Gabrielle cominciano a non sopportare pi\u00f9 l\u2019antipatia e la tirannia di Lucy, dentro e fuori ufficio: Lynette apprezzerebbe che Lucy le concedesse del tempo libero da passare con la sua famiglia, mentre Gabrielle vorrebbe la stessa cosa per Carlos cos\u00ec da stare un po' pi\u00f9 insieme in intimit\u00e0. Un giorno, quindi, Gabrielle fa visita a Carlos con Juanita e Celia, che vengono trattate male da Lucy credendole figlie della donna di servizio, perci\u00f2 Carlos licenzia Lucy per la soddisfazione di Lynette e Gabrielle. Intanto, il terapeuta di Orson comunica a Bree che la ragione dietro alle recenti rapine dell\u2019uomo sta nel suo voler ferire indirettamente Bree, poich\u00e9 la moglie sembra essere molto pi\u00f9 presa dalla sua azienda che dal marito. Pur di salvaguardare il suo matrimonio, Bree \u00e8 sul punto di cedere la sua attivit\u00e0 ad un compratore, ma Andrew riesce a farla rinsavire e Bree realizza di tutto il percorso che l\u2019ha condotta dov\u2019\u00e8 adesso, pertanto rifiuta di vendere. Frattanto, Dave, Mike e Katherine giungono al campeggio, e Dave ultima il suo piano di vendetta verso Mike cercando di uccidere Katherine per esporlo al suo stesso dolore per la perdita della sua amata, ma all\u2019ultimo secondo Dave viene fermato da un messaggio di Edie, la quale ha finalmente scoperto il suo segreto: Dave \u00e8 il marito di Lila e padre di Paige, morte nel medesimo scontro automobilistico di Susan e Mike, dunque il suo scopo \u00e8 di ferire l\u2019uomo che era al volante dell\u2019altra auto. Rientrato a Wisteria Lane, Dave tenta di ammazzare Edie durante un\u2019accesa discussione, ma la donna riesce a scappare con la macchina. Scossa e terrorizzata, Edie sbanda per evitare Orson, fuggiasco dopo un ennesimo furto, e colpisce un palo dell\u2019elettricit\u00e0. Essendo piovuto poco prima, i fili toccano terra, e nell\u2019attimo in cui Edie appoggia i piedi sul cemento, rimane folgorata e cade a terra priva di sensi. \nUnica nel suo genere.\nTrama.\nSotto lo sguardo sconvolto dei suoi amici e vicini, Edie esala il suo ultimo respiro. Un paio di giorni dopo, Dave, fingendo di non saperne nulla, chiede alle amiche casalinghe della defunta moglie, Susan, Lynette, Bree, Gabrielle e Karen, di recapitare le ceneri di Edie al figlio Travers, studente al college. Le cinque, durante il viaggio in macchina, decidono di celebrare la memoria di Edie rievocando aneddoti che raccontano quello che la donna, col suo modo di fare sarcastico e a tratti brutale, aveva fatto per tutte loro: Susan ricorda del suo primo incontro con Edie, dal quale si presag\u00ec che le due sarebbero diventate ottime amiche, fino a quando Susan non cap\u00ec che Edie andava a letto con uomini sposati, ma in seguito Edie notific\u00f2 a Susan del possibile tradimento di suo marito Karl; Lynette pensa alla brutta fase della sua vita in cui soffriva di cancro, abbandonandosi completamente al proprio destino, ma Edie, portandola in un locale, la incoraggi\u00f2 a non perdersi d\u2019animo e a lottare contro la sua malattia a testa alta; Bree, invece, richiama alla mente di quando scopr\u00ec che Edie, dopo essere stata esiliata da Wisteria Lane, fosse la sola e unica visitatrice di Orson durante la sua reclusione in prigione, alche Bree ne parl\u00f2 con Edie, la quale la fece capacitare di quanto Orson l\u2019amasse, perci\u00f2 Bree si convinse a recarsi maggiormente in visita dal marito; Gabrielle, nel frattempo, si rammemora di una particolare serata di baldorie con Edie, ai tempi in cui divorzi\u00f2 da Carlos, nella quale si sfidarono ad una gara di \u201cmangia-uomini\u201d, vinta poi da Gabrielle, cos\u00ec Edie le confid\u00f2 in un momento di sconforto la sua paura di invecchiare, allievata per\u00f2 dalla certezza che non sarebbe stata capace di vivere pi\u00f9 di 50 anni, convinzione drammaticamente avveratasi. Raggiunto il campus, il quintetto rintraccia il giovane Travers, dandogli la spiacevole notizia, ma il ragazzo appare per niente toccato dalla dipartita della madre, che non ha mai considerato tale per via del suo abbandono. Karen, allora, narra commoventemente a Travers di un episodio riguardante Edie, che anni prima, mentre Karen era gi\u00f9 di morale per l\u2019anniversario della morte di suo figlio, espresse il suo infinito amore per Travers che la indusse ad affidarlo alle cure del padre piuttosto che a farlo crescerlo dall\u2019orribile persona che pensava di essere. Travers raccomanda quindi di spargere le ceneri di Edie alle 5 casalinghe, che, tra alti e bassi, sono state le sue migliori amiche. Alla sera, tramite lo \u201cspirito\u201d di Edie, Karen ha l\u2019illuminazione di seminare quel che resta di Edie lungo il luogo che, nonostante tutto, aveva amato e odiato di pi\u00f9: il viale di Wisteria Lane. Il giorno successivo, Susan, Lynette, Bree, Gabrielle e Karen esaudiscono la richiesta, cos\u00ec che Edie riposi in eterno tra le case, le staccionate, gli alberi e i giardini che risultano a prima vista banali, ma che rappresentano i dettagli di una vita pienamente vissuta e priva di rimpianti, adatta ad una donna come Edie: unica nel suo genere. \nVerit\u00e0 nascoste.\nTrama.\nOrson viene ricoverato all\u2019ospedale per la botta alla testa ricevuta da Rose Kemper, l\u2019anziana donna proprietaria della casa in cui s\u2019intrufol\u00f2 per rubare la sera stessa della morte di Edie, ma fa finta di essersi ferito da solo. Orson promette poi a Bree di smetterla con furti e bugie, ma pi\u00f9 in avanti, Bree scopre da Katherine della storia di Rose secondo la quale un individuo si \u00e8 introdotto in casa sua, cos\u00ec Bree subito capisce del coinvolgimento di Orson nella faccenda. Quando Orson continua a negare il vero, Bree decide finalmente di divorziare. Intanto, Tom \u00e8 afflitto dalla costante assenza di Lynette per lavoro, perci\u00f2 si aggrega ad un Club di Giardinaggio insieme a Gabrielle, che riesce a renderlo pi\u00f9 che altro un Club di Margarita, ma ben presto Tom entra nel mirino di Patty Rizzo, conosciuta per la sua fama di \u201cassatanata\u201d. Gabrielle avverte quindi Tom di starle lontano per non danneggiare il suo matrimonio con Lynette. Parallelamente, Tom vieta a Lynette di utilizzare il bagno privato di Carlos in ufficio, ma il giorno seguente, Carlos, mentre attende che Lynette si finisca di preparare, aiuta la donna ad alzarsi dalla doccia dopo essere caduta e svenuta, vedendola conseguentemente nuda. Lynette prega Carlos di non parlarne con Tom, ma durante una cena tra gli Scavo e i Solis tutti i loro segreti vengono a galla, malgrado riusciranno a superare l\u2019iniziale momento di tensione. Nel frattempo, Susan cerca di stare vicino a Dave, devastato dall\u2019incidente di Edie, per il quale si sente in torto a causa del litigio antecedente alla morte della moglie. Susan sequestra a Dave una pistola e qualsiasi oggetto di pericoloso in casa, per paura che l\u2019uomo possa commettere un gesto suicida, poi gli confessa una verit\u00e0 nascosta: non era Mike a guidare la fatidica notte dello scontro d\u2019auto, bens\u00ec la stessa Susan, ma Mike si prese la colpa per proteggerla. Dave, allora, sposta la sua sete di vendetta verso Susan.\nContrattazioni.\nTrama.\nJackson ritorna a sorpresa nella vita di Susan con una proposta di matrimonio improvvisa. Susan accetta felicemente solo per scoprire che in realt\u00e0 l\u2019unica ragione per cui Jackson l\u2019ha chiesta in sposa \u00e8 che gli serve il riconoscimento della cittadinanza americana, onde evitare di venir espulso e rimpatriato in Canada. Ciononostante, Susan decide comunque di maritarsi con Jackson, cancellando quindi la gita in barca prefissata da Dave, il quale viene avvisato dalla polizia che il cadavere carbonizzato all\u2019incendio del locale \u00e8 quello del dottor Heller, che dice di non conoscere. Intanto, Lynette e Tom stipulano un accordo che prevede un\u2019abbondante sequenza di rapporti sessuali con cui ravvivare il loro matrimonio, ma per Tom diventa di fondamentale importanza dato che non sa pi\u00f9 cosa farne della propria vita da uomo di mezz\u2019et\u00e0 disoccupato. Nel frattempo, Gabrielle becca Juanita truccarsi coi suoi cosmetici poich\u00e9 la bambina non si vede all\u2019altezza della madre, cos\u00ec Carlos esorta Gabrielle a non ricorrere ai trucchi durante la sua proclamazione a \u201cUomo d\u2019affari latino dell\u2019anno\u201d per insegnare alla figlia che l\u2019apparenza non conta, ma solo il discorso motivazionale di Gabrielle a Juanita riuscir\u00e0 a sortire l\u2019effetto sperato. Bree s\u2019interpella a Karl, celebre avvocato divorzista, per ottenere tutti i suoi beni ed averi al termine della separazione da Orson, ma in cambio, Bree convince il piccolo MJ ad invitare al suo pigiama party anche Evan, figlioletto di Karl. Nel contempo, Katherine comincia a preoccuparsi per il suo futuro con Mike, che ammette di non volersi mai pi\u00f9 sposare. \nMaschere.\nTrama.\nLynette fa fronte alla nuova pazzia di Tom di appellarsi ad una chirurgia plastica con cui si augura di trovare in fretta un nuovo lavoro, sembrando di gran lunga pi\u00f9 giovane. Lynette combina quindi un incontro tra Tom e un suo collega da poco sottopostosi ad un intervento che lo ha radicalmente cambiato in peggio, ma quando neanche ci\u00f2 distoglie la determinazione del marito, Lynette gli fa rimuovere questa sua folle idea dicendogli che sar\u00e0 solo grazie alla sua esperienza che trover\u00e0 un lavoro. Nel frattempo, mentre cerca di educare Juanita su come i soldi non comprino la felicit\u00e0, Gabrielle rincontra Fran, una sua vecchia conoscenza che da ricca snob \u00e8 caduta in disgrazia dopo la morte di suo marito, difatti ora si reca quotidianamente in una mensa per i poveri. Gabrielle presta dei soldi a Fran in un atto di solidariet\u00e0, ma viene nuovamente assalita dal terrore che il suo denaro possa svanire da un momento all\u2019altro. Intanto, Bree e Karl escogitano un piano per fare in modo che Orson, ignaro del divorzio, perda ogni diritto sui beni in comune con la moglie: simulano un furto in casa Hodge, mentre tutti sono indaffarati alla festa di fidanzamento ufficiale tra Susan e Jackson, e nascondono poi l\u2019argenteria ed ogni oggetto di valore in un deposito affittato a nome di Bree, ma Orson scopre la verit\u00e0 mediante una telefonata. Al party, Susan inizia a temere che, sposando Jackson, non potr\u00e0 pi\u00f9 ottenere gli alimenti da Mike, senza i quali non riuscirebbe a mantenere lei e MJ, cos\u00ec Katherine, speranzosa nel matrimonio dei due cos\u00ec da avere la sicurezza che tra Susan e Mike non ricapiti nulla, le inoltra un\u2019email da parte di Mike attestando di continuare a pagarle gli alimenti anche dopo le nozze. La mattina del loro matrimonio, purtroppo, Jackson viene prelevato da una pattuglia accusato di immigrazione clandestina, soffiata eseguita alla polizia da Dave, impaurito da Jackson, il quale avrebbe potuto testimoniare contro di lui affermando di averlo visto sul retro del locale la sera dell\u2019incendio.\nIl cerchio si stringe.\nTrama.\nOrson pedina Bree e Karl sino al deposito e scopre come stanno davvero i fatti. Nonostante Bree voglia il divorzio immediato e prenda la decisione di rinunciare addirittura a parte dei suoi averi, Orson si dice disposto a lasciar perdere tutto perch\u00e9 l\u2019ama ancora, ma al cospetto della fermezza di Bree, l\u2019uomo \u00e8 costretto a ricattare la moglie con la possibile denuncia della frode assicurativa commessa nella congettura della rapina insieme a Karl. Intanto, Lynette si stupisce dall\u2019ultima mossa di Tom, che ha ora in testa di iscriversi all\u2019universit\u00e0 dove lei sperava venisse ammesso Preston, per studiare il cinese. Seguendo un suggerimento di Bree, Lynette gioca d\u2019astuzia e nasconde a Tom un messaggio sulla segreteria telefonica che precisa dell\u2019anticipazione della prova d\u2019ingresso all\u2019universit\u00e0, cos\u00ec Lynette fa ubriacare il marito la notte prima del test, e Tom svolge dunque il compito ancora sbronzo. Lynette nota di aver sbagliato, per\u00f2, quando capisce da Tom che la sua decisione di laurearsi in lingue orientali gli avrebbe garantito immensi sbocchi lavorativi. Gabrielle e Carlos vengono invitati ad una rimpatriata della famiglia di lui, in cui una zia chiede gentilmente ai presenti di prendersi cura della nipote adolescente Ana, poich\u00e9 lei non \u00e8 pi\u00f9 nelle condizioni fisiche di farcela. Carlos si offre con piacere, contro il parere discordante di Gabrielle, a cui non \u00e8 mai piaciuta la sua famiglia. Nel frattempo, Katherine annuncia a Susan del suo imminente matrimonio con Mike, perci\u00f2 Susan d\u00e0 il via libera a Dave per la loro gita al lago proprio quando Dave era sul punto di eliminare MJ, istigato dalle visioni di Edie, Heller, Lila e Paige, per far soffrire Susan col suo stesso dolore per la morte della figlia. Mentre Karen e sua sorella Roberta vengono a sapere della morte del dottor Heller e mettono a punto la loro prossima mossa, Jackson, prima di venire deportato in Canada, aggrava la posizione di Dave spiegando agli inquirenti di averlo visto sul retro del locale incendiato. Frattanto, Dave, Susan e MJ partono per la loro vacanza, ma prima, Dave rilascia a Mike un nastro registratore spacciandolo per un filmato delle prove della loro vecchia band, ma nel quale invece confessa il motivo della sua futura azione: uccidere MJ.\nI tarli della mente.\nTrama.\nLynette ha degli inaspettati attacchi di malore che le fanno supporre di un possibile ritorno del cancro, ma, ad analisi completate, scopre invece di essere incinta di ben due gemelli. Lynette e Tom, per\u00f2, non sanno come prendere la cosa, considerando il lavoro di Lynette e l\u2019ammissione, inattesa, di Tom all\u2019universit\u00e0. Intanto, Karl assolda un malfattore che aggredisca Orson affinch\u00e9 lo convinca con la forza ad arrendersi al divorzio da Bree, la quale licenzia in tronco Karl per il suo ricorso alla violenza, ma la stessa Bree capisce di essere attratta molto dall\u2019uomo, col quale intraprende una relazione segreta. Nel frattempo, Gabrielle e Carlos danno il loro benvenuto ad Ana, affascinante nipote di Carlos che non tarda a dimostrarsi un\u2019adolescente dall\u2019animo ribelle pronta a scontrarsi spesso e volentieri con Gabrielle. Frattanto, Dave, Susan e MJ sono in viaggio, mentre Mike e Katherine si apprestano a partire per Las Vegas, dove si sposeranno. Tuttavia, Mike guarda il video della confessione di Dave, cos\u00ec allerta telefonicamente Susan e si precipita da lei e MJ, lasciando una povera Katherine da sola all\u2019aeroporto. Contemporaneamente, Karen e Roberta vengono interrogate dalla polizia per essere entrate di soppiatto in casa di Dave, ma le donne, assieme ai detective, riusciranno a venire a capo della vera identit\u00e0 di Dave e del suo spericolato piano di vendetta. Infatti, dopo che Susan tenta di scappare con MJ, Dave le svela i suoi propositi: far\u00e0 scendere solo Susan dall\u2019auto e la immobilizzer\u00e0 in maniera tale da farle assistere inerme alla morte di MJ, bloccato nella macchina con Dave quando Mike arriver\u00e0 a gran velocit\u00e0, travolgendoli e chiudendo quindi la cerchia iniziata con la scomparsa di Lila e Paige. Fortunatamente, all\u2019ultimo secondo, Dave libera MJ per piet\u00e0 nei confronti di un bambino innocente, e lascia che Mike gli venga contro bruscamente; sia Mike, che Dave sopravvivono al colpo, ma Dave verr\u00e0 internato definitivamente in un istituto psichiatrico, e Mike scambia un bacio appassionato con Susan. \n2 mesi dopo, nella chiesa di Fairview viene celebrato il matrimonio tra Mike e una donna, il cui volto non viene mostrato, ma che potrebbe essere uno dei suoi due amori: Susan o Katherine."}
{"id": "1936051", "revid": "2178", "url": "https://it.wikipedia.org/wiki?curid=1936051", "title": "Lagos de Covadonga", "text": ""}
{"id": "1936075", "revid": "197778", "url": "https://it.wikipedia.org/wiki?curid=1936075", "title": "APPT", "text": ""}
{"id": "1936095", "revid": "599013", "url": "https://it.wikipedia.org/wiki?curid=1936095", "title": "Sergi Vidal", "text": ""}
{"id": "1936101", "revid": "486946", "url": "https://it.wikipedia.org/wiki?curid=1936101", "title": "BWV 1079", "text": ""}
{"id": "1936104", "revid": "131145", "url": "https://it.wikipedia.org/wiki?curid=1936104", "title": "Uomo del Mondeval", "text": ""}
{"id": "1936126", "revid": "1776051", "url": "https://it.wikipedia.org/wiki?curid=1936126", "title": "My Michelle", "text": "My Michelle \u00e8 una canzone dei Guns N' Roses, contenuta nel loro album \"Appetite for Destruction\". Fu scritta da Axl Rose e Izzy Stradlin.\nLa canzone.\nLa canzone riguarda la storia di un'amica in comune della Band, chiamata \"Michelle Young\" , che ebbe una piccola relazione con Axl il quale fu molto colpito dalla storia della ragazza.\nUna volta scritta la canzone, Slash pensava che il testo potesse creare qualche problema alla ragazza, essendoci scritte informazione private, ma a lei la canzone piacque molto e non si sent\u00ec per nulla offesa."}
{"id": "1936129", "revid": "599013", "url": "https://it.wikipedia.org/wiki?curid=1936129", "title": "Antonio Bueno Delgado", "text": ""}
{"id": "1936137", "revid": "162271", "url": "https://it.wikipedia.org/wiki?curid=1936137", "title": "Tsukiyomi", "text": ""}
{"id": "1936144", "revid": "28592", "url": "https://it.wikipedia.org/wiki?curid=1936144", "title": "Caucasiche", "text": ""}
{"id": "1936147", "revid": "767487", "url": "https://it.wikipedia.org/wiki?curid=1936147", "title": "Alberto Angulo", "text": "\u00c8 il fratello maggiore di Lucio Angulo."}
{"id": "1936149", "revid": "1494169", "url": "https://it.wikipedia.org/wiki?curid=1936149", "title": "Coorte (disambigua)", "text": ""}
{"id": "1936150", "revid": "1305772", "url": "https://it.wikipedia.org/wiki?curid=1936150", "title": "Anachronox", "text": "Anachronox \u00e8 un videogioco di ruolo, sviluppato da ion Storm e pubblicato nel 2001 da Eidos Interactive. Il gioco utilizza una versione migliorata del motore grafico di \"Quake II\", l'id Tech 2: tra le altre cose sono presenti animazioni pi\u00f9 accurate, espressioni del viso e palette dotata di un maggior numero di colori.\nTrama.\nSylvester Bucelli, chiamato da tutti \"Sly Boots\", \u00e8 un detective di non troppo successo che vive su Anachronox, un pianeta abbandonato dai suoi originali abitanti e ora popolato da decine di specie aliene diverse. Dopo alcuni lavori minori, Sly dovr\u00e0 mettersi in viaggio per trovare delle risposte su una misteriosa minaccia all'intero universo.\nModalit\u00e0 di gioco.\nIl gameplay di \"Anachronox\" \u00e8 ispirato a quello di \"Chrono Trigger\", uno dei videogiochi preferiti dell'ideatore Tom Hall, sebbene a differenza del titolo Squaresoft alcuni aspetti sono piuttosto semplificati, come le statistiche dei personaggi e la raccolta degli oggetti; molta enfasi \u00e8 data all'esplorazione e allo svolgersi della storia.\nI combattimenti sono a turni, mentre nelle fasi esplorative si guida il nostro personaggio (e il suo party) in un mondo 3D, con visuale in terza persona.\n\"Anachronox: The Movie\".\n\"Anachronox: The Movie\" \u00e8 un machinima creato montando tutte le sequenze non interattive di \"Anachronox\"."}
{"id": "1936159", "revid": "1543377", "url": "https://it.wikipedia.org/wiki?curid=1936159", "title": "Domenico Nordio", "text": "Allievo, fra gli altri, di Corrado Romano e di Mich\u00e8le Auclair, ha cominciato la carriera giovanissimo vincendo il Concorso Internazionale \"Viotti\" di Vercelli del 1987 (con Yehudi Menuhin presidente di giuria); le successive affermazioni ai Concorsi \"Thibaud\" di Parigi, \"Luis Sigall\" di Vi\u00f1a del Mar e \"Eurovision Young Musicians\" di Amsterdam gli hanno dato immediata popolarit\u00e0.\nViolinista di fama internazionale, ha suonato nei teatri pi\u00f9 prestigiosi (Carnegie Hall di New York, Teatro alla Scala di Milano, Barbican Center di Londra, Orchestra filarmonica di San Pietroburgo, Salle Pleyel di Parigi, Concertgebouw di Amsterdam, Filarmonica di Mosca, Suntory Hall di Tokyo e Teatro Col\u00f3n di Buenos Aires) sotto la guida di illustri direttori d'orchestra quali Pinchas Steinberg, Peter Maag, Claus Peter Flor, Yuri Temirkanov, Jean-Claude Casadesus, Sergiu Comissiona, Stanislaw Skrowaczewski e lo stesso Yehudi Menuhin.\nHa una vasta discografia e incide per Decca e Sony Classical . Dal 2005 dirige il Concorso Internazionale di Violino \"Citt\u00e0 di Brescia\". Dal 2011 \u00e8 Testimonial del Progetto \"Friends of Stradivari\" della Fondazione Stradivari di Cremona. \u00c8 editorialista della Rivista Musicale \"Archi Magazine\".\nNel 2012 \u00e8 stato Presidente della Giuria del Concorso internazionale di composizione \"2 Agosto\" a Bologna."}
{"id": "1936163", "revid": "599013", "url": "https://it.wikipedia.org/wiki?curid=1936163", "title": "Johnny Rogers", "text": ""}
{"id": "1936166", "revid": "182396", "url": "https://it.wikipedia.org/wiki?curid=1936166", "title": "Gladius", "text": ""}
{"id": "1936172", "revid": "36426", "url": "https://it.wikipedia.org/wiki?curid=1936172", "title": "Chiesa di San Bartolomeo (Scicli)", "text": "La chiesa di San Bartolomeo \u00e8 uno dei pi\u00f9 importanti monumenti della citt\u00e0 di Scicli.\nStoria.\nIl tempio risale ai primi anni del XV secolo, le strutture resistettero in larga parte al catastrofico terremoto del Val di Noto del 1693.\nL'imponente e scenografico prospetto, progettato dall'architetto siracusano Salvatore Al\u00ec in stile barocco-neoclassico tradisce gi\u00e0 un sostanziale cambiamento di gusto nella cultura ufficiale, un netto passaggio dalla pomposa e gonfia plasticit\u00e0 tardobarocca a una pi\u00f9 chiara e razionale classicit\u00e0.\nL'impostazione volumetrica e chiaroscurale nonch\u00e9 l'impatto teatrale di questo oggetto architettonico nel contesto urbano e naturale rimangono decisamente fedeli alla poetica tardobarocca. L'influsso neoclassico \u00e8 chiaramente leggibile per la profusione di colonne trabeate dal rigore palladiano reiterate da un ordine all'altro, dal basso verso l'alto fino a concludersi nei possenti costoloni della cupola che conclude e corona l'intero organismo della facciata.\nInterno.\nLa struttura architettonica interna \u00e8 estremamente chiara: l'aula a unica navata \u00e8 preceduta da un esonartece e conclusa da un profondo abside rettangolare; due cappelle si innestano simmetricamente a met\u00e0 della navata come una sorta di transetto ma con una quota inferiore delle volte. Il complesso apparato decorativo in stucco parzialmente dorato eseguito dalla prima met\u00e0 del Settecento sino al 1864 rappresenta uno degli esempi pi\u00f9 riusciti di spazialit\u00e0 barocca e rocaille in Sicilia.\nGli affreschi sulla volta della navata rappresentano scene della vita di San Bartolomeo nei momenti della preghiera, della benedizione, dell'arresto e del martirio.\nDi pregevole fattura e di dimensioni notevoli la pala d'altare raffigurante il \"Martirio di San Bartolomeo\" di Francesco Pascucci, notevole anche l\"Immacolata fra Santi\" del Cassarino e la \"Deposizione\" di Mattia Preti proveniente dalla chiesa conventuale dei pp.\u00a0Cappuccini, gi\u00e0 chiesa di Sant'Agrippina a Scicli.\nOpera d'arte inimitabile e di altissima qualit\u00e0 \u00e8 sicuramente il presepe ligneo del 1573 di scuola napoletana attribuito a Pietro Padula: al centro della scena compare la Nativit\u00e0, scenograficamente apparecchiata fra rovine architettoniche, mentre gli altri personaggi, contadini e pastori, fanno da contorno; angeli dalle sembianze di putti fluttuano sospesi sulla scena. Delle statue, in origine sessantacinque, alte un metro, ne sono rimaste oggi soltanto ventinove.\nDegne di nota la ottocentesca statua dell'Immacolata, lignea e laminata d'argento e la Sacra Cassa, un'urna-reliquiario d'argento decorata con varie incisioni raffiguranti scene della vita di San Bartolomeo."}
{"id": "1936175", "revid": "599013", "url": "https://it.wikipedia.org/wiki?curid=1936175", "title": "Roger Esteller", "text": ""}
{"id": "1936177", "revid": "1543377", "url": "https://it.wikipedia.org/wiki?curid=1936177", "title": "Carlina acaulis", "text": "La carlina bianca (nome scientifico Carlina acaulis ) \u00e8 una pianta erbacea perenne con grandi infiorescenze bianche, che vive al livello del suolo, appartenente alla famiglia delle Asteraceae.\nEtimologia.\nIl nome del genere (proposto nel XIV secolo dal botanico aretino Andrea Cesalpino) sembra derivare da Carlo Magno che, dice una leggenda, la us\u00f2 durante una pestilenza per curare i suoi soldati nei pressi di Roma su suggerimento di un angelo. In altri testi si fa l'ipotesi che il nome derivi dalla parola \"carduncolos\" (diminutivo di cardo = \u201ccardina\u201d o \u201cpiccolo cardo\u201d) per la somiglianza con le piante del genere \u201cCardo\u201d (\"Asteraceae\").\nL'epiteto specifico \"acaule\" deriva dalla morfologia della pianta: priva di caule (= fusto).\nIn inglese questo fiore viene chiamato: \"Stemless Caroline\" oppure \"Carline Thistle\"; mentre i francesi a volte lo chiamano \"Hygrometre\" e a volte \"Barom\u00e8tre\".\nDescrizione.\nL'aspetto di questa pianta \u00e8 erbaceo \u2013 cespitoso e spinoso. La forma biologica della specie \u00e8 emicriptofita rosulata (\"H ros\"): \u00e8 una pianta perennante tramite gemme posizionate al livello del terreno mentre le foglie sono disposte a rosetta basale.\nRadici.\nLa radice \u00e8 secondaria a partire dal rizoma (radice fittonante).\nFoglie.\nLa maggior parte delle foglie sono disposte a rosetta basale. Il contorno della lamina, pi\u00f9 o meno piana, \u00e8 spatolato; la consistenza \u00e8 coriacea. La forma \u00e8 pennatopartita o pennatifida con 6 - 8 lobi (o segmenti) sub - opposti per lato; i segmenti sono spinosi e terminanti in aculei rigidi derivati dal proseguimento delle nervature centrali del lobo. I segmenti possono essere suddivisi a loro volta. Le foglie inferiori (quelle della rosetta basale) sono picciolate, mentre quelle superiori (cauline) sono sessili e nella parte finale (vicino all'infiorescenza) si trasformano in brattee spinose. La superficie fogliare \u00e8 leggermente pelosa.\nDimensione delle foglie: lunghezza 10 \u2013 20\u00a0cm (massimo 30\u00a0cm); larghezza 3 \u2013 5\u00a0cm.\nInfiorescenza.\nL'infiorescenza \u00e8 composta da un unico grande capolino (tipica struttura delle Asteraceae) formato esternamente da un involucro di brattee (o squame) e un ricettacolo interno (la base dei fiori). L'involucro \u00e8 cilindrico o alla base lievemente piriforme ed \u00e8 formato da tre tipi di brattee: \n\u00c8 quest'ultimo l'aspetto morfologico pi\u00f9 appariscente della pianta con la funzione di attirare gli insetti pronubi (funzione vessillare che nelle Asteraceae svolgono normalmente i fiori del raggio esterno). Il ricettacolo (la parte pi\u00f9 interna dell'involucro) sostiene i fiori veri e propri; \u00e8 colorato di giallastro, ed \u00e8 piatto ma profondamente alveolato (butterato) e i vari fiorellini (tutti tubulosi) sono inseriti in tali alveoli e sono circondati da scaglie bratteolari simili a setole. \nIl capolino, che generalmente si apre quasi raso terra, \u00e8 di colore chiaro quasi rossastro o violaceo (colore determinato dai fiori tubulosi). Dimensione dell'infiorescenza : 5 \u2013 10\u00a0cm (comprese le squame); dimensioni delle squame esterne (quelle fogliari pi\u00f9 basse): 30 \u2013 34\u00a0cm; dimensioni delle squame raggianti (quelle pi\u00f9 interne e biancastre): larghezza 3\u00a0mm, lunghezza 25 \u2013 33\u00a0mm.\nFiori.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre ermafroditi, tetra-ciclici (calice \u2013 corolla \u2013 androceo \u2013 gineceo) e pentameri.\nFrutti.\nI frutti sono degli oblunghi acheni (a sezione circolare) ricoperti da lunghi peli sericei con alla sommit\u00e0 un pappo piumoso-pennato. Il pappo \u00e8 composto da un'unica o doppia serie di setole piumose.\nDistribuzione e habitat.\nFitosociologia.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Nardion strictae\" \u00e8 relativa alle praterie acidofile e mesofile che si sviluppano in stazioni pianeggianti o poco pendenti presenti sui rilievi montuosi pi\u00f9 elevati dell\u2019Europa meridionale. Spesso queste aree sono legate a siti caratterizzati da innevamento prolungato. La distribuzione dell'alleanza \u00e8 situata nella fascia dell\u2019Europa media, andando dai Pirenei ai Carpazi. In Italia \u00e8 presente sulle Alpi e, localizzata, sull'Appennino settentrionale.\nAlcune specie presenti nell'associazione: \"Ajuga pyramidalis\", \"Alopecurus gerardii\", \"Gnaphalium sylvaticum\", \"Hieracium aurantiacum\", \"Plantago alpina\", \"Pseudorchis albida\", \"Ranunculus villarsii\", \"Trifolium alpinum\" e \"Viola ferrarinii\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Carlininae \u00e8 una di queste).\nFilogenesi.\nSu questa sottotrib\u00f9 non sono state fatte finora delle specifiche analisi filogenetiche sul DNA, ma solo ristrette ricostruzioni su alcune specie. La sottotrib\u00f9 sembra aver avuto un'origine africana in quanto Carlininae \u00e8 probabilmente il gruppo basale della trib\u00f9 Cardueae e formano un \u201cgruppo fratello\u201d con altre due sottotrib\u00f9 (Oldenburgieae e Tarchonantheae entrambe della sottofamiglia Tarchonanthoideae) che in base alle ultime ricerche risultano di origine africana (altre precedenti ipotesi di origine di questo gruppo, come specie endemiche insulari di Creta e della Macaronesia, sono da eliminare).\nIl genere \"Carlina\" contiene circa 30 specie distribuite soprattutto nell'emisfero boreale, di cui una decina sono proprie della flora italiana, con habitat in preferenza situati in zone temperate.\nIl numero cromosomico di \"C. acaulis\" \u00e8: 2n = 20 (22 per alcune sottospecie).\nVariabilit\u00e0.\nLa variabilit\u00e0 di questa specie \u00e8 soprattutto concentrata nella presenza di un fusto non nullo (piante che si sono sviluppate alla fine della stagione o in condizioni e siti particolari come ai margini dei boschi). Queste variet\u00e0 comunque non vengono considerate significative dal punto di vista tassonomico in quanto la caulescenza non \u00e8 un carattere ereditario (questo secondo le ultime conoscenze provenienti dalla genetica).\nPer questa specie vengono riconosciute due variet\u00e0:\nIbridi.\nLa \u201cCarlina bianca\u201d forma il seguente ibrido intraspecifico:\nSinonimi.\nLa specie \"Carlina acaulis\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nNomi comuni.\nIn Italia la \u201cCarlina bianca\u201d pu\u00f2 essere chiamata con nomi diversi a seconda delle varie regioni (sono trascurate le dizioni dialettali):\nSpecie simili.\n\"Cirsium acaule\" (L.) Scop. - Cardo nano : in Italia \u00e8 facile trovare le due piante (\u201cCardo nano\u201d e \u201cCarlina bianca\u201d) negli stessi habitat. Si possono comunque distinguere in quanto il \u201cCardo nano\u201d ha i lobi delle foglie disposti sullo stesso piano del nervo centrale; inoltre, contrariamente alla Carlina bianca, lo stesso nervo centrale della pagina inferiore possiede delle grosse setole riflesse mentre sulla pagina superiore il nervo \u00e8 verde (o eventualmente arrossato solo alla base).\nUsi.\nCucina.\nLa parte pi\u00f9 usata sono le radici, il cui centro, molto carnoso, \u00e8 commestibile ed ha il sapore del cardo. Si consiglia un uso moderato in quanto agisce da energico emetico (pu\u00f2 provocare il vomito). Vanno essiccate al sole e preparate in un certo modo sono simili alla mostarda oppure addirittura ai canditi se confezionate con sostanze dolci.\nUn'altra parte usata in cucina \u00e8 il ricettacolo ( involucro) del capolino (raccolto prima della fioritura); possono essere usati come i carciofi (lessati con olio e limone o fritti). In certe zone questi ricettacoli vengono chiamati \u201cpane dei cacciatori\u201d. Il sapore di questa parte della pianta \u00e8 simile alle mandorle o nocciole.\nGrazie alle propriet\u00e0 digestive e amaricanti le radici vengono usate anche nella produzione di amari; mentre le foglie essiccate possono cagliare il latte.\nGiardinaggio.\nQueste piante vengono utilizzate nei giardini rocciosi per decorare scarpate e zone simili. Per la riproduzione le piante nate da seme (moltiplicazione in primavera) generalmente si pongono a dimora in aprile \u2013 maggio in zone ben soleggiate e su un terreno roccioso \u2013 sassoso lievemente calcareo. Si deve far attenzione al drenaggio che deve essere sempre buono (l'acqua non deve mai ristagnare).\nLa Carlina viene molto sfruttata nelle composizioni floreali secche in quanto si mantiene inalterata nel tempo."}
{"id": "1936180", "revid": "204012", "url": "https://it.wikipedia.org/wiki?curid=1936180", "title": "Sincope seno carotidea", "text": ""}
{"id": "1936185", "revid": "228587", "url": "https://it.wikipedia.org/wiki?curid=1936185", "title": "San Miguel", "text": "San Miguel \u2013 nome spagnolo di san Michele che pu\u00f2 riferirsi a:"}
{"id": "1936186", "revid": "767487", "url": "https://it.wikipedia.org/wiki?curid=1936186", "title": "Nacho Rodilla", "text": ""}
{"id": "1936190", "revid": "28592", "url": "https://it.wikipedia.org/wiki?curid=1936190", "title": "Vitaly Petrov", "text": ""}
{"id": "1936194", "revid": "298229", "url": "https://it.wikipedia.org/wiki?curid=1936194", "title": "Vitalij Petrov", "text": ""}
{"id": "1936196", "revid": "599013", "url": "https://it.wikipedia.org/wiki?curid=1936196", "title": "Nacho Azofra", "text": ""}
{"id": "1936199", "revid": "3831", "url": "https://it.wikipedia.org/wiki?curid=1936199", "title": "Fori imperiali", "text": ""}
{"id": "1936208", "revid": "767487", "url": "https://it.wikipedia.org/wiki?curid=1936208", "title": "Juan Antonio Orenga", "text": ""}
{"id": "1936213", "revid": "22475", "url": "https://it.wikipedia.org/wiki?curid=1936213", "title": "Fuitina", "text": "La fuitina, regionalismo estratto dal siciliano con il significato di \"fuga repentina\", identifica l'allontanamento di una coppia di giovani aspiranti coniugi dai rispettivi nuclei familiari di appartenenza, allo scopo di rendere esplicita (o far presumere) l'avvenuta consumazione di un atto sessuale completo, in modo da porre le famiglie di fronte al \"fatto compiuto\" inducendole a concedere il consenso per le nozze dei fuggitivi. \nTale fuga prematrimoniale, precedentemente in uso nelle regioni del sud Italia, aveva spesso l'obiettivo di evitare il matrimonio combinato o l'endogamia, ma veniva anche compiuta in accordo con una o entrambe le famiglie dei transfughi, per ragioni economiche. Infatti, in tale frangente, vi era giustificazione alla celebrazione di immediate nozze riparatrici, prive dei rituali e dei costosi ricevimenti di un matrimonio in piena regola. In quest'ultimo caso era spesso la stessa madre della ragazza che favoriva la fuga e preparava la tradizionale \"truscia\", ovvero il fagotto contenente l'occorrente per il periodo di lontananza dei fuggitivi che, generalmente, durava 6-8 giorni. \nVi sono stati casi in cui si \u00e8 cercato di adombrare l'ipotesi della fuitina al fine di nascondere una pi\u00f9 grave circostanza di rilievo penale. Nel 1966, ad esempio, durante il processo per il caso Franca Viola, la difesa del rapitore tent\u00f2 invano di screditare l'immagine della ragazza, sostenendo che avesse acconsentito ad una fuitina; Franca Viola aveva invece rifiutato il matrimonio riparatore previsto dalle leggi dell'epoca dopo il rapimento e lo stupro.\nVa aggiunto che, nel caso in cui uno dei fuggitivi sia maggiorenne, mentre l'altro sia un minorenne che abbia compiuti i 14 anni, verrebbe a configurarsi il reato di \"sottrazione di minorenne consenziente\" previsto dall'art. 573 del codice penale, perseguibile a querela di parte, che prevede la pena della reclusione fino a due anni, diminuita se il fatto \u00e8 commesso per fine di matrimonio e aumentata se \u00e8 commesso per fine di libidine.\nLe responsabilit\u00e0 penali e civili derivanti da tale disposto sono state applicate ad esempio da una sentenza del Tribunale di Ancona, confermata dalla sentenza n. 43191/04 della Corte di Cassazione. Detta sentenza \u00e8 stata emessa, nonostante lo stesso sostituto procuratore generale della Cassazione avesse denunciato l'incostituzionalit\u00e0 della norma contenuta nell'art. 573. In merito, la VI sezione penale non ha ritenuto di interpellare la corte costituzionale, affermando che la fuitina coinvolgente un minore \u00e8 tuttora da considerare validamente un atto penalmente illecito."}
{"id": "1936215", "revid": "767487", "url": "https://it.wikipedia.org/wiki?curid=1936215", "title": "Nacho Rodr\u00edguez", "text": ""}
{"id": "1936216", "revid": "287204", "url": "https://it.wikipedia.org/wiki?curid=1936216", "title": "Nacho Rodriguez", "text": ""}
{"id": "1936218", "revid": "45927", "url": "https://it.wikipedia.org/wiki?curid=1936218", "title": "Elisione metrica", "text": ""}
{"id": "1936219", "revid": "38120", "url": "https://it.wikipedia.org/wiki?curid=1936219", "title": "Le due Tigri", "text": ""}
{"id": "1936222", "revid": "1386897", "url": "https://it.wikipedia.org/wiki?curid=1936222", "title": "PocketStation", "text": "PocketStation \u00e8 una console portatile per videogiochi creata da Sony Interactive Entertainment come periferica per PlayStation. Venduta esclusivamente in Giappone il 23 gennaio del 1999 \u00e8 dotata di uno schermo LCD, suono, orologio in tempo reale e la capacit\u00e0 di \u201ccomunicare\u201d tramite gli infrarossi. Inoltre \u00e8 utilizzabile come una normale memory card. Un'altra periferica di questo tipo \u00e8 la VMU della console Sega Dreamcast.\nI giochi per PocketStation si trovano memorizzati su alcuni CD-ROM dei giochi per PlayStation e rendono i giochi per PSX pi\u00f9 interessanti, con l'aggiunta di nuove funzionalit\u00e0. Il giocatore pu\u00f2 anche scaricare singolarmente i vari giochi per PocketStation. Questo consente di scambiare i dati tra le due unit\u00e0 e rende possibile giocare in multiplayer grazie al collegamento (built-in) con gli infrarossi.\nAnche se il sistema non \u00e8 stato distribuito al di fuori del Giappone, sono stati comunque effettuati dei piani (mai realizzati) di una probabile diffusione. Le caratteristiche del sistema sono apparse, ad esempio, su una rivista ufficiale per PlayStation inglese 'Official UK PlayStation Magazine', e alcuni pochi giochi (come \"Final Fantasy VIII\") hanno conservato nelle loro versioni localizzate le funzionalit\u00e0 della PocketStation. Di conseguenza la versione PC di Final Fantasy VIII possiede il gioco 'Chocobo World' come parte dell'installazione.\nIl 5 novembre 2013 \u00e8 stata annunciata un'applicazione per PlayStation Vita esclusivamente per il Giappone, che permette di utilizzare alcuni dei pi\u00f9 famosi minigiochi PocketStation."}
{"id": "1936223", "revid": "19933", "url": "https://it.wikipedia.org/wiki?curid=1936223", "title": "Ibn 'Arabi", "text": ""}
{"id": "1936226", "revid": "22356", "url": "https://it.wikipedia.org/wiki?curid=1936226", "title": "Canadaspis perfecta", "text": ""}
{"id": "1936227", "revid": "298229", "url": "https://it.wikipedia.org/wiki?curid=1936227", "title": "GP2 Series 2006", "text": "La stagione 2006 del campionato mondiale FIA di GP2 Series \u00e8 stata, nella storia della categoria, la 2\u00aa ad assegnare il campionato piloti e il campionato scuderie. \u00c8 iniziata l'8 aprile a Valencia ed \u00e8 terminata il 10 settembre a Monza, dopo 21 gare. Il titolo piloti \u00e8 andato al britannico Lewis Hamilton, quello per i \"team\" alla francese ART Grand Prix.\nLa pre-stagione.\nCalendario.\nIl calendario della stagione prevedeva 11 weekend di gare, quale supporto a gare della stagione della Formula 1 2006, tranne il primo weekend sul circuito di Valencia programmato come evento a s\u00e9 stante.\nSistema di punteggio.\nI punti venivano attribuiti ai primi otto classificati in Gara 1 (detta anche \"gara lunga\" o \"feature race\") e ai primi sei in Gara 2 (detta anche \"gara corta\" o \"sprint race\"). Colui che otteneva la pole position riceveva due punti aggiuntivi e in ciascuna corsa il pilota che faceva segnare il giro pi\u00f9 veloce (a condizione che fosse partito dalla posizione di partenza assegnatagli) riceveva un punto addizionale.\nRisultati e classifiche.\nGare.\nLa sessione di qualifica determinava la griglia soltanto per la prima gara, mentre in Gara 2 lo schieramento di partenza era dato dall'ordine d'arrivo di Gara 1 con le prime otto posizioni invertite."}
{"id": "1936228", "revid": "599013", "url": "https://it.wikipedia.org/wiki?curid=1936228", "title": "Jos\u00e9 Antonio Para\u00edso", "text": ""}
{"id": "1936229", "revid": "599013", "url": "https://it.wikipedia.org/wiki?curid=1936229", "title": "Teatro Niccolini", "text": "A Giovanni Battista Niccolini sono dedicati pi\u00f9 teatri, tra cui:"}
{"id": "1936231", "revid": "767487", "url": "https://it.wikipedia.org/wiki?curid=1936231", "title": "AMD K7", "text": "AMD K7 \u00e8 la settima generazione di CPU x86 (successiva alla K6) dell'azienda Advanced Micro Devices comunemente conosciuta come AMD. La K7 \u00e8 la prima architettura interamente progettata dalla compagnia di Sunnyvale; introduce importanti sviluppi rispetto alla 6\u00aa generazione, tra i quali il pi\u00f9 rilevante \u00e8 l'adozione del bus bidirezionale Alpha EV6 sviluppato dalla Digital Equipment Corporation (DEC)."}
{"id": "1936235", "revid": "1318658", "url": "https://it.wikipedia.org/wiki?curid=1936235", "title": "Rete tranviaria dell'\u00cele-de-France", "text": "La rete tranviaria dell'\u00cele-de-France (in francese Tramway d'\u00cele-de-France) \u00e8 un insieme di 11 linee tranviarie, in parte interconnesse, che servono la \"banlieue\" parigina.\nDelle linee che compongono la rete, 10 sono esercite dalla RATP, mentre la T4, ricavata dalla conversione di una linea ferroviaria, \u00e8 gestita dalla SNCF.\nLe linee T5 e T6 adottano la tecnologia Translohr, tutte le altre sono linee tradizionali; le linee T4 e T11 (e le future T12 e T13) sono \"tram-treno\".\nStoria.\nDal 1855 al 1938 Parigi fu servita da un'estesa rete tranviaria che precedette la metropolitana di circa mezzo secolo. L'ultima di queste linee di prima generazione fu chiusa nel 1938.\nIn origine trainati da cavalli i tram di Parigi utilizzarono il motore a vapore e in seguito anche i motori pneumatici ed elettrici.\nLa funicolare che oper\u00f2 a Belleville dal 1891 al 1924 \u00e8 talvolta erroneamente considerata come una di queste tranvie.\nLa prima delle nuove linee di nuova generazione di Parigi, la linea T1 fu inaugurata nel 1992, mentre la linea T2 apr\u00ec nel 1997, la T4 il 18 novembre 2006, la linea T3a il 16 dicembre 2006 e la linea T3b il 15 dicembre 2012.\nIl 29 luglio 2013 viene aperta la T5, prima ad utilizzare tram su gomma (Translohr), mentre il 16 novembre dello stesso anno viene aperta la linea T7. Il 16 dicembre 2014 viene aperta la linea T6 e la linea T8. Il 1\u00ba luglio 2017 viene aperta la linea T11. Il 10 aprile 2021 viene aperta la linea T9.\nSono in realizzazione altre 3 linee, le cui aperture sono previste tra il 2022 e il 2023.\nRete.\nLa rete consta di undici linee, una delle quali suddivisa in due tronconi indipendenti.\nLinee.\nT1.\nLa linea T1 collega Asni\u00e8res e Gennevilliers con Noisy-le-Sec, parallelamente al confine settentrionale di Parigi. Fu aperta nel 1992, e l'estensione verso Noisy-le-Sec fu completata solo nel dicembre 2003. \u00c8 anche in progetto un allungamento della linea verso Nanterre. Ugualmente in progetto \u00e8 l'estensione verso est per Montreuil e infine per la stazione RER Val de Fontenay.\nT2.\nLa linea T2 (\"Trans Val-de-Seine\") collega La D\u00e9fense con Issy-les-Moulineaux, ad ovest di Parigi. Fu aperta nel 1997, principalmente su un percorso della SNCF convertito.\nPer via del grande flusso di viaggiatori su tale linea (65.000 persone al giorno), i tram furono allungati nel 2005, incrementando la capacit\u00e0 di ogni veicolo fino a 440 passeggeri.\nLa linea \u00e8 stata prolungata nel 2009 verso est fino a Porte de Versailles e nel 2012 verso nord fino a Pont de Bezons.\nIl 21 novembre 2009 \u00e8 stata inaugurata l'estensione Porte de Versailles - Issy Val de Seine.\nT3a.\nInaugurata il 16 dicembre 2006, la linea T3 \u00e8 la prima tranvia moderna di Parigi. \u00c8 anche conosciuta come \"Tramway des Mar\u00e9chaux\" in quanto segue i viali che furono costruiti sulla via delle fortificazioni di Thiers intorno a Parigi (1841\u20141845), che prendono il nome da diversi marescialli (mar\u00e9chaux) di Napoleone. Collega la stazione di Boulevard Victor - Pont du Garigliano \"RER\", nella parte occidentale del XV \"arrondissement\" con la stazione Porte d'Ivry, nel XIII \"arrondissement\".\nLa linea trasporta circa persone al giorno. Le estensioni in progetto comprendono un collegamento a Porte de Charenton nel 2011 e infine Porte de la Chapelle.\nA fine del 2012 \u00e8 stato completato un prolungamento della T3 fino a Porte de Vincennes ed \u00e8 stato aperto un secondo troncone da Porte de Vincennes a Porte de la Chapelle, quest'ultima parte \u00e8 stata chiamata linea T3b, mentre la prima parte \u00e8 stata rinominata linea T3a.\nT3b.\nProlungamento della linea 3, diventata in seguito 3a, da Porte de Vincennes a Porte de la Chapelle aperta il 15 dicembre 2012.\nT4.\nLa linea T4 \u00e8 un tram-treno che opera su parte delle linee SNCF, collegando la stazione RER Bondy con Aulnay-sous-Bois. Fu aperta il 18 novembre 2006. Diversamente dagli altri tram dell'\u00cele-de-France, la T4 \u00e8 gestita da SNCF. Nuova branca verso Clichy-Montfermeil.\nT5.\nLa linea T5 \u00e8 un tram su gomma (Translohr) che \u00e8 stato aperto nel luglio del 2013. Collega Saint-Denis a Sarcelles.\nT6.\nTranvia Ch\u00e2tillon\u2013Montrouge-Viroflay Rive Droite. \u00c8 stata attivata nel dicembre 2016.\nT7.\nLa linea T7 \u00e8 una linea radiale che collega Villejuif ad Athis-Mons. \u00c8 stata attivata nel novembre 2013.\nT8.\nTranvia Saint-Denis\u2013Porte de Paris-Villetaneuse-Universit\u00e9/\u00c9pinay-sur-Seine. \u00c8 stata attivata nel dicembre 2016.\nT9.\nTranvia Porte de Choisy-Orly Ville. \u00c8 stata attivata nell'aprile 2021.\nT11.\nTranvia rapida (ex \"Tangentielle Nord\") da \u00c9pinay-sur-Seine a Le Bourget; in futuro da Sartrouville a Noisy-le-Sec. \u00c8 stata attivata nel luglio 2017.\nLinee in progetto.\nT10.\nTranvia Antony-Clamart\nT12.\nTranvia rapida (ex \"Tram-train Massy - \u00c9vry\") da Massy-Palaiseau a \u00c9vry-Courcouronnes\nT13.\nTranvia rapida (ex \"Tangentielle Ouest\") da Saint-Cyr a Ach\u00e8res\nProgetti abbandonati.\nIl \"Tramway Meudon - Boulogne - Saint-Cloud\", una linea che doveva collegare Meudon a Boulogne-Billancourt nei quartieri occidentali e sud-occidentali alle metro 9 e 10, oltre che alla T2; il progetto \u00e8 stato abbandonato nel 2009."}
{"id": "1936238", "revid": "287204", "url": "https://it.wikipedia.org/wiki?curid=1936238", "title": "Ignacio Rodriguez", "text": ""}
{"id": "1936243", "revid": "110157", "url": "https://it.wikipedia.org/wiki?curid=1936243", "title": "Microregione di Restinga Seca", "text": "Restinga Seca \u00e8 una microregione del Rio Grande do Sul in Brasile, appartenente alla mesoregione di Centro Ocidental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 9 comuni:"}
{"id": "1936244", "revid": "3732", "url": "https://it.wikipedia.org/wiki?curid=1936244", "title": "Eugenio Bonvicini", "text": "Biografia.\n1823-1874.\nNacque da Gaetano e dalla sua sposa Caterina Maccaferri, in una famiglia di proprietari terrieri. Venne avviato agli studi in legge e si laure\u00f2 all'Universit\u00e0 di Bologna. Inizi\u00f2 a praticare la professione forense a Bologna nello studio di un parente concittadino. \nAnimato da sentimenti patriottici, part\u00ec il 27 marzo del 1848 per la prima guerra d'indipendenza, arruolato nelle truppe volontarie dello Stato Pontificio. Partecip\u00f2 alla Campagna del Veneto nella Divisione romana. Divenne compagno d'armi di Alfredo Baccarini, di cui rimase amico per tutta la vita. In giugno il Papa ritir\u00f2 le truppe pontificie; Bonvicini rimase sul campo di battaglia ottenendo il grado di Tenente. Ammalatosi, fu costretto a rientrare a Massa Lombarda prima della fine del conflitto. Inizi\u00f2 quindi l'attivit\u00e0 politica. Nel 1849 fu candidato ad un seggio nella costituenda Repubblica romana. Fu eletto ma dovette rinunciare a partire per Roma poich\u00e9 non aveva ancora compiuto 25 anni. Venne nominato vice-governatore di Massa Lombarda, assumendo poi la carica maggiore \"ad interim\", fino alla conclusione dell'esperienza repubblicana. Nello stesso 1849 Bonvicini divenne presidente del neocostituito Circolo popolare massese. Ritornato il governo pontificio, assunse la carica di consigliere provinciale a Ferrara. Si dedic\u00f2 inoltre agli studi economico-agrari collaborando con vari giornali, tra cui il \"Giornale d'Agricoltura\".\nNel 1857 fu tra i fondatori della Cassa di Risparmio cittadina e ne divenne vicepresidente. Da presidente della Congregazione di Carit\u00e0 e della Societ\u00e0 dei reduci, per circa tre anni, don\u00f2 il proprio onorario mensile ad opere di beneficenza. Fece parte della Guardia civica con il grado di Tenente. In un periodo in cui la Romagna era funestata dal fenomeno del banditismo e del brigantaggio, diede un attivo contributo al ristabilimento dell'ordine come capo della Guardia civica di Lugo.\nIn seguito alla vittoria franco-piemontese nella seconda guerra d'indipendenza, le truppe austriache, il 12 giugno 1859, lasciarono definitivamente la Romagna. La giunta comunale di Massa Lombarda coopt\u00f2 quattro nuovi consiglieri, tra cui Eugenio Bonvicini, che cominci\u00f2 cos\u00ec una lunghissima carriera nel Consiglio comunale massese, della durata oltre quarant'anni, fino all'aprile 1900. Nello stesso 1859 la Giunta Provvisoria di Bologna lo nomin\u00f2 governatore, con l'incarico di condurre il paese ai plebisciti di annessione al Regno di Sardegna (11-12 marzo 1860). Nella nuova amministrazione, in cui fu nominato assessore alla pubblica istruzione (1860), Bonvicini gest\u00ec l'applicazione della \u00abLegge Casati\u00bb, introdotta nell'anno scolastico 1860/61. Il Comune istitu\u00ec le scuole elementari aperte a tutti (fino alla terza classe) e introdusse dei servizi che ampliarono la partecipazione dei cittadini meno abbienti: libri gratuiti; una lavagna in ogni classe. Negli anni 1863-69 Bonvicini ricopr\u00ec la carica di sindaco di Massa Lombarda.\nSuccessivamente torn\u00f2 all'avvocatura e si trasfer\u00ec a Bologna. Abit\u00f2 nel palazzo di famiglia in Via Castiglione insieme alla moglie, la ferrarese Adelaide Fioravanti (i due si erano sposati proprio a Bologna nel 1882), figlia del marchese Giuseppe, ed ai figli Achille, Chiarina, Adolfo e Giulio.\n1874-1908.\nLa passione per l'attivit\u00e0 politica lo riprese dopo pochi anni. Nel 1874 decise di fare il grande salto verso la politica nazionale. Alle elezioni parlamentari dell'8 novembre fu candidato dal Partito monarchico-liberale nel collegio di Lugo. Sconfisse il repubblicano Aurelio Saffi al ballottaggio del 25 novembre. Fu riconfermato per altre due legislature: nel 1877 e nel 1880.\nPoliticamente moderato, rimase sempre fedele alla corrente del partito \"costituzionale\" facente capo al bolognese Marco Minghetti, anche dopo la sconfitta elettorale del 1876. Proprio nel 1876, alle elezioni del 5 e 12 novembre, Bonvicini fu battuto al ballottaggio da Giosu\u00e8 Carducci, candidato dei repubblicani. Per\u00f2 il poeta non pot\u00e9 essere eletto perch\u00e9 risult\u00f2 eccedente il numero dei non politici. Si dovette tornare alle urne. Alle elezioni suppletive del 10 aprile 1877 Bonvicini vinse al primo turno.\nIn Parlamento strinse un'amicizia duratura con Alfredo Baccarini, Domenico Masi, Tommaso Gessi, Luigi Rava e Andrea Costa. In Parlamento Bonvicini si batt\u00e9 affinch\u00e9 Massa Lombarda fosse collegata alla linea ferroviaria Ferrara-Rimini. La battaglia fu vinta; fu lo stesso deputato il primo a comunicare la notizia ai suoi concittadini. Con un telegramma del 9 giugno 1879 Bonvicini comunic\u00f2 alla popolazione massese che la ferrovia \u201cRimini-Ferrara con diramazione Lavezzola-Lugo [\u00e8 stata] approvata\u201d. Il risultato fu raggiunto anche grazie ai buoni rapporti fra Bonvicini ed Alfredo Baccarini, all'epoca Ministro del lavori pubblici.\nNel 1882 non fu riconfermato alla Camera, venendo battuto dal candidato socialista Andrea Costa. Continu\u00f2 comunque la sua attivit\u00e0 per il progresso economico e civile di Massa Lombarda. Decise di interessarsi al raddrizzamento dell'argine del fiume Santerno, presso Sant'Agata, del tronco ferroviario Massa-Lugo e del Canale in destra di Reno. Pur non essendo pi\u00f9 deputato, riusc\u00ec a far valere le proprie conoscenze della politica romana. Recatosi nella capitale con Giovan Battista Manzoni (sindaco di Lugo), ottenne un colloquio con il Ministro dei Lavori pubblici e con il Primo ministro Agostino Depretis. Gli incontri ebbero esito positivo.\nSuccessivamente la sua partecipazione alla vita politica cittadina aument\u00f2 di intensit\u00e0: nel 1886 divenne presidente della locale Societ\u00e0 operaia di mutuo soccorso. Nel marzo 1887 entr\u00f2 in Giunta; nel settembre dello stesso anno riassunse la carica di sindaco, dopo le dimissioni di Emilio Roli (sindaco dal 1885, suo avversario politico, ma che godeva della stima e dell'amicizia di Bonvicini). Erano passati 18 anni da quando Bonvicini era stato sindaco l'ultima volta. A questa carica sommava quella di presidente della Provincia di Ravenna.\nA dimostrazione del suo notevole impegno per il bene comune, Bonvicini era anche membro del Consiglio di amministrazione della locale Cassa di risparmio e dell'asilo infantile, nonch\u00e9 presidente della Congregazione di carit\u00e0.\nSi impegn\u00f2 direttamente nel Consiglio di amministrazione della Cooperativa braccianti (fondata nel febbraio 1890), assumendone la carica di vice presidente e coinvolgendo anche il figlio Giulio come cassiere. Garant\u00ec, assieme ad un altro proprietario terriero, un mutuo di 12.000 lire che la cooperativa stipul\u00f2 con la Societ\u00e0 operaia massese.\nIl 4 dicembre di quell'anno venne nominato Senatore, a coronamento di una vita pubblica esemplare. Da allora rimase per lunghi periodi lontano da Massa Lombarda.\nNel 1899 una malattia lo tenne chiuso in casa per diversi mesi. Il 30 aprile 1900 rassegn\u00f2 le dimissioni dal Consiglio comunale per l'et\u00e0 avanzata (77 anni). Furono respinte immediatamente dal Consiglio, che offr\u00ec a Bonvicini sei mesi di tempo per riflettere. Il Senatore conferm\u00f2 la sua decisione alla scadenza del periodo.\nLe sue partecipazioni ad eventi pubblici si diradarono. L'11 maggio 1902 partecip\u00f2 ad una manifestazione per lo scavo del Canale in destra di Reno (il cui cantiere fu aperto l'anno seguente). Nel 1903 partecip\u00f2 con numerosi concittadini, nonostante l'et\u00e0 avanzata, al pellegrinaggio commemorativo per il 25\u00ba anno dalla morte di Vittorio Emanuele II, recandosi a Roma al Pantheon. Ne omaggi\u00f2 la tomba con una corona in metallo, dono della Societ\u00e0 dei Reduci di Massa Lombarda. La sua ultima apparizione in pubblico avvenne nel maggio 1908, a quasi 85 anni, quando presenzi\u00f2 all'inaugurazione ufficiale della tessitoria.\nMor\u00ec a Massa Lombarda il 28 agosto 1908. Due anni pi\u00f9 tardi la Societ\u00e0 dei Reduci di Massa Lombarda, di cui era stato presidente sin dalla sua fondazione (1887), gli dedic\u00f2 a perenne memoria un busto in bronzo (inaugurato dall'on. Luigi Rava) tuttora esposto sotto il loggiato del municipio."}
{"id": "1936248", "revid": "110157", "url": "https://it.wikipedia.org/wiki?curid=1936248", "title": "Agudo (Brasile)", "text": "Agudo \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936251", "revid": "767487", "url": "https://it.wikipedia.org/wiki?curid=1936251", "title": "Dona Francisca", "text": "Dona Francisca \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936255", "revid": "1543377", "url": "https://it.wikipedia.org/wiki?curid=1936255", "title": "Vincenzo Galioto", "text": "Vincenzo Galioto nasce in una famiglia agiata della borghesia palermitana. \u00c8 eletto senatore nelle file del Popolo della Libert\u00e0 in occasione delle elezioni politiche del 2008, aveva ricoperto fino ad allora la carica di presidente dell'Amia S.p.A., l'azienda comunale palermitana preposta allo smaltimento dei rifiuti solidi urbani, la quale versa da tempo in una situazione di cronico dissesto finanziario. La sua gestione \u00e8 divenuta oggetto di numerose indagini da parte della Procura di Palermo, che hanno coinvolto a vario titolo, fra gli altri, l'ex direttore generale dell'Amia Orazio Colimberti nonch\u00e9 lo stesso sindaco Diego Cammarata, anch'egli esponente PdL.\nIn particolare, il senatore Galioto ha ricevuto un primo avviso di garanzia il 19 febbraio 2010 con l'accusa di disastro colposo in relazione alla gestione della discarica di Bellolampo; nel successivo mese di giugno il quadro accusatorio \u00e8 stato ampliato, arrivando ad includere abuso d'ufficio, truffa, abbandono di rifiuti speciali ed altri reati. Per la vicenda Amia il 30 giugno 2011 viene condannato in 1\u00ba grado, assieme all'ex direttore generale Colimberti, a 2 anni e 6 mesi per falso in bilancio.\nDopo la sua assenza al momento del voto di fiducia al governo, il 16 dicembre passa all'UdC.\nIl Sen. Vincenzo Galioto \u00e8 nipote dell'On. Michelangelo Galioto eletto all'Assemblea Costituente nel 1946."}
{"id": "1936261", "revid": "2203133", "url": "https://it.wikipedia.org/wiki?curid=1936261", "title": "Imperatori d'Etiopia", "text": " Gli imperatori d'Etiopia dal IX secolo (proclamazione dell'Impero etiope) al 1974 (abolizione dell'Impero) sono stati i seguenti:"}
{"id": "1936262", "revid": "1573940", "url": "https://it.wikipedia.org/wiki?curid=1936262", "title": "Cosimo Gallo", "text": "Nel 2010 propone un emendamento, poi approvato, che esclude il ritiro dei punti della patente per gli autisti di auto blu."}
{"id": "1936270", "revid": "1715583", "url": "https://it.wikipedia.org/wiki?curid=1936270", "title": "The Swatch Group", "text": "The Swatch Group \u00e8 una societ\u00e0 svizzera attiva nel campo dell'orologeria. Oltre alla linea di orologi economici Swatch da cui prende il nome, il gruppo \u00e8 proprietario di alcune delle pi\u00f9 famose firme di orologi nel mondo.\nStoria.\nSi form\u00f2 nel 1983 in seguito alla fusione delle due societ\u00e0 svizzere ASUAG e SSIH e assunse il suo nome attuale nel 1998 (precedentemente SMH Swiss Corporation for Microelectronics and Watchmaking Industries Ltd).\nNel 2007 le vendite ammontavano approssimativamente a 5,941 miliardi di franchi svizzeri. The Swatch Group conta 23.600 dipendenti. Fra i suoi prodotti pi\u00f9 famosi troviamo la linea di orologi Swatch e la marca di automobili Smart, la cui ideazione \u00e8 frutto della collaborazione di Mercedes-Benz e di \"The Swatch Group\", appunto: quest'ultimo si \u00e8 per\u00f2 ritirato dal progetto.\nPer i rifornimenti di parti meccaniche e movimenti Swatch si rivolge principalmente alla Valjoux (oggi ETA Valjoux dopo che la stessa Swatch ne ha preso il controllo), Fredric Piguet e Nivarox (il principale produttore mondiale di spirali).\nOggi il Gruppo Swatch contando tutti i brand di sua propriet\u00e0 \u00e8 tra i pi\u00f9 grandi del mondo nel proprio settore, con circa il 25% delle vendite mondiali di orologi.\nMarchi.\nLe principali marche di orologeria appartenenti allo \"The Swatch Group\" sono:"}
{"id": "1936272", "revid": "958185", "url": "https://it.wikipedia.org/wiki?curid=1936272", "title": "Credit Suisse", "text": "Il Credit Suisse Group SA, fondato nel 1856 da Alfred Escher e con sede a Zurigo (Svizzera), \u00e8 una societ\u00e0 di servizi finanziari operante a livello mondiale.\nCredit Suisse Group occupa 46,840 collaboratori in pi\u00f9 di 50 nazioni, opera mediante tre divisioni (Private Banking, Investment Banking, Asset Management) e amministra patrimoni per 1'282 miliardi di CHF.\nStoria.\nFondazione.\nCredit Suisse fu fondata il 5 giugno 1856 da Alfred Escher, un politico e uomo d'affari svizzero, con il nome \"Schweizerische Kreditanstalt\", \"Istituto di Credito Svizzero\". La societ\u00e0, incorporata nel cantone di Zurigo, utilizzava la sigla SKA, e apr\u00ec al pubblico il 16 giugno dello stesso anno. Con la creazione di questa banca, Escher sperava di poter finanziare gli sviluppi della neonata industria ferroviaria svizzera, seguendo l'esempio di una grande banca francese di recente costituzione, Cr\u00e9dit mobilier, che si era specializzata nello stesso settore; inoltre, era intenzionato a sottrarre il controllo dei finanziamenti ferroviari alle banche straniere, creando una linea di credito esclusivamente svizzera. Per raggiungere questo obbiettivo, la fondazione della banca fu coadiuvata da una banca tedesca di Lipsia, Allgemeine Deutsche Credit-Anstalt. Escher rimase presidente del consiglio di amministrazione della banca fino alla sua morte, nel 1882; in questi anni, dopo aver abbandonato il piano di dar vita a un collegamento ferroviario attraverso il Passo dello Spluga, Escher decise di partecipare, con la sua controllata Schweizerische Nordostbahn e la stessa Credit Suisse, alla costruzione della ferrovia del Gottardo. In questo periodo la banca conobbe una prima fase di espansione, con l'apertura del primo ufficio di rappresentanza a New York e soprattutto con lo spostamento della sede principale di Zurigo nel nuovo edificio, appositamente costruito, di Paradeplatz, dove la banca mantiene tutt'oggi la propria sede principale.\nPrima met\u00e0 del Novecento.\nSul finire del 1800, la banca conobbe un rapido sviluppo, passando attraverso alcune riorganizzazioni, e nel 1905 venne aperta la prima filiale della banca fuori Zurigo, a Berna; pi\u00f9 tardi, nel 1910, fu aperto un altro ufficio di rappresentanza a Parigi. La SKA si trasform\u00f2, in questo periodo, in una delle banche universali pi\u00f9 di successo della Svizzera, aprendo una filiale vera e propria a New York nel 1910; inoltre, inizi\u00f2 una collaborazione pi\u00f9 stretta con la banca \"Schweizerische Bodenkreditanstalt\" (SBKA), \"Istituto di Credito Fondiario Svizzero\", acquisendo il 28% del suo capitale. La banca riusc\u00ec ad attraversare il periodo della Prima Guerra Mondiale e quello della Grande Depressione, nonostante la forte esposizione bancaria verso la Germania: quando la crisi bancaria tedesca del 1931 colp\u00ec l'Europa, il 23% del bilancio del Credito Svizzero era composto da crediti verso la Germania. Durante la Seconda Guerra Mondiale, la banca si trov\u00f2 implicata in molte controversie finanziarie relative alla compravendita di oro con la Germania Nazista, alle relazioni commerciali con il Reich, ai trasferimenti forzosi dei beni dei suoi clienti da parte di sequestratori nazisti e al congelamento dei beni stranieri detenuti nelle proprie filiali americane. La maggioranza di queste pratiche furono poi risolte dopo la guerra.\nLo scandalo di Chiasso.\nNel secondo dopoguerra, la banca continu\u00f2 la propria espansione interna e all'estero; nel 1962, cominci\u00f2 una partnership con la banca White Weld &amp; Co. di Boston, e nel 1976 fu completata l'acquisizione di SBKA. Nel 1977, la banca fu travolta dallo scandalo di Chiasso. La filiale locale del Credito Svizzero aveva attirato ingenti capitali italiani in fuga, sfruttando la propria posizione di confine e promettendo ampi ritorni agli investitori. Questo denaro era stato poi dato in gestione, all'insaputa della sede centrale e con l'aiuto di alcuni avvocati, alla societ\u00e0 finanziaria Texon, situata in Liechtenstein. La Texon li aveva a sua volta reinvestiti in speculazioni su aziende italiane, che avevano iniziato a perdere denaro all'indomani del crack petrolifero. Lo schema cominci\u00f2 a crollare quando i capitali investiti non furono pi\u00f9 sufficienti a coprire le perdite, e nel 1977 fu reso noto che la filiale chiassese aveva un buco di bilancio di circa 1,4 miliardi di CHF. A seguito dello scandalo, il direttore generale della banca, Heinz Wuffli, si assunse la piena responsabilit\u00e0 per l'accaduto e fu costretto alle dimissioni, mentre la banca fu travolta dalle conseguenze finanziarie e di immagine, che portarono a una riorganizzazione della sua struttura e degli obbiettivi. Inoltre, in risposta agli eventi, fu siglata la Convenzione relativa all'obbligo di diligenza delle banche.\nCollaborazione con First Boston; sviluppo negli anni Novanta.\nTra il 1962 e il 1978, il gruppo CS aveva rafforzato la sua posizione sui mercati internazionali grazie alla partnership con White Weld &amp; Co., creando una \"joint venture\" che prese il nome di \"Societ\u00e9 Anonyme Financier de Credit Suisse et White Weld\" (CSWW). Tramite CSWW, la banca aveva in particolare migliorato la posizione sui mercati obbligazionari e azionistici europei. Tuttavia, nel 1978, la banca d'affari statunitense Merril Lynch acquis\u00ec White Weld, e assorb\u00ec di conseguenza la sua quota di CSWW; la posizione di Credit Suisse nell'accordo non fu presa in considerazione, portando a frizioni fra le due banche. In seguito a questa acquisizione, il gruppo decise di trovarsi un diverso partner internazionale; fu scelta dunque la banca First Boston Corporation, con cui fu costituita la \"Financi\u00e9re Cr\u00e9dit Suisse-First Boston\", un'altra \"joint venture\" sullo stesso modello di quella precedente. Nel 1988, a seguito del luned\u00ec nero, CS compr\u00f2 una quota del 44% in First Boston; nel 1989, con un riassetto societario, CS Holding, creata nel 1982, assorb\u00ec sia il Kreditanstalt sia la quota in First Boston, diventando la capogruppo. L'anno successivo, a seguito della crisi dei \"junk bond\", CS Holding prese il controllo completo di First Boston, riunendo dunque tutte le attivit\u00e0 dei due gruppi sotto il proprio ombrello.\nNegli anni '90, il gruppo cominci\u00f2 a espandersi verso i mercati emergenti, a cominciare dalla Russia. CS fu tra le prime banche occidentali ad aprire al pubblico nel paese, e fu anche fra le pi\u00f9 colpite durante la Crisi finanziaria russa del 1998. Nel 1998, CS Holdings acquis\u00ec il brasiliano Banco Garantia, cominciando un'espansione nel paese che sarebbe proseguita nel 2006, con l'acquisizione della banca privata Hedging-Griffo.\nNello stesso periodo, la banca stava anche espandendo le proprie attivit\u00e0 in Svizzera. Nel 1990, venne acquisita Banca Leu, mentre nel 1993 fu assorbita la quarta banca pi\u00f9 grande del paese, la Banca Popolare Svizzera, che si era trovata in difficolt\u00e0 in seguito ad ampie perdite nella compravendita dell'argento; poi, nel 1994, il gruppo compr\u00f2 la maggiore banca regionale della svizzera, \"Neue Aargauer Bank\"\".\" Nel 1996, inizi\u00f2 anche una collaborazione con il gruppo Winterthur.\nNel 1997, CS Holding riorganizz\u00f2 le proprie operazioni, trasformandosi nel Credit Suisse Group; nello stesso anno, Winterthur fu assorbita completamente. Nel 2002, a seguito della bolla delle dot-com, il gruppo fu diviso in due blocchi, Credit Suisse Financial Services e Credit Suisse First Boston; queste due stesse unit\u00e0 furono poi riunite sotto un solo nome, Credit Suisse, nel 2005-2006, dismettendo definitivamente il nome First Boston. Sempre nel 2006, molte altre propriet\u00e0 di Credit Suisse Group, inclusa Banca Leu, sono state fuse in un'unica entit\u00e0 che ha preso il nome Clariden Leu; inoltre, Winterthur \u00e8 stata venduta al gruppo AXA, per circa 8 miliardi di euro.\nCrisi finanziaria del 2008 e sviluppi successivi.\nLa crisi finanziaria mondiale ha colpito duramente tutte le grandi istituzioni bancarie, compresa Credit Suisse, che ha riportato una perdita di 8 miliardi di euro nel 2008. Tuttavia, la reazione della banca alla crisi \u00e8 stata giudicata positivamente da molti osservatori: la banca non ha avuto bisogno di ricevere direttamente prestiti dallo stato, al contrario della concorrente UBS, che si \u00e8 trovata costretta a richiedere alla Svizzera 6 miliardi di franchi. Nonostante la situazione non fosse drammatica, CS si \u00e8 trovata a dover modificare sostanzialmente sia il proprio assetto sui mercati, effettuando importanti cambiamenti sulle proprie posizioni obbligazionarie e riducendo considerevolmente le proprie attivit\u00e0 di investment banking, sia la propria preparazione in caso di future crisi finanziarie. In particolare, la banca centrale svizzera ha introdotto una serie di ulteriori regolamentazioni sulle banche del paese, imponendo maggiori requisiti patrimoniali, requisiti di liquidit\u00e0 e di diversificazione del rischio, all'interno di un programma indirizzato specialmente a quelle banche particolarmente importanti per l'economia del paese (\"too big to fail\"). In questo ambito, CS ha intrapreso una serie di modifiche alla propria struttura societaria: nel 2012, Clariden Leu \u00e8 stata disciolta e completamente assorbita all'interno della banca principale; nel 2016, la sezione di Credit Suisse dedicata esclusivamente alla clientela svizzera \u00e8 stata distaccata, creando una nuova controllata del Credit Suisse Group denominata \"Credit Suisse (Svizzera) SA\".\nCredit Suisse \u00e8 stata aspramente criticata dal pubblico per il suo ruolo nello scoppio della crisi; nel 2016, la banca ha acconsentito a pagare una multa di 5.3 miliardi di dollari al governo degli Stati Uniti, per aver ingannato gli investitori riguardo al rischio relativo ai mutui sub-prime. Nel 2014, un investitore finanziario di alto livello all'interno di CS, Kareem Serageldin, \u00e8 stato condannato a 30 mesi di prigione per il suo ruolo nell'occultamento delle perdite del portafoglio titoli della banca.\nOggi, il gruppo suddivide le proprie attivit\u00e0 in cinque settori, tre relativi alla gestione patrimoniale (Banca Universale Svizzera, Gestione Patrimoniale Internazionale e Area Asia-Pacifico) e due relativi alle attivit\u00e0 di investimento (Mercati Globali e Mercati Capitali).\nNel febbraio 2020, l'amministratore delegato Tidjane Thiam si \u00e8 dimesso dalla sua carica, a seguito dello scandalo, scoppiato nel settembre 2019, relativo allo spionaggio da parte di investigatori privati incaricati dalla banca ai danni dell'ex capo della sezione Gestione Patrimoniale di Credit Suisse, Iqbal Khan, e dell'ex capo delle risorse umane Peter Goerke. Al suo posto \u00e8 stato nominato il numero uno degli affari elvetici della banca, Thomas Gottstein.\nNell'ottobre 2021, secondo l'annuncio dell'autorit\u00e0 americana dei mercati, Credit Suisse pagher\u00e0 quasi 475 milioni di dollari alle autorit\u00e0 americane e britanniche, al fine di dirimere le cause relative a due obbligazioni e un prestito lanciato dall'establishment. delle imprese statali in Mozambico. Queste operazioni hanno raccolto un totale di oltre $ 1 miliardo. Sono stati usati per pagare tangenti, mentre venivano presentati agli investitori come un modo per finanziare lo sviluppo della pesca del tonno del Mozambico.\nInchiesta giornalistica \"Suisse Secrets\", 2022.\nA febbraio 2022 esce l'inchiesta giornalistica \"Suisse Secrets\", frutto della collaborazione di 47 testate internazionali (per l'Italia: La Stampa e IrpiMedia), l'inchiesta si avvale anche di una fuga di notizie di un whistleblower riguardanti diciottomila conti correnti in Credit Suisse, nei quali risultano intestatari anche malavitosi, torturatori e ricercati, oltre che evasori fiscali .\nLogo.\nIl logo di Credit Suisse \u00e8 composto da alcune vele spiegate che simboleggiano l'orientamento della banca verso il mercato internazionale e la trasformazione della stessa in una banca globale avvenuta nel 2006, quando le aree di private banking, wealth management e investment banking sono state integrate. Il logo allude anche agli obiettivi della banca, alla sua costante crescita, alla fondazione di nuove divisioni e alle fusioni o acquisizioni di altre banche avvenute durante i 162 anni di attivit\u00e0 del colosso elvetico.\nDati economici.\nNel 2017 i ricavi sono stati pari a 21.786 miliardi di CHF. Nel 2018 il fatturato ha toccato i 21,79 miliardi con un utile netto di 2,06 miliardi.\nGoverno d'impresa.\nDirezione del Gruppo.\nLa Direzione (Group Executive Board) del gruppo \u00e8 l'organo esecutivo di Credit Suisse. Thomas Gottstein \u00e8 il suo amministratore delegato.\nConsiglio di amministrazione.\nIl Consiglio di amministrazione (Board of Directors) \u00e8 il pi\u00f9 alto corpo aziendale ed \u00e8 responsabile delle direttive strategiche e di management del gruppo, della nomina e della supervisione della direzione esecutiva. Urs Rohner ne \u00e8 il presidente.\nSponsorizzazioni in Italia.\nLa Credit Suisse fu uno degli sponsor della Reggina Calcio nella stagione di Serie A 2003-2004."}
{"id": "1936273", "revid": "174925", "url": "https://it.wikipedia.org/wiki?curid=1936273", "title": "Trattato di Londra, 1604", "text": ""}
{"id": "1936274", "revid": "287204", "url": "https://it.wikipedia.org/wiki?curid=1936274", "title": "Zurich Insurance Group", "text": "Zurich Insurance Group AG (ZURN), nota pi\u00f9 comunemente come Zurich, \u00e8 una compagnia assicurativa svizzera con sede centrale a Zurigo; si tratta del principale gruppo assicurativo svizzero ed \u00e8 quotata nell'indice azionario SIX Swiss Market Index.\nStoria.\nLa compagnia viene fondata nel 1872 come compagnia riassicurativa per il settore marittimo col nome \"Versicherungs-Verein\" (associazione assicurativa), consociata di \"Schweiz Marine Company\". Tre anni dopo, con l'entrata in vigore in Germania di nuove normative sull'assicurazione dei luoghi di lavoro, inizia ad occuparsi anche di assicurazioni contro gli infortuni e modifica il proprio nome in \"Zurich Transport and Accident Limited\".\nNel 1880, in seguito a delle gravi perdite, viene abbandonato il settore marittimo. Nel 1894 assume il nome di \"Zurich General Accident &amp; Liability Insurance Limited\". Dal 1912 inizia ad operare anche negli Stati Uniti e tre anni dopo acquista un'intera compagnia assicurativa spagnola, la \"Hispania Compania General de Seguros\" di Barcellona.\nNel 1922 Zurich accede al mercato assicurativo generale nel Regno Unito come prima compagnia assicurativa estera per la gestione diretta del segmento infortuni e viene fondata la \"VITA Life Insurance Company\" in Svizzera. Nel 1925 diventa assicuratore ufficiale per tutte le nuove automobili Ford vendute nel Regno Unito.\nA partire dal 1929 viene avviata l'attivit\u00e0 negli Stati Uniti con la fondazione a New York della \"Zurich Fire Insurance Company\" e dieci anni dopo della \"American Guarantee and Liability Company\".\nNel 1955 un altro cambio di nome, diventa \"Zurich Insurance Company\".\nDal 1986 ha la licenza assicurativa per il Giappone e nel 1998 Zurich si fonde con il ramo dei servizi finanziari della britannica British American Tobacco e diventa \"Zurich Financial Services AG\". \nNel 2012 \"Zurich Financial Services AG\" cambia il proprio nome in \"Zurich Insurance Group AG\"\nNel dicembre 2015, il CEO del gruppo, Martin Senn (morir\u00e0 per suicidio il 27 maggio 2016), ha annunciato le sue dimissioni. Nonostante anni di operazioni commerciali altamente redditizie, l'attenzione \u00e8 stata posta sui recenti eventi che hanno costretto Senn a dimettersi. Il presidente ad interim Tom de Swaan ha assunto temporaneamente il ruolo di CEO.\nIl 1\u00ba maggio 2016 Mario Greco, fino a quel momento CEO di Generali, ha assunto l'incarico di amministratore delegato.\nProdotti.\nZurich Insurance Group Ltd offre prodotti assicurativi sulla vita e di natura generale destinati a privati, piccole e medie imprese nonch\u00e9 a grandi aziende multinazionali; tra di essi, assicurazioni auto, assicurazioni casa, assicurazioni responsabilit\u00e0 generale, assicurazioni sulla vita e malattie gravi, risparmi e investimenti, piani previdenza e pensione.\nIn Italia opera nel mercato della responsabilit\u00e0 civile autoveicoli attraverso il marchio con Zurich Connect (ex Zuritel) con la formula dell'assicurazione diretta.\nGoverno societario.\nNel 2009, Zurich \u00e8 stata premiata dal Charity Times come \u201cBest Insurance Services.\u201d\nAttivit\u00e0 nel sociale.\nLa Z Zurich Foundation, una fondazione privata costituita secondo la normativa svizzera e finanziata dalla societ\u00e0 svizzera \"Z\u00fcrich Versicherungs-Gesellschaft AG\" collabora tramite partnership a lungo termine con organizzazioni no-profit selezionate, quali Practical Action, the Rainforest Alliance, and the International Federation of Red Cross and Red CrescentSocieties.\nNel mese di marzo 2012, Zurich ha consolidato l'impegno della Z Zurich Foundation operando un ingente investimento pari a $100 milioni.\nNel Regno Unito \u00e8 attiva, a partire dal 1981, \"The Zurich Community Trust (UK)\" che ha donato oltre \u00a360 milioni con l'obiettivo di far fronte a problematiche di natura sociale, supportando ogni anno oltre 600 associazioni benefiche e producendo un impatto positivo concreto sulle vite di oltre 80.000 persone. Zurich \u00e8 stata una dei primi destinatari del Community Mark da Business in the Community, titolo conservato per tre anni.\nNel 2011, Zurich ha lanciato una risorsa gratuita online \u2013My Community Starter\u00a0\u2013 ideata per semplificare il coinvolgimento nelle attivit\u00e0 presso le varie comunit\u00e0.\nDati economici.\nNel 2016 i ricavi sono stati di 67,2 miliardi di dollari con un utile netto di 3,2 miliardi. Nel 2017 i ricavi sono scesi a 64 miliardi di dollari."}
{"id": "1936279", "revid": "585241", "url": "https://it.wikipedia.org/wiki?curid=1936279", "title": "Monte Re di Castello", "text": "Il Monte Re di Castello \u00e8 una cima del gruppo dell'Adamello, nelle Alpi Retiche meridionali, alta 2889 m. Nei sentieri di accesso e in vetta sono ancora presenti i resti di fortificazioni risalenti alla prima guerra mondiale."}
{"id": "1936288", "revid": "834", "url": "https://it.wikipedia.org/wiki?curid=1936288", "title": "The Old Dark House", "text": ""}
{"id": "1936295", "revid": "1209850", "url": "https://it.wikipedia.org/wiki?curid=1936295", "title": "Stefano Cavazzoni", "text": "Biografia.\nIndustriale, fu eletto consigliere comunale di Milano nel 1904 e consigliere provinciale nel 1911 in liste clerico-moderate. Prese parte come soldato semplice alla prima guerra mondiale, venendo promosso nel 1918 sottotenente per meriti di guerra.\nNel primo dopoguerra fu tra i fondatori del Partito Popolare Italiano e venne eletto deputato alla Camera del Regno nel 1919, dove fu segretario del gruppo parlamentare, e nel 1921 . Esponente della corrente di destra del partito, venne scelto dopo la marcia su Roma, tra i popolari, come Ministro del lavoro e della previdenza sociale nel primo governo Mussolini e tenne l'incarico dal 31 ottobre 1922 al 27 aprile 1923. Il 25 luglio 1923 fu espulso dal PPI.\nNel 1924 accett\u00f2 di candidarsi nel Listone Mussolini e conferm\u00f2 il suo scranno alla Camera dei deputati. Il 21 gennaio del 1929 fu nominato senatore del Regno e fu sempre sostenitore del governo fascista. Nel 1932 oper\u00f2 il salvataggio di piccole banche lombarde coinvolte nella crisi del 1929, fondando la Banca Provinciale Lombarda, \u00e8 affidando l'incarico di direttore generale a Giovanni Goisis.\nDal 1933 al 1943 fu rappresentante del governo nel Consiglio d'amministrazione dell'Universit\u00e0 Cattolica del Sacro Cuore di Milano e nel 1940 si iscrisse, come ex combattente, al Partito Nazionale Fascista.\nNell'agosto 1944 fu deferito all'Alta corte di giustizia per le sanzioni contro il fascismo, con la seguente accusa:\ne fu dichiarato decaduto dal Senato nel settembre 1945. Negli ultimi anni della sua vita divenne un militante della Democrazia Cristiana; fond\u00f2 anche l'associazione \"Amici di Don Orione\", di cui fu presidente. Stefano Cavazzoni \u00e8 sepolto nella cripta della parrocchia Orionina di San Benedetto (Milano)."}
{"id": "1936300", "revid": "287204", "url": "https://it.wikipedia.org/wiki?curid=1936300", "title": "Hyolitha", "text": " \nGli ioliti (Hyolitha) o iolitidi sono enigmatici animali estinti, vissuti nei mari del Paleozoico.\nDescrizione.\nTutto quello che si conosce di questi animali sono i resti delle loro piccole conchiglie coniche. Questi gusci calcarei possedevano un opercolo ricoperto e due supporti curvati, noti come \"helen\". La maggior parte degli ioliti erano lunghi da uno a quattro centimetri e la sezione della loro conchiglia era ellittica o triangolare. Sembra che alcune specie possedessero conchiglie annulate o striate.\nClassificazione enigmatica.\nGli ioliti non assomigliano a nessun altro animale noto, vivente o estinto, quindi la loro classificazione \u00e8 altamente problematica. Alcuni autori ritengono che questo gruppo fosse parte dei molluschi, ma generalmente questa concezione non riscuote un grande successo tra gli studiosi. Tracce fossili di un intestino convoluto sembrerebbero mostrare analogie con i vermi sipunculidi. Nonostante l'abbondanza di fossili, le conchiglie degli iolitidi rimangono strutture enigmatiche: non si sa nulla dei loro antenati e nemmeno delle loro strutture interne. Si presume che fossero animali bentici (abitanti dei fondali marini) e vi sarebbero alcune prove che li identificano come carnivori. Uno degli iolitidi pi\u00f9 noti \u00e8 \"Haplophrentis\", di Burgess Shales."}
{"id": "1936332", "revid": "339392", "url": "https://it.wikipedia.org/wiki?curid=1936332", "title": "Axpo Super League", "text": ""}
{"id": "1936335", "revid": "117638449", "url": "https://it.wikipedia.org/wiki?curid=1936335", "title": "Arte adrianea", "text": "L'arte adrianea \u00e8 la produzione artistica dell'Impero romano durante il regno dell'imperatore Adriano, indicativamente, dal 117 al 138 d.C. Durante il regno di Adriano il classicismo greco, ripreso da Augusto e superato all'epoca di Traiano, torn\u00f2 nell'arte ufficiale, ma con un nuovo spirito, pi\u00f9 nostalgico, romantico, intellettualmente raffinato.\nCaratteristiche.\nI fenomeni artistici dell'epoca di Adriano furono per lo pi\u00f9 circoscritti, nella loro peculiarit\u00e0 stilistica, ai monumenti ufficiali o a quelli sorti nell'immediata influenza della corte imperiale, a differenza dei periodi immediatamente precedenti (epoca flavia e traianea), i quali interessarono invece pi\u00f9 strati sociali e un territorio pi\u00f9 vasto, per via delle mutate condizioni di vita della popolazione romana e provinciale.\nIn questo periodo l'arte romana svilupp\u00f2 un recupero classicista, legato al gusto e agli interessi del solo sovrano, uomo estremamente colto e raffinato, artista dilettante (pittore e architetto), poeta, letterato, filelleno nel sentimento e nell'indirizzo politico.\nIl classicismo adrianeo si discost\u00f2 nettamente dal recupero classico dell'arte augustea (neoatticismo), pi\u00f9 freddo e accademico, essendo anche ormai la societ\u00e0 romana profondamente cambiata dai tempi del primo imperatore. Sotto Adriano infatti Roma aveva ormai consolidato una societ\u00e0 articolata, una cultura propria e un livello artistico notevole e indipendente, non era pi\u00f9 ai primi passi e non aveva quindi pi\u00f9 bisogno del rigido sostegno degli artisti ateniesi come era avvenuto a cavallo tra il I secolo a.C. e il I secolo d.C. L'amore verso la Grecia classica di Adriano va comunque collocato nell'ambito dell'interesse privato del \"princeps\", non fu un evento di largo raggio che suscit\u00f2 una vera e propria problematica artistica (un \"rinascenza\" o \"rinascimento\"), e svan\u00ec con la scomparsa del protagonista. Per questo le opere adrianee, soprattutto nella scultura, sono piacevoli, delicate, nostalgiche, tecnicamente ineccepibili, superiori per inventiva e resa delle opere ripetute programmaticamente nel neoatticismo, ma sono comunque esangui, carenti dal punto di vista del contenuto.\nIl classicismo adrianeo era per\u00f2 anche espressione di un programma politico preciso, legato a un avvicinamento del sovrano (e quindi di Roma) alle province di cultura ellenica, prendendo invece le distanze da quelle pi\u00f9 distanti e irrequiete (Mesopotamia, Armenia e Arabia), come documentano anche i suoi frequenti viaggi.\nVolendo fare un paragone con l'arte moderna, se l'arte augustea ebbe un'attitudine verso la Grecia che potrebbe definirsi una sorta di \"neoclassicismo\", quella adrianea fu invece un \"romanticismo\".\nPrima che lo studio dell'arte romana venisse liberato dai pregiudizi accademici di stampo neoclassico, l'arte adrianea, assieme a quella dell'epoca di Augusto, erano gli unici periodi ai quali gli studiosi riconoscevano un certo interesse e valore, pur nella generale impostazione di \"decadenza\" dell'arte dopo la fine del periodo classico greco. Nonostante ci\u00f2, la valutazione che si dava dell'arte adrianea era sostanzialmente errato, essendo focalizzato pi\u00f9 sulla trasmissione del canone classico che sul contesto dell'epoca. Questa impostazione venne superata dalla Scuola viennese di storia dell'arte.\nScultura.\nNell'epoca di Adriano furono numerosissime le copie di opere celebri della Grecia classica, tra i quali spiccano, per eleganza del rilievo, i sarcofagi. La scuola ateniese, tanto influente sull'arte augustea, continu\u00f2 ad avere un posto nel classicismo adrianeo, ma ben pi\u00f9 decisiva era ormai la scuola di Afrodisia, in Caria, che rest\u00f2 fino al V secolo l'officina scultorea pi\u00f9 viva e originale, influenzando l'arte di Roma prima e di Costantinopoli poi.\nIn scultura la creazione pi\u00f9 tipica di quest'epoca fu il tipo di Antinoo, amante di Adriano morto giovanissimo e divinizzato. La sua figura, ripetuta con tutte le variazioni possibili, venne effigiata originariamente da un artista probabilmente greco, in un'opera andata perduta. La replica migliore \u00e8 forse quella dell'Antinoo Farnese al Museo Archeologico Nazionale di Napoli.\nCon il tipo di Antinoo ritorn\u00f2 nell'arte antica il tema del nudo virile stante, non in azione ma che d\u00e0 l'idea di potersi muovere liberamente: lo stesso tema al centro della scultura greca classica del VI-V secolo a.C. Per lo scopo vennero usati i modi derivati da Fidia, trasformati e attualizzati secondo la sensibilit\u00e0 della corte di Adriano.\n\u00c8 interessante notare come tra i pochi nomi di scultori che ci sono pervenuti (attivi per esempio alla villa Adriana), vari provenivano dalla scuola di Afrodisia, nella Caria (Asia Minore), che farebbe pensare a un canale privilegiato tra Roma e le officine di quella zona.\nLa scultura celebrativa e il rilievo storico, genere ben radicato nella societ\u00e0 romana, risentirono meno del particolare gusto di Adriano e della sua corte.\nPer esempio i cosiddetti plutei di Traiano nella Curia nel Foro Romano, che celebrano i primi atti di governo forse di Traiano o forse di Adriano, che riflettono ancora lo stile traianeo: da uno di questi nacque la leggenda della \"vedovella\", la cui eco arriv\u00f2, tramite l'interpretazione cristiana, anche a Dante (Par. XX, 45). Pi\u00f9 statico e con richiami classici \u00e8 il rilievo della \"Nuncupatio votorum\" per un'impresa di Adriano, magari all'epoca del governo della Pannonia, firmato \"Orestes\" e oggi diviso in due frammenti al Louvre. Pi\u00f9 freddo \u00e8 il rilievo dei \"Vota vicennalia di Adriano\" (137) agli Uffizi.\nDi notevole interesse sono gli otto tondi adrianei nell'Arco di Costantino, di provenienza ignota, con scene di caccia imperiale accoppiate a offerte a varie divinit\u00e0. L'esaltazione della caccia fu infatti una novit\u00e0 del tempo di Adriano, insolita per l'ambiente romano e pi\u00f9 tipica delle antiche civilt\u00e0 orientali fino a Alessandro Magno quale esaltazione eroica del sovrano. Venne inaugurata in quel periodo la tipologia di sarcofagi con la caccia al leone, che ebbe grande diffusione nel III secolo.\nIn questo periodo inizi\u00f2 a manifestarsi anche un gusto verso il contrasto tra superfici levigate e mosse, come nel ritratto di Adriano del Museo delle Terme (Roma), dove sono accostate zone lisce e con passaggi molto sfumati (le carni) e zone mosse pittoricamente (la barba, i capelli, ecc.).\nArchitettura.\nIl capolavoro dell'epoca di Adriano e dell'architettura romana in generale \u00e8 il Pantheon, ricostruito dopo un incendio del 110 (i bolli sui mattoni confermano il periodo tra il 115 e il 127) secondo una nuova pianta circolare che comprendeva una vasta aula coperta dalla cupola emiciclica, il cui diametro corrisponde all'altezza dell'edificio. Col Pantheon \u00e8 chiara la divergenza tra architettura greca e romana: la prima si rivolge essenzialmente all'esterno degli edifici, la seconda mette al centro gli spazi interni. Non si conoscono esempi in Grecia della tipologia architettonica del Pantheon (edificio a base circolare con pronao colonnato organicamente articolato), mentre si hanno forse tracce a Roma in epoca republicana (il tempio B del Largo Argentina).\nGrandioso era il tempio di Venere e Roma nel Foro Romano, disegnato dallo stesso imperatore (e criticato da Apollodoro di Damasco, architetto di Traiano).\nLa villa Adriana di Tivoli fu un'altra grande opera di Adriano, dove la sua passione architettonica pot\u00e9 trovare un campo d'azione libero. Alcune parti del complesso hanno forme particolarmente originali e ardite, sviluppando i modelli passati e anticipando alcune soluzioni dei due secoli successivi. Per esempio la sala a cupola della Piazza d'Oro non ha altri esempi di paragone nel mondo antico: nemmeno nella Domus Aurea si arriv\u00f2 a espressioni cos\u00ec estreme, nate forse dalle intuizioni libere del sovrano e sviluppate dagli ottimi costruttori.\nOpposto idealmente al mausoleo di Augusto, Adriano fece realizzare sulle sponde del Tevere il proprio mausoleo, oggi Castel Sant'Angelo.\nPittura.\nPochi sono i documenti pittorici superstiti di quest'epoca e tutti dimostrano una sostanziale ripetizione dei modelli di decorazione parietale tradizionali, come i piccoli paesaggi entro grandi campiture di colore. Quasi assenti sono le architetture fittizie dipinte. Stucchi bianchi ed eleganti fregi policromi sono stati rinvenuti nel sepolcro degli Anici e Valeri e in quello dei Pancrazi sulla via Latina, forse risalenti al primo periodo antoniniano.\nMosaico.\nTra l'epoca di Adriano e quella degli Antonini continu\u00f2 la produzione di mosaici policromi imitanti la pittura, derivati dalla tradizione ellenistica, ai quali si aggiunsero i nuovi mosaici in tessere bianche e nere, sia figurati che decorativi. Essi vennero impiegati largamente nelle terme, negli ambienti di uso pubblico e nelle abitazioni meno lussuose, combinando la semplicit\u00e0 e economicit\u00e0 con una vastissima gamma di variazioni possibili.\nArte provinciale.\nAdriano fece intraprendere la costruzione di almeno qualche edificio in quasi ciascuna delle citt\u00e0 toccate dai suoi frequenti viaggi, come ci tramanda il suo biografo. Le opere pi\u00f9 rilevanti interessarono Atene, citt\u00e0 d'elezione di Adriano, dove venne completato l'Olympeion, venne innalzata una biblioteca monumentale (con 10 colonne in marmo pavonazzetto e pareti incrostate di marmi preziosi), il tempio di Hera e di Zeus Panellenios, un Pantheon e altri edifici. Lungo le mura cittadine fece costruire un arco a suo nome, dal disegno mistilineo ispirato all'ellenismo."}
{"id": "1936336", "revid": "72783", "url": "https://it.wikipedia.org/wiki?curid=1936336", "title": "Recitazione a soggetto", "text": ""}
{"id": "1936356", "revid": "289247", "url": "https://it.wikipedia.org/wiki?curid=1936356", "title": "Cerchio di pietre (et\u00e0 del ferro)", "text": ""}
{"id": "1936358", "revid": "36426", "url": "https://it.wikipedia.org/wiki?curid=1936358", "title": "Cerchi di pietre dell'et\u00e0 del Ferro", "text": ""}
{"id": "1936363", "revid": "1347902", "url": "https://it.wikipedia.org/wiki?curid=1936363", "title": "Beit She'an", "text": "Beit She'an (in ebraico: \u05d1\u05b5\u05bc\u05d9\u05ea \u05e9\u05b0\u05c1\u05d0\u05b8\u05df, , traslitterato anche \"Beth Shean\"; , forma ufficiale israeliana; \u0628\u064a\u0633\u0627\u0646 \"Bees\u0101n\" , traslitterato anche come \"Beisan\" o \"Bisan\") \u00e8 una citt\u00e0 del Distretto Settentrionale di Israele che ha storicamente svolto un ruolo importante a causa della sua posizione geografica, all'incrocio tra la valle del Giordano e la valle di Jezreel.\nStoria.\nBeit She'an \u00e8 menzionata per la prima volta tra le conquiste di Tutmosi III nel XV secolo a.C., e sono stati trovati resti di un centro amministrativo egiziano risalente alla XVIII e XIX dinastia. La \"Bibbia\" la menziona come una citt\u00e0 cananita nel \"Libro di Giosu\u00e8\", dove ne registra la conquista da parte di Davide; gli scavi hanno portato alla luce costruzioni amministrative dell'epoca di Salomone distrutte da Tiglat-Pileser III.\nDurante il periodo ellenistico, ebbe una popolazione ellenizzata e fu chiamata Scitopoli (\"Scythopolis\"), probabilmente in quanto vi si erano stabiliti come veterani dei mercenari sciti; poich\u00e9 la mitologia greca la voleva fondata da Dioniso e dalla sua nutrice Nysa, la citt\u00e0 era nota anche come Nisa-Scitopoli (\"Nysa-Scythopolis\"). Nel III e II secolo a.C., la citt\u00e0 fu coinvolta nelle guerre dei Diadochi tra le dinastie tolemaica e seleucide, come pure nella rivolta dei Maccabei asmonei, che nel II secolo a.C. distrussero Scitopoli.\nNel 64 a.C. fu occupata dai Romani, ricostruita e resa capitale della Decapoli, le \"dieci citt\u00e0\" della Samaria che erano centri della cultura greco-romana: si tratt\u00f2 di un evento cos\u00ec importante che il calendario della citt\u00e0 inizia con quell'anno. La \"pax romana\" rese florida la citt\u00e0, come evidente dalla sua pianificazione urbana di alto livello e dalle numerose costruzioni, tra cui il teatro romano meglio conservato della Samaria, un ippodromo, il cardine e altre costruzioni tipiche dell'influenza romana. I blocchi di basalto scuro usati per le costruzioni e l'acqua per l'acquedotto romano furono forniti da monte Ghilboa, distante 7\u00a0km. Molte delle costruzioni di Scitopoli furono danneggiate dal terremoto del 363. Nel 409 la citt\u00e0 divenne capitale della \"Palaestina Secunda\"."}
{"id": "1936365", "revid": "3115", "url": "https://it.wikipedia.org/wiki?curid=1936365", "title": "Due Santi", "text": "Due Santi \u00e8 una frazione amministrativa appartenente alla seconda circoscrizione del comune di Marino, in provincia di Roma, nell'area dei Castelli Romani.\nStoria.\nLa frazione si estende a cavallo della Strada statale 7 Via Appia, in corrispondenza del chilometro 21.5, ai confini meridionali del comune di Marino con il comune di Castel Gandolfo. Fanno parte della frazione di Due Santi le localit\u00e0 \"Ceraseti\", \"Valle del Parco\", \"Spinabella\", \"Castagnole\", \"Casa Rossa\" e \"Torraccio\".\nPresso la localit\u00e0 \"Valle del Parco\" alla fine degli anni novanta \u00e8 stata costruita la sede europea della \"University of Dallas\". Poco distante, inoltre, presso i confini con Castel Gandolfo al chilometro 22 della via Appia, c'era la scuola dirigenti del Partito Comunista Italiano intitolata a Palmiro Togliatti. Fu proprio in alcuni casolari di Due Santi che alcuni dirigenti antifascisti, tra cui Antonio Gramsci e Palmiro Togliatti, tenevano riunioni segrete durante il periodo fascista, ospiti di Aurelio Del Gobbo, che poi nel dopoguerra divent\u00f2 sindaco di Marino. \nTra la vicina frazione di Frattocchie e Due Santi \u00e8 stato identificato, con alcuni scavi archeologici ottocenteschi, il sito della citt\u00e0 latina di \"Bovillae\"."}
{"id": "1936367", "revid": "1543377", "url": "https://it.wikipedia.org/wiki?curid=1936367", "title": "Shawn Michaels", "text": "Considerato uno dei migliori wrestler di tutti i tempi, Michaels ha lottato per la World Wrestling Federation/Entertainment dal 1988 fino al suo primo ritiro - dovuto ad un grave infortunio alla schiena - nel 1998. \u00c8 comunque apparso senza lottare in diversi ruoli dal 1998 al 2000 mentre ha fatto il suo ritorno sul ring nel 2002 fino al ritiro definitivo nel 2010. Ha lottato nel main event dei principali eventi in pay-per-view dal 1989 al 2010 e in particolare per cinque volte in quello dell'evento principale della federazione, WrestleMania.\n\u00c8 un quattro volte campione del mondo, avendo vinto per tre volte il WWF Championship e una volta il World Heavyweight Championship; ha poi vinto per due volte consecutive il Royal Rumble match (edizione 1995 e nell'edizione 1996) ed \u00e8 stato il primo a completare il Grand Slam Championship. Ha inoltre vinto il premio \"Match of the Year\" della rivista \"Pro Wrestling Illustrated\" per un record di undici volte.\nHa cominciato la sua carriera nella Mid-South Wrestling, territorio della National Wrestling Alliance e l'American Wrestling Association; in quest'ultima federazione form\u00f2 un tag team con Marty Jannetty conosciuto come The Midnight Rockers e i due vinsero l'AWA World Tag Team Championship per due volte. I due hanno poi firmato per la WWF nel 1987 mentre erano ancora sotto contratto con l'AWA, dove tornarono brevemente per poi firmare in esclusiva con la WWF. Dopo lo scioglimento dei Rockers alla fine del 1991, Michaels ha iniziato a lavorare come wrestler singolo con la \"gimmick\" di \"The Heartbreak Kid\", prima come \"heel\" e poi come \"face\". Ha esercitato una notevole influenza nelle decisioni di \"booking\" come parte di una fazione dello spogliatoio nota informalmente come \"The Kliq\".\nNel 1997 ha formato con Triple H, Chyna e Rick Rude la D-Generation X e nello stesso anno ha preso parte a uno dei match pi\u00f9 controversi della storia del wrestling, noto come lo Screwjob di Montr\u00e9al. Dopo aver subito un grave infortunio alla schiena alla \"Royal Rumble 1998\" che lo constrinse al ritiro dopo aver perso il WWF Championship a WrestleMania XIV, ha aperto una scuola di wrestling, la \"The Shawn Michaels Wrestling Academy\" mentre ha fatto il suo ritorno sul ring nel 2002 a \"SummerSlam\". Michaels e Triple H hanno brevemente riformato la DX nel 2006, ma dopo un infortunio di Triple H, \u00e8 tornato a lottare in singolo. Nel 2009 il duo si \u00e8 riunito ancora una volta vincendo lo Unified WWE Tag Team Championship.\nMichaels si \u00e8 ritirato definitivamente nel 2010 a \"WrestleMania XXVI\", dopo aver perso contro The Undertaker in un match in cui metteva in palio la sua carriera. Nel dicembre 2010 ha firmato un contratto a lungo termine con la WWE, che consiste in una serie di apparizioni in ruoli senza impegni sul ring. Nel 2011 \u00e8 stato inserito nella WWE Hall of Fame; la federazione lo ha cos\u00ec descritto: \"Chiedi a ogni superstar del roster della WWE chi \u00e8 l'atleta pi\u00f9 dotato di tutti i tempi e quasi tutti daranno la stessa risposta: Shawn Michaels\".\nBiografia.\nHickenbottom nacque il 22 luglio 1965 a Chandler, Arizona. Ultimo di quattro figli, fu cresciuto in una famiglia militare e visse nei primi anni a Reading, ma crebbe a San Antonio. Da bambino, Hickenbottom odiava il nome Michael, cos\u00ec la sua famiglia e i suoi amici lo chiamarono Shawn. All'et\u00e0 di sei anni, inizi\u00f2 a giocare a football americano. Gioc\u00f2 come linebacker alla Randolph High School e in seguito divenne il capitano della squadra. Dopo essersi diplomato, Hickenbottom frequent\u00f2 la Texas State University a San Marcos, la quale abbandon\u00f2 poco dopo. Successivamente, inizi\u00f2 ad intraprendere una carriera nel wrestling professionistico.\nCarriera.\nCircuito indipendente (1984\u20131988).\nHickenbottom inizi\u00f2 ad allenarsi sotto la guida del wrestler Jos\u00e9 Lothario. Durante il suo allenamento, adott\u00f2 il nome di \"Shawn Michaels\". Dopo aver concluso il suo allenamento con Lothario, fece il suo debutto come Shawn Michaels il 16 ottobre 1984 nella National Wrestling Alliance perdendo contro Art Crews.\nNel gennaio 1985, lott\u00f2 nella World Class Championship Wrestling. Nell'aprile dello stesso anno, lott\u00f2 nella Central State Wrestling. In quella federazione, Michaels e il suo compagno di coppia Marty Jannetty sconfissero i Batten Twins vincendo l'NWA Central States Tag Team Championship, per poi perderli contro gli stessi Batten Twins.\nAll'et\u00e0 di 20 anni, fece il suo debutto a livello nazionale come \"Sean Michaels\" nell'American Wrestling Association, sconfiggendo Buddhakhan. Lott\u00f2 in coppia con Marty Jannetty dove furono annunciati come Midnight Rockers. I Midnight Rockers vinsero il AWA World Tag Team Championship sconfiggendo Doug Somers e Buddy Rose.\nWorld Wrestling Federation/Entertainment (1988\u2013presente).\nThe Rockers (1988\u20131991).\nI Rockers fecero il loro debutto in un house show il 7 luglio 1988. Vince McMahon, decise di rinominarli semplicemente \"The Rockers\". Il team divenne in poco tempo uno dei pi\u00f9 amati e in quel periodo, Michaels lott\u00f2 al suo primo pay-per-view in WWF quando i Rockers vennero coinvolti in un 4-on-4 Survivor Series match alle Survivor Series.\nIl 30 ottobre 1990, i Rockers vinsero in maniera non ufficiale il WWF Tag Team Championship contro la Hart Foundation (Bret Hart e Jim Neidhart), in quanto la met\u00e0 del Tag Team Championship, Neidhart era in procinto di lasciare la federazione. Il match fu registrato con la vittoria del titolo dei Rockers, ma poco pi\u00f9 tardi, Neidhart firm\u00f2 un nuovo contratto con la compagnia. Il titolo di coppia venne restituito alla Hart Foundation, mentre il cambio di titolo non \u00e8 stato mai ufficialmente riconosciuto dalla WWF. I Rockers continuarono la loro alleanza, che si concluse il 2 dicembre 1991 in un incidente durante il \"Barber Shop\" di Brutus Beefcake. Michaels colp\u00ec Jannetty con un superkick e lo gett\u00f2 attraverso il vetro della finestra del \"Barber Shop\". Jannetty torn\u00f2 in WWF l'anno seguente e ottenne un discreto successo prima di lasciare la compagnia nel 1994, mentre Michaels divenne un \"heel\" soprannominato \"Boy Toy\".\nAlleanza e faida con Diesel (1992\u20131995).\nSotto suggerimento di Curt Hennig, Michaels adott\u00f2 il soprannome di \"The Heartbreak Kid\". Insieme al suo nuovo nome, il suo personaggio si evolse diventando un \"heel\". Michaels venne affiancato dalla valletta, Sensational Sherri la quale secondo la storyline si era presa una cotta per lui.\nA WrestleMania VIII, nel suo primo incontro singolo in un pay-per-view, Michaels sconfisse Tito Santana. Successivamente, Michaels divenne il primo sfidante al WWF Championship di Randy Savage, che affront\u00f2 senza successo all'evento britannico UK Rampage, tenutosi il 19 aprile alla Sheffield Arena. (il match fu trasmesso negli Stati Uniti nella puntata di \"Prime Time Wrestling\" del 15 giugno). Alle registrazioni di \"Wrestling Challenge\" del 21 luglio, fall\u00ec la conquista dell'Intercontinental Championship contro Bret Hart nel primo Ladder match di sempre. Nella puntata di Saturday Night's Main Event del 27 ottobre, che venne mandato in onda il 14 novembre, Michaels sconfisse The British Bulldog per vincere l'Intercontinental Championship. Alle Survivor Series, Michaels affront\u00f2 Bret Hart per il WWF Championship, perdendo. In origine, Michaels e Hart si sarebbero dovuti affrontare nel \"main event\" secondario, ma venne spostato come incontro principale poich\u00e9 The Ultimate Warrior non pot\u00e9 lottare e fu rimpiazzato da Mr. Perfect in un tag team match insieme a Randy Savage contro il team composto da Ric Flair e Razor Ramon. Successivamente, Michaels ruppe l'alleanza con Sherri e inizi\u00f2 una rivalit\u00e0 con l'ex compagno di coppia, Marty Jannetty. Michaels perse l'Intercontinental Championship in favore di Jannetty il 17 maggio a \"Monday Night Raw\". Michaels riconquist\u00f2 il titolo il 6 giugno con l'aiuto del debuttante Diesel.\nNel settembre del 1993, Michaels venne sospeso per essere risultato positivo a un test antidoping. Negli show della WWF, la sua sospensione venne spiegata come rifiuto di difendere il titolo. Dopo aver rifiutato l'offerta della World Championship Wrestling (WCW), Michaels torn\u00f2 in WWF il 24 novembre alle Survivor Series, sostituendo Jerry Lawler come membro dello sconfitto \"Team Knights\", insieme a The Red Knight, The Blue Knight e The Black Knight.\nNel 1994, Michaels inizi\u00f2 una rivalit\u00e0 con Razor Ramon, che aveva vinto l'Intercontinental Championship, reso vacante da Michaels. La rivalit\u00e0 si concluse in un ladder match a WrestleMania X, vinto da Ramon. L'incontro venne votato dai fan di \"Pro Wrestling Illustrated\" come \"Match of the Year\". Inoltre ricevette un rating di 5 stelle da uno dei membri del \"Wrestling Observer Newsletter\", Dave Meltzer. Nei mesi successivi, Michaels cre\u00f2 un suo talk show personale, l\"'Heartbreak Hotel\", il talk show venne utilizzato principalmente a \"Superstars\".\nIl 28 agosto, Michaels e Diesel sconfissero gli Headshrinkers (Samu e Fatu) conquistando il WWF Tag Team Championship. Il giorno successivo a SummerSlam, Diesel perse l'Intercontinental Championship contro Ramon dopo essere stato colpito accidentalmente da un superkick di Michaels. Ci\u00f2 caus\u00f2 l'inizio dello split tra Michaels e Diesel durato fino alle Survivor Series che port\u00f2 alla fine del team dopo che Michaels colp\u00ec ancora una volta Diesel causando la sua eliminazione. Michaels vinse la Royal Rumble del 1995, acquisendo il diritto di sfidare l'allora campione WWF Diesel, a WrestleMania XI (che aveva vinto il titolo battendo Bob Backlund). Durante la rivalit\u00e0, Michaels reclut\u00f2 Sid come guardia del corpo, ed a WrestleMania XI venne sconfitto da Diesel, e la sera seguente, fu attaccato da Sid. In seguito si prese una pausa poich\u00e9 Vince McMahon lo volle far diventare un beniamino del pubblico.\nThe Kliq (1995\u20131996).\nMichaels torn\u00f2 nel maggio del 1995 come beniamino del pubblico e sconfisse Jeff Jarrett conquistando il suo terzo Intercontinental Championship a . In seguito, difese con successo il titolo intercontinental contro Razor Ramon a SummerSlam. Intorno a quel periodo, Michaels divenne il leader di un gruppo nel backstage chiamato Kliq. La critica si accorse che il gruppo aveva abbastanza potere con Vince McMahon, diventando una delle figure del wrestling pi\u00f9 importanti in WWF per molti anni verso la met\u00e0 degli anni novanta, e ebbero dei contrasti con altri wrestler. Michaels si espresse dichiarando che McMahon concedette il \"push\" solo ai wrestler che lo meritavano. Michaels inizi\u00f2 a chiamare i suoi tifosi \"Kliq\", con chiaro riferimento al loro gruppo. Nell'ottobre dello stesso anno, Michaels fu vittima di un'aggressione fuori a un bar di Syracuse. Dato che non era in grado di combattere, Michaels fu costretto originariamente, a perdere il titolo contro Dean Douglas a In Your House 4: Great White North, ma a causa ci\u00f2, Douglas perse l'Intercontinental Championship Razor Ramon, altro membro della Kliq. Durante un incontro con Owen Hart a \"Raw\" nel mese di novembre, Hart colp\u00ec Michaels con un enzuigiri dietro la testa. Il match continu\u00f2, ma Michaels collass\u00f2 nel ring a causa del colpo. In realt\u00e0 fu un \"angle\" che permise a Michaels di prendersi una pausa per curare un infortunio.\nWWF Champion e ritiro (1996\u20131998).\nMichaels torn\u00f2 alla Royal Rumble, vincendo il match per la seconda volta di fila e ottenne un'opportunit\u00e0 titolata per il WWF Championship a WrestleMania XII. Durante quel periodo, Jos\u00e8 Lothario divenne il manager di Michaels. A WrestleMania XII, Michaels sconfisse l'allora campione WWF Bret Hart nell'overtime del loro Iron Man match di 60 minuti, che si era concluso in pareggio. Il 19 maggio, Michaels e gli altri membri della Kliq furono coinvolti nell'incidente conosciuto come \"Curtain Call\". Diesel e Razor Ramon erano in procinto di lasciare la WWF per la compagn\u00eca rivale, la WCW. Dopo aver vinto un match contro Diesel, Michaels e Diesel vennero raggiunti da Ramon e Hunter Hearst Helmsley e si abbracciarono. In quanto Diesel e Helmsley erano i cattivi del momento mentre Michaels e Ramon erano i beniamini del pubblico, ci\u00f2 port\u00f2 a una rottura della \"kayfabe\", la quale era rara e controversa in quei tempi. Michaels mantenne il titolo per la maggior parte dell'anno, che perse contro Sycho Sid alle Survivor Series. Michaels conquist\u00f2 il WWF Championship per la seconda volta il 19 gennaio alla Royal Rumble, dove sconfisse Sid in una rivincita.\nNella puntata speciale di \"Raw\" chiamata \"Thursday Raw Thursday\", Michaels rese vacante il WWF Championship. Michaels spieg\u00f2 al pubblico di essere stato informato dai dottori di avere un infortunio al ginocchio e di doversi ritirare. Il suo discorso fu ritenuto controverso, poich\u00e9 Michaels era presumibilmente contrario a perdere contro Bret Hart a WrestleMania XIII (dal momento nel quale fu notato che avrebbe dovuto affrontare Hart in una rivincita a WrestleMania). Michaels stava pensando al ritiro e disse di \"dover ritrovare di nuovo il suo sorriso\" che aveva \"perso\". Dopo essere stato operato al ginocchio da Dr. James Andrews, Michaels torn\u00f2 qualche mese pi\u00f9 tardi formando un tag team di breve durata con Stone Cold Steve Austin, con il quale vinse il WWF Tag Team Championship. Nella sua autobiografia. Michaels parl\u00f2 della sua rivalit\u00e0 con Bret Hart nella vita reale, sostenendo che Hart fece delle interviste televisive nelle quali affermava che [Michaels] stava fingendo il suo infortunio.\nNella primavera del 1997, i conflitti reali tra Michaels e Hart ragginsero il loro apice. Michaels abbandon\u00f2 per un breve periodo la federazione nel mese di giugno dello stesso anno in seguito a una vera rissa con Hart, qualche ora prima dell'inizio di \"Raw Is War\", a causa di una battuta fatta da Michaels in onda conosciuta come \"Sunny Days\", insinuando che Hart (all'epoca sposato) avesse una relazione con Tammy Sytch, conosciuta come \"Sunny\". Durante la rivalit\u00e0 con l'Hart Foundation, Michaels e Austin erano ancora i campioni di coppia durante la rivali e venne indetto un torneo che avrebbe decretato i nuovi campioni. Michaels torn\u00f2 nel mese di luglio. A SummerSlam, Michaels fu l'arbitro speciale del match per il WWF Championship tra il campione The Undertaker e Bret Hart. Durante il match, Michaels colp\u00ec accidentalmente The Undertaker con una sedia (il quale voleva colpire Bret Hart dopo aver ricevuto uno sputo da quest'ultimo) per poi contare lo schienamento dando la vittoria a Hart. La sera successiva a \"Raw Is War\", Michaels inizi\u00f2 a mostrare i primi segni di un \"turn\" \"heel\" affermando che quello che era successo a SummerSlam era stato un incidente e che aveva affrontato The Undertaker nel momento giusto. A One Night Only, Michaels sconfisse The British Bullsog per vincere l'European Championship. All'evento, il pubblico fischi\u00f2 Michaels lanciando dei rifiuti sul ring, cimentando cos\u00ec il suo turn heel. Con quella vittoria, Michaels divenne il primo Grand Slam Champion. A , Michaels sconfisse The Undertaker nel primo Hell in a Cell match grazie al debutto in WWF di Kane, che attacc\u00f2 il becchino.\nNell'autunno dello stesso anno, Michaels si alle\u00f2 con Hunter Hearst Helmsley (in seguito conosciuto con il nome di Triple H), l'allora fidanzata di Helmsley Chyna e Rick Rude formando la D-Generation X.\nDopo il titolo europeo, Michaels si concentra ancora una volta sul titolo WWF. Diventa il primo sfidante dopo aver sconfitto The Undertaker al primo Hell in a Cell match. Affronta quindi nuovamente Bret Hart al pay-per-view Survivor Series, conquistando per la terza e ultima volta il WWF Championship: \u00e8 nel corso di questo match che avviene il famoso Screwjob di Montr\u00e9al. In questo momento, HBK \u00e8 contemporaneamente WWF Champion e WWF European Champion; passa alla storia come il primo Grand Slam Champion, nome indicativo di un wrestler capace di vincere WWF Championship, Intercontinental Championship, WWF Tag Team Championship e il WWF European Championship, oltre a due Royal Rumble.\nAd inizio 1998, un infortunio alla schiena ricevuto durante un Casket match contro The Undertaker alla Royal Rumble costringe Michaels a ritirarsi. Dopo un ultimo match a WrestleMania XIV, con Mike Tyson come special enforcer e poi arbitro speciale, dove perde il titolo contro Stone Cold Steve Austin, la carriera di HBK nel wrestling risulterebbe al capolinea, dato che secondo i medici la gravit\u00e0 dell'infortunio impediva un rientro nel ring. Durante la sua lontananza dal ring si \u00e8 dedicato alla famiglia e ha ritrovato la fede, dichiarandosi cristiano rinato. Nonostante questo ha ricoperto alcuni ruoli on-screen per la WWE, quali C\"ommissioner\" nel 1999 e, successivamente, arbitro speciale a Judgment Day 2000 nell'Iron Man match per il WWF Championship tra il campione The Rock e Triple H, vinto da quest'ultimo.\nRitorno e faida con Triple H (2002\u20132004).\nGli acciacchi alla schiena, che al momento del ritiro sembravano di una gravit\u00e0 estrema, si sono attenuati e Michaels \u00e8 tornato ufficialmente in WWE nella puntata di Raw del 3 giugno 2002, presentato da Kevin Nash com membro a sorpresa del nuovo NWo, di cui divenne il leader. La stable tuttavia ebbe breve durata, e venne sciolta da Vince McMahon diverse settimane dopo. Nella puntata di Raw del 22 luglio, prov\u00f2 a riformare la D-Generation X insieme all'amico Triple H ma quest'ultimo lo attacca a tradimento, rompendo definitivamente la stable e dando il via alla loro lunga e storica rivalit\u00e0. Ci\u00f2 sanc\u00ec il ritorno ufficiale di Michaels a combattere sul ring il 25 agosto 2002, a Summerslam, dove ha sconfitto Triple H in un brutale Unsanctioned Street Fight, venendo poi brutalmente attaccato e infortunato alla schiena dal rivale con lo sledgehammer (\"kayfabe\").\nIl 17 novembre 2002, a Survivor Series, Michaels ha fatto il suo ritorno vincendo un Elimination Chamber match che comprendeva anche il campione Triple H, Booker T, Chris Jericho, Kane e Rob Van Dam, conquistando cos\u00ec il World Heavyweight Championship per la prima volta dopo aver eliminato per ultimo proprio lo stesso Triple H. Nella puntata di \"Raw\" del 25 novembre Michaels \u00e8 stato sconfitto da Rob Van Dam per squalifica a causa dell'intervento di Triple H e Ric Flair ma ha comunque mantenuto il titolo: questo si \u00e8 trattato del primo incontro combattuto da HBK nello show rosso a distanza di quasi cinque anni. Il 15 dicembre, ad Armageddon, Michaels ha perso il titolo contro Triple H in un Three Stages of Hell match per 2-1 dopo 28 giorni di regno.\nIl 19 gennaio 2003, alla Royal Rumble, Michaels ha partecipato all'omonimo match entrando col numero 1 ma \u00e8 stato subito eliminato da Chris Jericho dopo essere stato colpito prima alle spalle con un colpo basso e poi con dei colpi di sedia; poco dopo, Michaels si \u00e8 vendicato causando l'eliminazione di Jericho da parte di Test. Nella puntata di \"Raw\" del 17 febbraio Michaels e Jeff Hardy hanno sconfitto Chris Jericho e Christian. Il 30 marzo, a WrestleMania XIX, Michaels ha sconfitto Chris Jericho. A fine match, i due sembravano abbracciarsi in segno di rispetto, ma Jerich\u00f2 attacc\u00f2 Michaels a tradimento. Nella puntata di \"Raw\" del 7 aprile Michaels e Booker T hanno sconfitto Chris Jericho e il World Heavyweight Champion Triple H. Nella puntata di \"Raw\" del 21 aprile Michaels ha arbitrato il match per il World Heavyweight Championship tra Booker T e il campione Triple H ma l'incontro \u00e8 terminato in no-contest. Il 27 aprile, a Backlash, Michaels, Booker T e il rientrante Kevin Nash sono stati sconfitti da Chris Jericho, Ric Flair e Triple H. Nella puntata di \"Raw\" del 26 maggio Michaels e Ric Flair sono stati sconfitti dal World Heavyweight Champion Triple H in un 2-on-1 Handicap match a causa dell'intervento di Randy Orton e del tradimento dello stesso Flair su Michaels. Nella puntata di \"Raw\" del 2 giugno Michaels, Kevin Nash e The Hurricane sono stati sconfitti dall'Evolution (Triple H, Randy Orton e Ric Flair). Il 15 giugno, a Bad Blood, Michaels \u00e8 stato sconfitto da Ric Flair a causa dell'intervento di Randy Orton. Nella puntata di \"Raw\" del 23 giugno Michaels e Kevin Nash hanno sconfitto Randy Orton e Ric Flair. Nella puntata di \"Raw\" del 21 luglio Michaels \u00e8 stato sconfitto da Chris Jericho. Il 24 agosto, a SummerSlam, Michaels ha partecipato all'Elimination Chamber match per il World Heavyweight Championship che comprendeva anche Chris Jericho, Goldberg, Kevin Nash, Randy Orton e il campione Triple H ma \u00e8 stato eliminato da Goldberg, mentre Triple H si \u00e8 poi aggiudicato l'incontro. Nella puntata di \"Raw\" del 1\u00ba settembre Michaels, Goldberg e Maven hanno sconfitto l'Evolution. Il 21 settembre, ad Unforgiven, Michaels \u00e8 stato sconfitto da Randy Orton. Nella puntata di \"Raw\" del 29 settembre Michaels e il World Heavyweight Champion Goldberg hanno sconfitto Randy Orton e Ric Flair per squalifica. Nella puntata di \"Raw\" del 13 ottobre Michaels e Goldberg hanno sconfitto Randy Orton, Ric Flair e Mark Henry in un 3-on-2 Handicap match. Nella puntata di \"Raw\" del 20 ottobre Michaels ha affrontato Goldberg per il World Heavyweight Championship ma l'incontro \u00e8 terminato in no-contest a causa dell'intervento dell'Evolution (Batista, Randy Orton, Ric Flair e Triple H). Nella puntata di \"Raw\" del 3 novembre Michaels ha sconfitto Mark Henry. Nella puntata di \"Raw\" del 10 novembre Michaels ha sconfitto Randy Orton. Il 16 novembre, a Survivor Series, Michaels ha partecipato ad un 5-on-5 Traditional Survivor Series Elimination match come membro del team di Stone Cold Steve Austin contro quello di Eric Bischoff (General Manager di \"Raw\") ma \u00e8 stato eliminato per ultimo da Randy Orton a causa dell'intervento di Batista. Nella puntata di \"Raw\" del 24 novembre Michaels e Chris Jericho hanno sconfitto Batista e Ric Flair. Nella puntata di \"Raw\" del 1\u00ba dicembre Michaels, il World Heavyweight Champion Goldberg e l'Intercontinental Champion Rob Van Dam hanno sconfitto Batista, Kane e Randy Orton. Il 14 dicembre, ad Armageddon, Michaels ha sconfitto Batista. Nella puntata di \"Raw\" del 15 dicembre Michaels e Rob Van Dam hanno sconfitto Batista, Ric Flair e il World Heavyweight Champion Triple H in un 3-on-2 Handicap match. Nella puntata di \"Raw\" del 29 dicembre Michaels ha affrontato Triple H per il World Heavyweight Championship ma l'incontro \u00e8 terminato in pareggio (e senza quindi il cambio di titolo) a causa di un doppio schienamento.\nIl 25 gennaio 2004, alla Royal Rumble, Michaels ha affrontato Triple H per il World Heavyweight Championship in un Last Man Standing match ma l'incontro \u00e8 terminato in pareggio (e senza quindi il cambio di titolo) dopo che entrambi non si sono rialzati entro il conteggio di dieci. Nella puntata di \"Raw\" del 2 febbraio Michaels ha sconfitto l'Intercontinental Champion Randy Orton in un match non titolato. Nella puntata di \"Raw\" del 16 febbraio Michaels ha sconfitto Chris Benoit. Nella puntata di \"Raw\" del 1\u00ba marzo Michaels e Chris Benoit sono stati sconfitti da Batista e Randy Orton. Il 14 marzo, a WrestleMania XX, Michaels ha partecipato ad un Triple Threat match per il World Heavyweight Championship che comprendeva anche Chris Benoit e il campione Triple H ma l'incontro \u00e8 stato vinto da Benoit. Nella puntata di \"Raw\" del 15 marzo Michaels e il World Heavyweight Champion Chris Benoit hanno sconfitto l'Evolution (Batista, Randy Orton e Ric Flair) in un 3-on-2 Handicap match. Nella puntata di \"Raw\" del 29 marzo Michaels e Chris Benoit hanno affrontato Batista e Ric Flair per il World Tag Team Championship con Johnny Nitro nel ruolo di arbitro speciale ma sono stati sconfitti per squalifica. Nella puntata di \"Raw\" del 12 aprile Michaels, Chris Benoit, Mick Foley e Shelton Benjamin hanno sconfitto l'Evolution. Il 18 aprile, a Backlash, Michaels ha partecipato ad un Triple Threat match per il World Heavyweight Championship che comprendeva anche Triple H e il campione Chris Benoit ma l'incontro \u00e8 stato vinto da quest'ultimo. Nella puntata di \"Raw\" del 3 maggio Michaels ha affrontato Chris Benoit per il World Heavyweight Championship ma \u00e8 stato sconfitto a causa dell'intervento di Triple H. Nella puntata di \"Raw\" del 7 giugno Michaels ha sconfitto l'Intercontinental Champion Randy Orton per squalifica in un match non titolato a causa dell'intervento dell'Evolution. Il 13 giugno, a Bad Blood, Michaels \u00e8 stato sconfitto da Triple H in un brutale e lunghissimo Hell in a Cell match, venendo poi attaccato duramente da Kane con una sedia la sera successiva a Raw.\nVarie faide (2004\u20132005).\nDopo un periodo di pausa, Michaels \u00e8 tornato il 12 settembre 2004, ad Unforgiven, sconfiggendo Kane in un No Disqualification match. Nella puntata di \"Raw\" del 13 settembre Michaels e l'Intercontinental Champion Chris Jericho hanno sconfitto Christian e Tyson Tomko. Nella puntata di \"Raw\" del 20 settembre Michaels ha affrontato Chris Jericho per l'Intercontinental Championship ma l'incontro \u00e8 terminato in no-contest a causa dell'intervento di Christian. Nella puntata di \"Raw\" del 27 settembre Michaels e Chris Jericho sono stati sconfitti da Christian e Tyson Tomko. Nella puntata di \"Raw\" del 4 ottobre Michaels ha sconfitto Christian. Nella puntata di \"Raw\" dell'11 ottobre Michaels, Chris Benoit e Edge hanno sconfitto l'Evolution (Batista, Ric Flair e il World Heavyweight Champion Triple H). Nella puntata di \"Raw\" del 18 ottobre Michaels ha partecipato ad un Triple Threat match contro Chris Benoit e Edge ma l'incontro \u00e8 stato vinto da quest'ultimo. Il 19 ottobre, a Taboo Tuesday, Michaels \u00e8 stato scelto dal pubblico per affrontare Triple H per il World Heavyweight Championship ma \u00e8 stato sconfitto a causa dell'intervento di Edge, il quale lo ha colpito con una \"Spear\".\nDopo una breve assenza, Michaels \u00e8 tornato il 9 gennaio 2005, a New Year's Revolution, dove ha svolto il ruolo di arbitro speciale nell'Elimination Chamber match per il vacante World Heavyweight Championship che comprendeva Batista, Chris Benoit, Chris Jericho, Edge, Randy Orton e Triple H; durante l'incontro Michaels ha colpito Edge con la \"Sweet Chin Music\" causandone l'eliminazione da parte di Jericho, mentre il match \u00e8 stato vinto da Triple H.\nNella puntata di \"Raw\" del 17 gennaio Michaels ha sconfitto Christian. Nella puntata di \"Raw\" del 24 gennaio Michaels, Chris Benoit e Chris Jericho hanno sconfitto Christian, Edge e Tyson Tomko. Il 30 gennaio, alla Royal Rumble, Michaels \u00e8 stato sconfitto da Edge; poco dopo, Michaels ha partecipato all'omonimo match entrando col numero 19 ma \u00e8 stato eliminato in maniera scorretta da Kurt Angle (appartenente al roster di \"SmackDown\"), il quale era gi\u00e0 stato eliminato in precedenza dallo stesso HBK. Nella puntata di \"Raw\" del 31 gennaio Michaels e Randy Orton hanno sconfitto Ric Flair e il World Heavyweight Champion Triple H. Nella puntata di \"Raw\" del 7 febbraio Michaels ha sconfitto Ric Flair. Nella puntata di \"Raw\" del 21 febbraio Michaels e Randy Orton hanno sconfitto Edge e Christian. Nella puntata di \"Raw\" del 28 febbraio Michaels ha sconfitto Edge in un Street Fight; poco dopo, al termine dell'incontro, Michaels \u00e8 stato brutalmente attaccato da Kurt Angle (appartenente al roster di \"SmackDown\"). Nella puntata di \"Raw\" del 14 marzo Michaels e Marty Jannetty hanno sconfitto La R\u00e9sistance (Rob\u00e9rt Conway e Sylvain Grenier). Nella puntata di \"Raw\" del 21 marzo Michaels ha sconfitto Rob\u00e9rt Conway. Nella puntata di \"Raw\" del 28 marzo il match tra Michaels e Muhammad Hassan \u00e8 terminato in no-contest. Il 3 aprile, a WrestleMania 21, Michaels \u00e8 stato sconfitto da Kurt Angle. Questo match \u00e8 considerato uno dei migliori nella storia di Wrestlemania.\nNella puntata di \"Raw\" dell'11 aprile Michaels \u00e8 stato sconfitto da Daivari a causa dell'intervento di Muhammad Hassan. Nella puntata di \"Raw\" del 18 aprile Michaels \u00e8 stato sconfitto da Muhammad Hassan per squalifica a causa dell'intervento di Daivari. Il 1\u00ba maggio, a Backlash, Michaels e Hulk Hogan hanno sconfitto Daivari e Muhammad Hassan. Nella puntata di \"Raw\" del 2 maggio Michaels ha sconfitto l'Intercontinental Champion Shelton Benjamin nei quarti di finale del Gold Rush Tournament valevole per determinare il contendente n\u00ba1 al World Heavyweight Championship di Batista. Nella puntata di \"Raw\" del 9 maggio Michaels \u00e8 stato sconfitto dal Mr. Money in the Bank Edge nelle semifinali del Gold Rush Tournament. Nella puntata di \"Raw\" del 20 giugno Michaels e il World Heavyweight Champion Batista sono stati sconfitti da Kurt Angle e Triple H. Il 26 giugno, a Vengeance, Michaels ha sconfitto Kurt Angle nella loro rivincita di Wrestlemania. Nella puntata di \"Raw\" del 27 giugno Michaels, Hulk Hogan e il WWE Champion John Cena hanno sconfitto Chris Jericho, Christian e Tyson Tomko. Nella puntata di \"Raw\" del 4 luglio Michaels e Hulk Hogan hanno sconfitto Kurt Angle e l'Intercontinental Champion Carlito; poco dopo, Michaels ha colpito Hogan con la \"Sweet Chin Music\" effettuando un \"turn heel\" a distanza di quasi tre anni dal suo rientro. Il 21 agosto, a SummerSlam, Michaels \u00e8 stato sconfitto da Hulk Hogan, in un match divenuto famoso per l'eccessivo overselling di Michaels.\nNella puntata di \"Raw\" del 29 agosto Michaels ha effettuato un \"turn face\" dopo appena due mesi, attaccando Chris Masters e l'Intercontinental Champion Carlito durante il \"Carlito's Cabana\" di quest'ultimo; poco dopo, Michaels e Ric Flair hanno sconfitto Carlito e Masters. Il 18 settembre, ad Unforgiven, Michaels ha sconfitto Chris Masters. Nella puntata di \"Raw\" del 19 settembre Michaels, Matt Hardy, Big Show e il WWE Champion John Cena hanno sconfitto Chris Masters, Edge, Kurt Angle e Snitsky. Nella puntata di \"Raw\" del 26 settembre Michaels e John Cena sono stati sconfitti da Carlito e Chris Masters in un Tables match a causa dell'intervento di Kurt Angle. Nella puntata di \"Raw\" del 3 ottobre Michaels ha affrontato Kurt Angle in un 30-Minute Iron Man match per determinare il contendente n\u00ba1 al WWE Championship di John Cena ma l'incontro \u00e8 terminato in pareggio per 2-2. Nella puntata di \"Raw\" del 10 ottobre Michales, Big Show e John Cena sono stati sconfitti da Carlito, Edge e Kurt Angle. Nella puntata di \"Raw\" del 17 ottobre Michaels ha sconfitto Carlito. Nella puntata di \"Raw\" del 24 ottobre Michaels ha vinto un Triple Threat match che comprendeva anche Big Show e Kane. Nella puntata di \"Raw\" del 31 ottobre il match tra Michaels e il WWE Champion John Cena \u00e8 terminato in no-contest a causa dell'intervento di Kurt Angle. Il 1\u00ba novembre, a Taboo Tuesday, Michaels \u00e8 stato scelto dal pubblico per partecipare ad un Triple Threat match per il WWE Championship che comprendeva anche il campione John Cena e Kurt Angle ma l'incontro \u00e8 stato vinto da Cena. Nella puntata di \"Raw\" del 7 novembre Michaels e John Cena sono stati sconfitti da Chris Masters e Kurt Angle per squalifica. Nella puntata di \"Raw\" del 14 novembre Michaels \u00e8 stato sconfitto da Rey Mysterio (appartenente al roster di \"SmackDown\"). Nella puntata di \"Raw\" del 21 novembre Michaels ha affrontato John \"Bradshaw\" Layfield (appartenente al roster di \"SmackDown\") in un Lumberjack match ma l'incontro \u00e8 terminato in no-contest. Il 27 novembre, a Survivor Series, Michaels ha partecipato ad un 5-on-5 Traditional Survivor Series Elimination match come parte del \"Team Raw\" contro il \"Team SmackDown\" ma \u00e8 stato eliminato per ultimo da Randy Orton. Nella puntata di \"Raw\" del 12 dicembre ha sconfitto Big Show per squalifica a causa dell'intervento di Triple H, guadagnando cos\u00ec un posto nell'Elimination Chamber valevole per il titolo WWE a New Year's Revolution. Nella puntata speciale \"Raw Tribute to the Troops\" di sette giorni dopo Michaels ha sconfitto Triple H in un Boot Camp match.\nFaida con Vince McMahon e reunion della D-X (2006\u20132007).\nNella puntata di \"Raw\" del 2 gennaio 2006 Michaels \u00e8 stato sconfitto da Kane a causa della distrazione di Vince McMahon, con cui ha avuto un diverbio la sera stessa riguardante lo screwjob di Montreal. Sei giorni dopo, a New Year's Revolution, Michaels ha partecipato all'Elimination Chamber match per il WWE Championship che comprendeva anche il campione John Cena, Carlito, Chris Masters, Kane e Kurt Angle ma \u00e8 stato eliminato da Carlito, mentre Cena si \u00e8 aggiudicato l'incontro. Nella puntata di \"Raw\" del 9 gennaio Michaels e Kurt Angle sono stati sconfitti da Carlito e Chris Masters. Nella puntata di \"Raw\" del 16 gennaio Michaels ha sconfitto Kurt Angle. Nella puntata di \"Raw\" del 23 gennaio Michaels ha sconfitto Shelton Benjamin. Il 29 gennaio, alla Royal Rumble, Michaels ha partecipato all'omonimo match entrando col numero 25 ma \u00e8 stato eliminato in maniera scorretta da Shane McMahon, il quale non figurava tra i partecipanti all'incontro. Nella puntata di \"Raw\" del 20 febbraio Michaels ha sconfitto la Spirit Squad (Kenny, Mikey, Mitch, Nicky e Johnny) in un 5-on-1 Handicap match grazie all'intervento di Marty Jannetty. Nella puntata di \"Raw\" del 6 marzo Michaels ha dapprima sconfitto Shane McMahon ma, poco dopo, \u00e8 stato sconfitto da Vince McMahon a causa dell'intervento della Spirit Squad. Nella puntata di \"Raw\" del 13 marzo Michaels \u00e8 stato sconfitto dalla Spirit Squad in un 5-on-1 Handicap match. Il 18 marzo, a \"Saturday Night's Main Event\", Michaels \u00e8 stato sconfitto da Shane McMahon in uno Street Fight a causa dell'intervento di Vince McMahon. Nella puntata di \"Raw\" del 20 marzo Michaels e il WWE Champion John Cena sono stati sconfitti da Triple H e Shane McMahon per squalifica; poco dopo, Michaels ha affrontato Triple H e Shane in un 2-on-1 Handicap match ma l'incontro \u00e8 terminato in no-contest. Nella puntata di \"Raw\" del 27 marzo il match tra Michaels e Triple H \u00e8 terminato in no-contest. Il 2 aprile, a WrestleMania 22, Michaels ha sconfitto Vince McMahon in un No Holds Barred match. Nella puntata di \"Raw\" del 17 aprile Michaels ha sconfitto Umaga per squalifica. Nella puntata di \"Raw\" del 24 aprile il match tra Michaels e Shane McMahon \u00e8 terminato in no-contest a causa dell'intervento di Vince McMahon. Il 30 aprile, a Backlash, Michaels e \"Dio\" sono stati sconfitti da Vince e Shane McMahon in un No Holds Barred Tag Team match a causa dell'intervento della Spirit Squad. Nella puntata di \"Raw\" del 15 maggio il match tra Michaels e Kenny con Shane McMahon nel ruolo di arbitro speciale \u00e8 terminato in no-contest a causa dell'intervento di Triple H. Nella puntata di \"Raw\" del 22 maggio Michaels ha affrontato la Spirit Squad in un 5-on-1 Handicap match ma l'incontro \u00e8 terminato in no-contest a causa dell'intervento di Vince e Shane McMahon; poco dopo, Michaels \u00e8 stato salvato da Triple H, il quale ha effettuato un \"turn face\" dopo aver attaccato i suoi rivali.\nDopo aver smaltito un leggero infortunio al ginocchio, Michaels \u00e8 tornato nella puntata di \"Raw\" del 12 giugno, dove ha ufficialmente riformato la D-Generation X insieme a Triple H, attaccando poi la Spirit Squad (Kenny, Mikey, Mitch, Nicky e Johnny). Il 25 giugno, a Vengeance, la D-Generation X ha sconfitto la Spirit Squad in un 5-on-2 Handicap match. Il 15 luglio, a \"Saturday Night's Main Event\", la D-Generation X ha sconfitto la Spirit Squad in un 5-on-2 Handicap Elimination match. Nella puntata di \"Raw\" del 17 luglio Michaels ha sconfitto Shane McMahon per squalifica. Nella puntata di \"Raw\" del 24 luglio Michaels ha sconfitto Jonathan Coachman per squalifica. Nella puntata di \"Raw\" del 31 luglio Michaels \u00e8 stato pesantemente sconfitto da Umaga a causa dell'intervento di Shane e Vince McMahon. Il 20 agosto, a SummerSlam, la D-Generation X ha sconfitto Vince e Shane McMahon. Nella puntata di \"Raw\" del 28 agosto la D-Generation X ha sconfitto lo United States Champion Finlay, Mr. Kennedy e William Regal (tutti e tre appartenenti al roster di \"SmackDown\") in un 3-on-2 Handicap match. Il 17 settembre, ad Unforgiven, la D-Generation X ha sconfitto l'ECW World Champion Big Show (appartenente al roster della \"ECW\") e Vince e Shane McMahon in un brutale 3-on-2 Handicap Hell in a Cell match.\nNella puntata di \"Raw\" del 18 settembre la D-Generation X e il WWE Champion John Cena sono stati sconfitti da Edge, Lance Cade e Trevor Murdoch per squalifica. Nella puntata di \"Raw\" del 25 settembre la D-Generation X ha partecipato ud un Gauntlet match che comprendeva anche gli Highlanders (Robbie McAllister e Rory McAllister), Charlie Haas e Viscera e Lance Cade e Trevor Murdoch ma, dopo aver eliminato gli Highlanders e Haas e Viscera, il loro incontro con Cade e Murdoch \u00e8 terminato in doppia squalifica (e senza quindi un vincitore). Nella puntata di \"Raw\" del 2 ottobre la D-Generation X ha vinto un Triple Threat Texas Tornado Tag Team match che comprendeva anche gli Highlanders e Lance Cade e Trevor Murdoch. Nella puntata di \"Raw\" del 9 ottobre la D-Generation X ha sconfitto Lance Cade e Trevor Murdoch in uno Street Fight. Il 5 novembre, a Cyber Sunday, la D-Generation X \u00e8 stata sconfitta dai Rated-RKO (Edge e Randy Orton) a causa dell'intervento di Eric Bischoff, il quale ha svolto il ruolo di arbitro speciale dell'incontro. Nella puntata di \"Raw\" del 13 novembre la D-Generation X ha sconfitto Charlie Haas, Viscera, Lance Cade e Trevor Murdoch in un 4-on-2 Handicap match. Nella puntata di \"Raw\" del 20 novembre la D-Generation X, Ric Flair e il WWE Champion John Cena hanno sconfitto i World Tag Team Champions Rated RKO, Kenny e l'ECW World Champion Big Show (quest'ultimo appartenente al roster della \"ECW\"). Il 26 novembre, a Survivor Series, la D-Generation X ha preso parte ad un 5-on-5 Traditional Survivor Series Elimination match dove il loro team ha sconfitto quello dei Rated RKO senza perdere alcun membro della squadra. Nella puntata di \"Raw\" del 27 novembre la D-Generation X e Ric Flair hanno sconfitto la Spirit Squad (Kenny, Mikey, Mitch, Nicky e Johnny) in un 5-on-3 Handicap match. Nella puntata di \"Raw\" del 4 dicembre la D-Generation X e gli Hardy Boyz (Matt Hardy e Intercontinental Champion Jeff Hardy) sono stati sconfitti dai Rated-RKO e gli MNM (Joey Mercury e Johnny Nitro) (questi ultimi appartenenti al roster di \"SmackDown\"). Nella puntata di \"Raw\" dell'11 dicembre la D-Generation X e Ric Flair hanno sconfitto i Rated RKO e Kenny. Nella puntata di \"Raw\" del 18 dicembre Michaels ha partecipato ad un Battle Royal match con in palio un incontro, che si sarebbe poi disputato la sera stessa, per il WWE Championship di John Cena ma la contesa \u00e8 stata vinta da Edge; poco dopo, la D-Generation X e John Cena hanno sconfitto i Rated RKO e Umaga per squalifica. Il 7 gennaio 2007, a New Year's Revolution, la D-Generation X ha affrontato i Rated RKO per il World Tag Team Championship ma l'incontro \u00e8 terminato in no-contest (e senza quindi il cambio di titoli) a causa del grave infortunio capitato a Triple H (rottura di un tendine del quadricipite di una gamba).\nOpportunit\u00e0 titolate (2007\u20132008).\nIn seguito all'infortunio occorso a Triple H e al conseguente scioglimento della D-Generation X, Michaels \u00e8 tornato a combattere in singolo, sconfiggendo i Rated RKO (Edge e Randy Orton) per squalifica in un 2-on-1 Handicap match nella puntata di \"Raw\" del 15 gennaio 2007. Nella puntata di \"Raw\" del 22 gennaio Michaels \u00e8 stato sconfitto da Edge in uno Street Fight. Il 28 gennaio, alla Royal Rumble, Michaels ha partecipato all'omonimo match entrando col numero 23 ma \u00e8 stato eliminato per ultimo da The Undertaker. Nella puntata di \"Raw\" del 29 gennaio Michaels e il WWE Champion John Cena hanno sconfitto i Rated RKO, conquistando cos\u00ec il World Tag Team Championship per la prima volta (per Michaels si \u00e8 trattato del quarto regno come campione). Nella puntata di \"Raw\" del 5 febbraio Michaels ha vinto un Triple Threat match che comprendeva anche Edge e Randy Orton, diventando cos\u00ec il contendente n\u00ba1 al WWE Championship di John Cena. Nella puntata di \"Raw\" del 12 febbraio Michaels, John Cena, The Undertaker e il World Heavyweight Champion Batista (questi ultimi due appartenenti al roster di \"SmackDown\") hanno sconfitto i Rated RKO, Montel Vontavious Porter e Mr. Kennedy (questi ultimi due appartenenti al roster di \"SmackDown\"). Il 18 febbraio, a No Way Out, Michaels e John Cena hanno sconfitto Batista e The Undertaker. Nella puntata di \"Raw\" del 26 febbraio Michaels e John Cena hanno difeso con successo i titoli contro i Rated RKO. Nella puntata di \"Raw\" del 12 marzo Michaels e John Cena hanno dapprima difeso con successo i titoli contro il World's Greatest Tag Team (Charlie Haas e Shelton Benjamin), per poi mantenerli con successo anche contro Lance Cade e Trevor Murdoch; subito dopo tale vittoria, Michaels e Cena hanno difeso con successo i titoli per la terza volta contro gli MNM (Joey Mercury e Johnny Nitro) in uno Steel Cage match. Nella puntata di \"Raw\" del 26 marzo Michaels e John Cena sono stati sconfitti da Batista e The Undertaker (appartenenti al roster di \"SmackDown\") in un match non titolato dopo che Michaels ha colpito il suo compagno con una \"Sweet Chin Music\". Il 1\u00ba aprile, a WrestleMania 23, Michaels ha affrontato John Cena per il WWE Championship ma \u00e8 stato sconfitto. Nella puntata di \"Raw\" del 2 aprile Michaels e John Cena hanno perso i titoli di coppia a favore degli Hardy Boyz (Matt Hardy e Jeff Hardy) in un Tag Team Battle Royal match dopo 63 giorni di regno. Nella puntata di \"Raw\" del 9 aprile Michaels ha affrontato Randy Orton per determinare il contendente n\u00ba1 al WWE Championship di John Cena ma l'incontro \u00e8 terminato in pareggio (e senza quindi un vincitore) a causa di un doppio schienamento. Nella puntata di \"Raw\" del 23 aprile Michaels ha sconfitto il WWE Champion John Cena in un lunghissimo match non titolato. Il 29 aprile, a Backlash, Michaels ha partecipato ad un Fatal 4-Way match per il WWE Championship che comprendeva anche Edge, Randy Orton e il campione John Cena ma l'incontro \u00e8 stato vinto da quest'ultimo.\nNella puntata di \"Raw\" del 7 maggio Michaels ha affrontato The Great Khali per determinare il contendente n\u00ba1 al WWE Championship di John Cena ma \u00e8 stato sconfitto per decisione arbitrale. Nella puntata di \"Raw\" del 14 maggio Michaels ha sconfitto il World Heavyweight Champion Edge (appartenente al roster di \"SmackDown\") in un match non titolato; poco dopo, al termine dell'incontro, Michaels \u00e8 stato brutalmente attaccato da Randy Orton. Il 20 maggio, a Judgment Day, Michaels \u00e8 stato pesantemente sconfitto da Randy Orton per KO tecnico; venendo poi colpito e infortunato dal suo \"Punt Kick\" (\"kayfabe\").\nDopo quasi cinque mesi di pausa, Michaels \u00e8 tornato nella puntata di \"Raw\" dell'8 ottobre, dove ha colpito il WWE Champion Randy Orton con una \"Sweet Chin Music\". Nella puntata di \"Raw\" del 15 ottobre Michaels ha sconfitto Randy Orton per squalifica in un match non titolato. Nella puntata di \"Raw\" del 22 ottobre Michaels e l'Intercontinental Champion Jeff Hardy hanno sconfitto Randy Orton e Mr. Kennedy. Il 28 ottobre, a Cyber Sunday, Michaels \u00e8 stato scelto dal pubblico per affrontare Randy Orton per il WWE Championship ma lo ha sconfitto solo per squalifica (e senza quindi il cambio di titolo). Nella puntata di \"Raw\" del 5 novembre Michaels e Triple H hanno sconfitto Randy Orton e Umaga. Il 18 novembre, a Survivor Series, Michaels ha affrontato Randy Orton per il WWE Championship ma \u00e8 stato sconfitto. Nella puntata di \"Raw\" del 19 novembre il match tra Michaels e Mr. Kennedy \u00e8 terminato in no-contest. Nella puntata di \"Raw\" del 3 dicembre Michaels \u00e8 stato sconfitto dal WWE Champion Randy Orton per count-out a causa dell'intervento di Mr. Kennedy. Il 16 dicembre, ad Armageddon, Michaels ha sconfitto Mr. Kennedy. Nella puntata di \"Raw\" del 24 dicembre Michaels e Triple H hanno sconfitto Mr. Kennedy e Umaga. Nella puntata di \"Raw\" del 31 dicembre Michaels \u00e8 stato sconfitto da Mr. Kennedy. Nella puntata di \"Raw\" del 7 gennaio 2008 Michaels e Mr. Kennedy hanno sconfitto Charlie Haas e Trevor Murdoch. Nella puntata di \"Raw\" del 14 gennaio Michaels ha sconfitto Trevor Murdoch, qualificandosi per il Royal Rumble match dell'omonimo evento. Nella puntata di \"Raw\" del 21 gennaio Michaels ha sconfitto Mr. Kennedy. Il 27 gennaio, alla Royal Rumble, Michaels ha partecipato all'omonimo match entrando col numero 2 ma \u00e8 stato eliminato da Mr. Kennedy. Nella puntata di \"Raw\" del 28 gennaio Michaels e Triple H hanno sconfitto Snitsky e Umaga. Nella puntata di \"Raw\" del 4 febbraio Michaels, l'Intercontinental Champion Jeff Hardy e Chris Jericho hanno sconfitto John \"Bradshaw\" Layfield, Snitsky e Umaga. Nella puntata di \"Raw\" dell'11 febbraio Michaels \u00e8 stato sconfitto da Jeff Hardy. Il 17 febbraio, a No Way Out, Michaels ha partecipato all'Elimination Chamber match che comprendeva anche Chris Jericho, Jeff Hardy, John \"Bradshaw\" Layfield, Triple H e Umaga per determinare il contendente n\u00ba1 al WWE Championship ma \u00e8 stato eliminato da Triple H, il quale ha poi vinto l'incontro. Nella puntata di \"Raw\" del 25 febbraio Michaels ha sconfitto Lance Cade per squalifica. Nella puntata di \"Raw\" del 3 marzo Michaels e Ric Flair hanno sconfitto Lance Cade e Trevor Murdoch. Nella puntata di \"Raw\" del 10 marzo Michaels ha sconfitto John Cena per squalifica. Nella puntata di \"Raw\" del 24 marzo Michaels, John Cena, Ric Flair e Triple H hanno sconfitto Big Show, John \"Bradshaw\" Layfield, il WWE Champion Randy Orton e Umaga in un No Disqualification match. Il 30 marzo, a WrestleMania XXIV, Michaels ha sconfitto Ric Flair in un Career Threatening match, costringendolo al ritiro.\nFaida con Chris Jericho (2008\u20132009).\nIl 27 aprile 2008, a Backlash, Michaels ha sconfitto Batista in un incontro arbitrato dall'Intercontinental Champion Chris Jericho. Nella puntata di \"Raw\" del 5 maggio Michaels e Chris Jericho hanno sconfitto i WWE Tag Team Champions John Morrison e The Miz (appartenenti al roster della \"ECW\") in un match non titolato. Inizia poi una rivalit\u00e0 con Jericho, che il 18 maggio a Judgment Day ha sconfitto in un match non titolato. Otto giorni dopo i due si riaffrontano a Raw ma il match termina in doppio count-out. Il 1\u00ba giugno, a One Night Stand, Michaels \u00e8 stato sconfitto da Batista in uno Stretcher match. Il 20 luglio, a The Great American Bash, Michaels \u00e8 stato pesantemente sconfitto da Chris Jericho per KO tecnico, venendo brutalmente infortunato ad un occhio (\"kayfabe\"). Il 7 settembre, ad Unforgiven, Michaels ha fatto il suo ritorno sconfiggendo Chris Jericho in un brutale Unsanctioned match. Nella puntata di \"Raw\" del 22 settembre Michaels e Batista sono stati sconfitti dal World Heavyweight Champion Chris Jericho, John \"Bradshaw\" Layfield e Lance Cade in un 3-on-2 Handicap match. Nella puntata di \"Raw\" del 29 settembre Michaels e il WWE Champion Triple H (appartenente al roster di \"SmackDown\") hanno sconfitto Chris Jericho e Lance Cade per squalifica. Il 5 ottobre, a No Mercy, Michaels ha affrontato Chris Jericho in un Ladder match per il World Heavyweight Championship ma \u00e8 stato sconfitto. Nella puntata di \"Raw\" del 6 ottobre Michaels ha sconfitto Lance Cade in un No Disqualification match. Nella puntata di \"Raw\" del 13 ottobre Michaels ha affrontato Batista in un Lumberjack match ma l'incontro \u00e8 terminato in no-contest.\nNella puntata di \"Raw\" del 27 ottobre Michaels e il World Heavyweight Champion Batista hanno sconfitto Chris Jericho e John \"Bradshaw\" Layfield. Nella puntata di \"Raw\" del 10 novembre Michaels \u00e8 stato sconfitto dal World Heavyweight Champion Chris Jericho in un Last Man Standing match a causa dell'intervento di John \"Bradshaw\" Layfield. Da l\u00ec scaturisce una rivalit\u00e0 tra i due, tanto che il 23 novembre, a Survivor Series, Michaels ha preso parte ad un 5-on-5 Traditional Survivor Series Elimination match dove il suo team ha sconfitto quello di John \"Bradshaw\" Layfield, risultando come uno dei tre sopravvissuti insieme a Rey Mysterio e The Great Khali. Nella puntata di \"Raw\" del 24 novembre Michaels e Rey Mysterio hanno sconfitto John Morrison e The Miz. Nella puntata di \"Raw\" del 22 dicembre Michaels ha sconfitto Kane. Nella puntata di \"Raw\" del 29 dicembre Michaels ha partecipato ad un Fatal 4-Way Elimination match che comprendeva anche Chris Jericho, John \"Bradshaw\" Layfield e Randy Orton per determinare il contendente n\u00ba1 al World Heavyweight Championship di John Cena ma l'incontro \u00e8 stato vinto da JBL; durante il match, dopo aver eliminato sia Jericho che Orton, Michaels si \u00e8 fatto volontariamente colpire dalla \"Clothesline from Hell\" di JBL per poi farsi schienare da questi. Nella puntata di \"Raw\" del 5 gennaio 2009 Michaels e John Cena hanno sconfitto Chris Jericho e Randy Orton. Nella puntata di \"Raw\" del 12 gennaio Michaels ha sconfitto il World Heavyweight Champion John Cena in un match non titolato. Nella puntata di \"Raw\" del 26 gennaio Michaels ha lottato per conto di John \"Bradshaw\" Layfield un match di qualificazione all'Elimination Chamber match di No Way Out con in palio il World Heavyweight Championship ma \u00e8 stato sconfitto da John Cena; poco dopo, al termine dell'incontro, Michaels \u00e8 stato brutalmente attaccato da JBL. Il 16 febbraio, a No Way Out, Michaels ha sconfitto John \"Bradshaw\" Layfield, liberandosi dal controllo di quest'ultimo (\"kayfabe\"). Nella puntata di \"Raw\" del 23 febbraio Michaels ha nuovamente sconfitto John \"Bradshaw\" Layfield.\nFaida con The Undertaker e ritiro (2009\u20132010).\nNella puntata di \"Raw\" del 2 marzo 2009 Michaels ha sconfitto Vladimir Kozlov, ottenendo un match contro The Undertaker (appartenente al roster di \"SmackDown\") per WrestleMania XXV. Nella puntata di \"Raw\" del 16 marzo Michaels e The Undertaker hanno sconfitto John \"Bradshaw\" Layfield e Vladimir Kozlov. Il 5 aprile, a WrestleMania XXV, Michaels \u00e8 stato sconfitto da The Undertaker, al termine di quello che da molti viene definito come il match di Wrestlemania pi\u00f9 bello di sempre.\nDopo un periodo d'assenza, Michaels \u00e8 tornato a combattere il 23 agosto, a SummerSlam, riformando la D-Generation X con Triple H e sconfiggendo la Legacy (Cody Rhodes e Ted DiBiase). Nella puntata di \"Raw\" del 24 agosto la D-Generation X e Vince McMahon hanno sconfitto il WWE Champion Randy Orton, Cody Rhodes e Ted DiBiase in un No Disqualification match. Nella puntata di \"Raw\" del 7 settembre la D-Generation X ha sconfitto Chris Masters e Randy Orton. Il 13 settembre, a Breaking Point, la D-Generation X \u00e8 stata sconfitta dalla Legacy in un Submissions Count Anywhere match. Nella puntata di \"Raw\" del 14 settembre Michaels ha sconfitto Ted DiBiase per squalifica. Il 4 ottobre, a Hell in a Cell, la D-Generation X ha sconfitto la Legacy in un Hell in a Cell match. Il 25 ottobre, a Bragging Rights, il \"Team Raw\" (D-Generation X, Big Show, Cody Rhodes, Jack Swagger, Kofi Kingston e Mark Henry) \u00e8 stato sconfitto dal \"Team SmackDown\" (Chris Jericho, David Hart Smith, Finlay, Kane, Matt Hardy, R-Truth e Tyson Kidd) a causa del tradimento di Big Show. Nella puntata di \"Raw\" del 9 novembre la D-Generation X ha sconfitto gli Unified WWE Tag Team Champions, i Jeri-Show (Chris Jericho e Big Show), in un match non titolato. Nella puntata di \"Raw\" del 16 novembre la D-Generation X ha partecipato ad un Triple Threat Tag Team match che comprendeva anche il WWE Champion John Cena e il World Heavyweight Champion The Undertaker (appartenente al roster di \"SmackDown\") e i Jeri-Show ma l'incontro \u00e8 stato vinto da Cena e The Undertaker. Il 22 novembre, a Survivor Series, Michaels ha partecipato ad un Triple Threat match per il WWE Championship che comprendeva anche Triple H e il campione John Cena ma l'incontro \u00e8 stato vinto da quest'ultimo. Nella puntata di \"Raw\" del 23 novembre la D-Generation X ha sconfitto la Hart Dynasty (David Hart Smith e Tyson Kidd). Nella puntata di \"Raw\" del 7 dicembre la D-Generation X ha sconfitto Chris Jericho per squalifica in un 2-on-1 Handicap match a causa dell'intervento di Big Show. Il 13 dicembre, a , la D-Generation X ha sconfitto i Jeri-Show in un Tables, Ladders and Chairs match conquistando cos\u00ec lo Unified WWE Tag Team Championship per la prima volta. Nella puntata di \"Raw\" del 14 dicembre la D-Generation X \u00e8 stata sconfitta dai Jeri-Show in un match non titolato. Nella puntata di \"Raw\" del 28 dicembre la D-Generation X ha sconfitto Big Show e Chavo Guerrero. Nella puntata di \"Raw\" del 4 gennaio 2010 la D-Generation X ha difeso con successo i titoli contro i Jeri-Show. Nella puntata di \"Raw\" dell'11 gennaio la D-Generation X ha sconfitto Chris Jericho e Mike Tyson. Nella puntata di \"Raw\" del 18 gennaio la D-Generation X e Hornswoggle hanno sconfitto Big Show, lo United States Champion The Miz e Joh Heder. Nella puntata di \"Raw\" del 25 gennaio la D-Generation X ha sconfitto Cody Rhodes e Ted DiBiase. Nella puntata di \"SmackDown\" del 29 gennaio Michaels \u00e8 apparso per la prima volta nello show blu per affrontare Rey Mysterio ma l'incontro \u00e8 terminato in no-contest a causa dell'intervento di Batista e del World Heavyweight Champion The Undertaker. Il 31 gennaio, alla Royal Rumble, Michaels ha partecipato all'omonimo match entrando col numero 18, con il preciso intento di affrontare nuovamente The Undertaker (che allora era il detentore del World Heavyweight Champion) a WrestleMania XXVI e prendersi la rivincita in caso di vittoria, ma \u00e8 stato eliminato da Batista. Nella puntata di \"Raw\" del 1\u00ba febbraio Michaels \u00e8 stato sconfitto da Randy Orton. Nella puntata di \"Raw\" dell'8 febbraio la D-Generation X ha perso i titoli di coppia contro gli Sho-Miz (Big Show e The Miz) in un Triple Threat Tag Team Elimination match che comprendeva anche CM Punk e Luke Gallows (appartenenti al roster di \"SmackDown\") dopo 57 giorni di regno.\nIl 21 febbraio 2010, ad Elimination Chamber, Michaels ha interferito durante l'omonimo match valevole per il World Heavyweight Championship, colpendo il campione The Undertaker con una \"Sweet Chin Music\" e facendogli cos\u00ec perdere il titolo in favore di Chris Jericho. Nella puntata di \"Raw\" del 1\u00ba marzo Michaels e Triple H sono stati sconfitti dagli Unified WWE Tag Team Champions, gli Sho-Miz (Big Show e United States Champion The Miz). Nella puntata di \"Raw\" del 15 marzo Michaels ha sconfitto il World Heavyweight Champion Chris Jericho (appartenente al roster di \"SmackDown\") per count-out in un match non titolato. Nella puntata di \"Raw\" del 22 marzo Michaels ha sconfitto Kane (appartenente al roster di \"SmackDown\"); poco dopo, al termine dell'incontro, Michaels \u00e8 stato colpito con una \"Chokeslam\" da The Undertaker. Il 28 marzo, a WrestleMania XXVI, Michaels \u00e8 stato sconfitto da The Undertaker in un No Disqualification Streak vs. Career match, ponendo quindi fine alla sua lunga carriera nel ring. Nella puntata di \"Raw\" del 31 marzo Michaels ha tenuto il suo discorso di addio, venendo poi celebrato dal pubblico e dai suoi colleghi, in particolare da Triple H e dallo stesso The Undertaker.\nApparizioni sporadiche (2010\u2013presente).\nNella puntata di Raw del 10 gennaio viene annunciato come primo atleta ad essere inserito nella WWE Hall of Fame del 2011 e colpisce Alberto Del Rio con una \"Sweet Chin Music\". Ritorna nella puntata di Raw prima di Wrestlemania 27, in un segmento insieme a Triple H e The Undertaker, nel quale avverte il suo amico che battere il \"Deadman\" a Wrestlemania \u00e8 pressoch\u00e9 impossibile.\nNella serata pre-Wrestlemania 27 del 2 aprile 2011, Shawn Michaels \u00e8 stato introdotto nella Hall of Fame dal compagno di sempre Triple H. La sera stessa, verso la fine del suo discorso, \u00e8 stato raggiunto da Kevin Nash e X-Pac, riformando per una serata la \"Kliq\". Ritorna a Raw Roulette il 27 giugno, colpendo con la \"Sweet Chin Music\" i membri del New Nexus (Michael McGillicutty e David Otunga) e Drew McIntyre. Nella puntata del 14 ottobre a SmackDown, si ripresenta insieme a Triple H come membro della D-Generation X in una \"One Night Only\" che non \u00e8 stato trasmesso in TV. In seguito, il video \u00e8 stato postato su WWE.com.\nCompie un'apparizione speciale nella puntata di Raw del 13 febbraio 2012, nella quale cerca di convincere il suo grande amico Triple H a sfidare per il secondo anno consecutivo The Undertaker a WrestleMania; \"The Game\" dice di non averne alcuna intenzione, deludendo HBK che abbandona il ring amareggiato. Nella puntata di Raw del 5 marzo, dopo un confronto con Triple H (che aveva nel frattempo accettato la sfida di Undertaker), rivela che sar\u00e0 l'arbitro speciale dell'Hell In A Cell match tra i due a WrestleMania XXVIII. Nella puntata di Raw del 19 marzo, lui, Triple H e Undertaker hanno un faccia a faccia sul ring. The Undertaker ricorda allo \"Showstopper\" che il match deve rimanere pulito, che non devono esserci favoritismi, ne per lui, ne per l'avversario. Alla fine del confronto, Undertaker ricorda a Triple H che se ha detto che l'amico Michaels \u00e8 migliore di lui, ci sar\u00e0 un motivo, perch\u00e9 lo \u00e8 veramente.\nA WrestleMania XXVIII arbitra il match tra The Undertaker e Triple H e, nonostante abbia inflitto una Sweet Chin Music sul \"Deadmen\" seguita da una Pedigree, dopo mezz'ora di combattimento, conteggia lo schienamento del Deadman su \"The Game\" per la vittoria. Alla fine del match, in un gesto di grande sportivit\u00e0, aiuta Undertaker ad accompagnare a braccia Triple H fuori dal ring. Compie un'altra apparizione in occasione della millesima puntata di Monday Night Raw svoltasi il 23 luglio 2012, facendo rinascere per una sola notte la storica stable D-Generation X e, insieme agli altri membri della famigerata stable, ovvero Triple H, X-Pac, Billy Gunn e Road Dogg, hanno messo KO Damien Sandow, intervenuto mentre la D-X era sul ring per criticare il comportamento tipico del gruppo.\nNella puntata di Raw del 6 agosto, svoltosi nella sua citt\u00e0 natale, viene interrotto durante un promo da Brock Lesnar che si appresta ad aggredirlo, ma interviene Triple H. Nella puntata seguente HBK ritorna a Raw, dove accompagna Triple H sul ring per firmare il contratto per il match di SummerSlam con Brock Lesnar; successivamente Michaels ha uno scontro in macchina con Paul Heyman nel parcheggio, dopo di che viene attaccato alle spalle da Brock Lesnar che lo tira fuori di forza dalla macchina e lo porta sul ring per aggredirlo prima con la \"F-5\" e poi con una \"Kimura Lock \" che gli spezza un braccio, nonostante l'intervento di Triple H.\nDurante la puntata di NXT del 10 gennaio 2013, Shawn Michaels torna sulle scene per presentare i nuovi titoli di NXT Tag Team Championship; successivamente verr\u00e0 raggiunto da Triple H e poi da Kevin Nash, presente per risolvere e dimenticare i passati problemi con \"The Game\". Dopo che Triple H avr\u00e0 perdonato Nash verranno raggiunti da X-Pac e Billy Gunn, riformando la D-Generation-X. Le leggende verranno per\u00f2 interrotte da Damien Sandow, che subir\u00e0 una \"Sweet Chin Music\" da HBK e verr\u00e0 poi buttato fuori dal ring.\nNella puntata di Raw del 1\u00ba aprile annuncia che a WrestleMania 29 sar\u00e0 insieme a Triple H nel suo No Holds Barred match contro Brock Lesnar; l'incontro verr\u00e0 vinto da \"The Game\", e nel corso di questo HBK prima subir\u00e0 una \"F-5\" da Lesnar e poi colpir\u00e0 Paul Heyman con una \"Sweet Chin Music\".\n\u00c8 stato presente come opinionista durante il Kickoff di SummerSlam 2013 assieme a Vickie Guerrero, Big Show, Booker T e Josh Mathews.\nMicheals viene scelto dal WWE Universe come arbitro speciale del main event di Hell in a Cell 2013 tra Randy Orton e Daniel Bryan valido per il vacante WWE Championship. In occasione del match viene colpito involontariamente da Orton causando la preoccupazione dell'ex allievo Bryan ma anche di Triple H, che scaccia Bryan; quest'ultimo, arrabbiato con Triple H, lo colpisce con uno \"Yes! Kick\" e a sua volta Michaels, arrabbiato con Bryan per aver colpito il suo amico, lo attacca con la \"Sweet Chin Music\" e, nel caos totale, Orton va a schienare Bryan, con HBK che conta dopo secondi di incertezza. Nella seguente edizione di Raw, Michaels viene intrappolato dalla \"Yes! Lock\" da Daniel Bryan dopo aver preteso di farsi perdonare pi\u00f9 volte. Il 9 dicembre a Raw, nella puntata dedicata agli Slammy Award, vince nella categoria 'Double Cross of the Year' per aver tradito Daniel Bryan a Hell in a Cell. Nella stessa serata, nel conflitto nel ring tra John Cena e Orton, rifila una \"Sweet Chin Music\" a CM Punk prima di essere colpito dal \"Busaiku Kick\" di Daniel Bryan. Il 16 dicembre si presenta a Raw, dove ha un diverbio con Punk, al quale dice di capire il suo conflitto con l'Authority ma non il suo comportamento nella precedente puntata; per questo presenta i suoi avversari della serata, lo Shield, che poi vinceranno il match.\nHBK torna a Raw il 25 agosto 2014, dove afferma, durante un dibattito con Hulk Hogan e Ric Flair, che John Cena non potr\u00e0 mai battere Brock Lesnar a Night of Champions dopo la pesantissima sconfitta subita a SummerSlam. Il 29 marzo 2015 a WrestleMania 31, interviene nel match tra Triple H e Sting, assieme alla D-X, colpendo \"The Icon\" con la Sweet Chin Music, favorendo cos\u00ec la vittoria finale di Triple H. Nella puntata di Raw del 9 gennaio 2017 Michaels \u00e8 tornato per aiutare Big Cass nel suo match contro Jinder Mahal; HBK ha messo fuorigioco Rusev (alleato di Mahal) con la \"Sweet Chin Music\" permettendo a Big Cass di sconfiggere Mahal e vincere l'incontro. Torna nella puntata del 13 marzo di Raw per confrontarsi con Roman Reigns, in vista del match di quest'ultimo a Wrestlemania contro The Undertaker.\nIn occasione dell'evento Super Show-Down, svoltosi il 6 ottobre 2018, accompagna a bordo ring Triple H nell'ultimo match di quest'ultimo contro The Undertaker (a sua volta spalleggiato da Kane), risultando decisivo per la vittoria finale del suo alleato.\nNella puntata di \"Raw\" dell'8 ottobre 2018 Shawn Michaels, al fianco di Triple H, ha annunciato la fine del suo ritiro dal wrestling lottato dopo 8 anni e la conseguente rinascita della D-Generation X, sfidando apertamente i Brothers of Destruction a Crown Jewel. Il 2 novembre a Crown Jewel, la D-X riesce a prevalere. Dopo il match in un'intervista nel backstage rivela che il suo match \u00e8 stato solo per \"one night only\".\nCompie un'apparizione nell'edizione di \"Raw\" del 25 febbraio 2019, in occasione delle celebrazioni per il settantesimo compleanno di Ric Flair. Poi compie un'apparizione alla Raw Reunion in favore di Seth Rollins con tutta la D-X.\nShawn Michaels si presenta nella puntata di \"SmackDown\" del 24 aprile 2020 per celebrare i 25 anni di carriera del suo collega e amico Triple H.\nVita privata.\nHickenbottom si \u00e8 sposato per la prima volta con Theresa Wood, ma il matrimonio dur\u00f2 poco. I due sono comunque rimasti in buoni rapporti dopo il divorzio. Attualmente \u00e8 sposato con l'ex WCW Rebecca Curci, che in WCW usava il ring name di Whisper. La coppia si \u00e8 sposata il 31 marzo 1999 nella Graceland Wedding Chapel di Las Vegas, Nevada, in una piccola cerimonia. Le uniche persone presenti erano la coppia e un sosia di Elvis. I due hanno un figlio, Cameron Kade (2000) e una figlia, Michelle Cheyenne (2004).\nHickenbottom ha diversi tatuaggi, tra cui:\nNel 1996 ha posato seminudo per la rivista Playgirl magazine. Inoltre \u00e8 un fan dei San Antonio Spurs. \u00c8 un cristiano rinato: da piccolo fu educato alla fede cattolica, ma aveva abbandonato il cristianesimo a causa dell'influenza della moglie Rebecca.\nTitoli e riconoscimenti.\n\"WrestleMania X\""}
{"id": "1936370", "revid": "125638384", "url": "https://it.wikipedia.org/wiki?curid=1936370", "title": "Sky Sport 24", "text": "Sky Sport 24 \u00e8 un'emittente televisiva all-news italiana, interamente dedicata alle notizie sportive, edita da Sky Italia S.r.l.. Il canale \u00e8 visibile alle numerazioni 200, 238, 250 e 503 della piattaforma Sky e in streaming su Sky Go e Now.\nSky Sport 24 \u00e8 realizzato presso lo studio 6 della sede Sky di Milano.\nDal 1\u00ba gennaio 2019 la direttrice del canale \u00e8 Martina Maestri.\nStoria.\nSky Sport 24 nasce alle 12 del 30 agosto 2008, sotto la direzione di Fabio Guadagnini. La prima edizione del telegiornale \u00e8 stata condotta da Roberta No\u00e8 e Fabio Tavelli.\nIl 14 agosto 2009 iniziano le trasmissioni nel nuovo formato panoramico , mentre il 28 giugno 2010 rinnova il proprio logo.\nIl 24 settembre 2011 iniziano le trasmissioni in alta definizione.\nIl 2 luglio 2015 il canale rinnova il proprio logo e le grafiche per uniformarsi a Sky Sports News. Il 19 agosto 2016 Sky Sport 24 assume una nuova veste grafica e una nuova scenografia, simili a quelle adottate da Sky Sports News.\nDa gennaio 2018 il canale \u00e8 visibile solo agli abbonati ai pacchetti Sky Sport e/o Sky Calcio; il 2 luglio 2018 Sky Sport 24 cambia il proprio logo e le grafiche, uniformandosi alla versione inglese, e rinnova il proprio studio.\nIl 16 settembre 2019 la copia di Sky Sport 24 sul 502 passa al numero 503.\nDal 31 dicembre 2019 al 1\u00ba agosto 2021 il canale \u00e8 stato disponibile su TIMvision.\nIl 19 settembre 2020 rinnova il proprio logo; il 1\u00ba luglio 2021 la copia del canale sul 239 passa al numero 238.\nIl 31 agosto 2021 cambia lo studio di Sky Sport 24, che viene inoltre condiviso con le produzioni di punta di Sky Sport.\nOrario della diretta.\nSky Sport 24 trasmette in diretta tutti i giorni dalle 12:00 alle 00:30, dopodich\u00e9 ritrasmette ogni 30 minuti l'ultimo notiziario della giornata. La barra con le notizie in sovraimpressione \u00e8 aggiornata in tempo reale, 24 ore su 24."}
{"id": "1936373", "revid": "1342115", "url": "https://it.wikipedia.org/wiki?curid=1936373", "title": "Walter De Cesaris", "text": "Biografia.\nDi professione dipendente pubblico. \u00c8 stato attivo sul tema del diritto alla casa e in particolare nei comitati contro gli sfratti nelle periferie di Roma.\nIscritto al Partito della Rifondazione Comunista, con cui viene eletto Deputato nella XIII Legislatura, compresa tra il 1996 e il 2001.\nNel congresso del PRC del 2005 appoggia la mozione \"L'alternativa di societ\u00e0\" promossa dal segretario nazionale Fausto Bertinotti; dopo tale congresso diviene Coordinatore della segreteria nazionale del PRC e in tale veste sar\u00e0 uno dei pi\u00f9 attivi esponenti del partito ai tavoli programmatici della coalizione L'Unione.\nNel congresso 2008 \u00e8 invece il primo firmatario, assieme a Franco Russo, della mozione \"Disarmare Innovare Rifondare\", che proponeva di celebrare un congresso non deliberativo ma di riflessione sulla sconfitta della sinistra e che, attraverso una gestione collegiale, evitasse spaccature e frazionismi: la mozione ha raccolto l'1,52% dei voti congressuali.\nIl 5 aprile 2009 viene eletto segretario nazionale dell'Unione inquilini, una delle pi\u00f9 rappresentative organizzazioni sindacali degli inquilini; ricopre l'incarico fino a inizio 2015."}
{"id": "1936374", "revid": "1318658", "url": "https://it.wikipedia.org/wiki?curid=1936374", "title": "Pierpaolo dalle Masegne", "text": "Biografia.\nFratello dello scultore Iacobello dalle Masegne, segue uno stile che richiama fortemente le decorazioni gotiche. Nel 1368 \u00e8 documentata la presenza di Pierpaolo ad Udine per la costruzione della locale cattedrale. \nEntrambe firmarono la tomba di Giovanni da Legnano (1383-1386), oggi smembrata e custodita nel Museo civico medievale di Bologna. \nI due fratelli realizzano insieme fra il 1388 e il 1392 l'altare della Chiesa di San Francesco a Bologna e l'iconostasi nella Basilica di San Marco a Venezia. In quest'ultima opera sono attribuite a Pierpaolo le sculture delle parti laterali. Sono loro attribuiti dalla critica i due tabernacoli di San Marco a Venezia, eseguiti intorno al 1388, e il \"Sant'Antonio\" del J. B. Speed Art Museum di Louisville nel Kentucky.\nNel 1400 Pierpaolo aiut\u00f2 Iacobello nella realizzazione delle facciate della Cattedrale di San Pietro a Mantova, opera andata distrutta (riprodotta in un dipinto di Domenico Morone oggi conservato presso il Palazzo Ducale). \n&lt;br&gt;Sempre a Mantova realizz\u00f2 la tomba di Margherita Malatesta, moglie di Francesco I Gonzaga.\nA Vicenza in San Lorenzo realizza una l\"'Arca di Bartolomeo da Porto\" nella cappella absidale sinistra.\nSempre nel 1400 gli fu affidata la decorazione di una finestra della Sala del Maggior Consiglio nel Palazzo Ducale a Venezia."}
{"id": "1936376", "revid": "18461065", "url": "https://it.wikipedia.org/wiki?curid=1936376", "title": "Stazione AV Napoli-Afragola", "text": ""}
{"id": "1936377", "revid": "307923", "url": "https://it.wikipedia.org/wiki?curid=1936377", "title": "Sky Sport24", "text": ""}
{"id": "1936381", "revid": "287204", "url": "https://it.wikipedia.org/wiki?curid=1936381", "title": "Football Club Baulmes", "text": "Il Football Club Baulmes \u00e8 una societ\u00e0 di calcio svizzera della citt\u00e0 di Baulmes. La sua fondazione risale al 1\u00ba luglio 1940.\nAttualmente milita nella Terza Lega (7 livello).\nStadio.\nIl FC Baulmes gioca le partite casalinghe allo stadio del Sous-Ville costruito nel 2007, ha una capienza di 2\u00a0550 spettatori (50 seduti e 2\u00a0500 in piedi). Le dimensioni sono 100\u00a0m per 64\u00a0m."}
{"id": "1936382", "revid": "124199953", "url": "https://it.wikipedia.org/wiki?curid=1936382", "title": "Lupin III - Spada Zantetsu, infuocati!", "text": " \u00e8 il sesto special televisivo giapponese di Lupin III, famoso e geniale ladro gentiluomo creato da Monkey Punch, diretto da Masaharu Okuwaki, andato in onda per la prima volta in Giappone su Nippon Television il 29 luglio 1994. In Italia \u00e8 stato trasmesso il 14 dicembre 2000 su Italia 1 col titolo Lupin III e il tesoro del Titanic. Nella prima edizione VHS ha invece assunto il titolo Lupin III - Il mistero del Dragone.\nTrama.\nLupin III e la sua banda sono sulle tracce del relitto del Titanic, all'interno del quale dovrebbe trovarsi una statua di dragone che custodisce in s\u00e9 il segreto per la creazione del metallo pi\u00f9 resistente del mondo, realizzato dallo stesso fabbro che cre\u00f2 la Zantetzu-ken di Goemon. Sulle tracce della statua c'\u00e8 anche Chin Chin Chu, il perfido boss della mafia di Hong Kong, che intende usare il metallo speciale per creare una sua personale flotta di aerei indistruttibili con cui dominare il mondo. Anche Goemon \u00e8 sulle tracce della statua, in quanto degno custode di quest'ultima, e ritrova durante la sua missione la giovane Kikyo, sua amica d'infanzia ed ex allieva alla quale \u00e8 molto legato e a cui ha insegnato tutte le sue tecniche nel combattimento, anche lei in cerca della statua d'oro del dragone.\nLupin e Jigen si avventurano nelle profondit\u00e0 dell'Oceano Atlantico dopo aver sottratto un sommergibile alla compagnia di Chu, con il quale raggiungono il Titanic e riescono a recuperare la statuetta del dragone, il tutto sotto la stretta sorveglianza di Chu e del suo braccio destro Gensai, i quali monitorano Lupin segretamente col loro sottomarino e lo attaccano al momento in cui sta per risalire in superficie, tuttavia, Lupin e Jigen riescono a sfuggirli e ritornare da Fujiko che li sta aspettando in superficie sulla sua barca.\nQui, Lupin ha uno scontro con Goemon e Kikyo per il possesso della statua ma vengono interrotti da Zenigata e costretti alla fuga, e dopo aver neutralizzato l'ispettore, Lupin, Jigen e Fujiko vengono raggiunti nuovamente e catturati da Chu. Messi alle strette, Fujiko decide di far leva sul suo fascino e consegna spontaneamente la statuetta al boss che le risparmia la vita, mentre Jigen e Lupin riescono a fuggire non prima di aver piazzato un localizzatore addosso a Chu. Grazie al marchingegno, Lupin raggiunge il boss a Hong Kong nella sua residenza e la rade al suolo, riprendendosi il dragone e salvando Fujiko ma a caro prezzo: Kikyo viene apparentemente sbranata da dei coccodrilli nascosti in una delle trappole dell'edificio gettando Goemon nella disperazione, ma Lupin non \u00e8 affatto convinto della cosa e sospetta fortemente che la ragazza sia al servizio di Chu e che abbia fatto il doppio gioco sin dall'inizio per aiutare il boss a impossessarsi del dragone.\nI suoi sospetti si rivelano esatti, Kikyo si presenta quella stessa sera nella camera d'albergo di Goemon, ferendolo con un pugnale e rubando il dragone dopo aver fatto esplodere la stanza, mentre Gensai si porta via Fujiko. In un laboratorio segreto collocato su un'isoletta dell'Atlantico, Chu immerge la statuetta in una soluzione apposita, causandone la trasformazione in una pergamena dorata, sulla quale \u00e8 incisa la formula segreta del metallo pi\u00f9 resistente al mondo.\nLupin, Jigen e Goemon, salvi dall'esplosione, arrivano sul posto, ma ormai \u00e8 troppo tardi. Grazie alla formula, Chu ha gi\u00e0 costruito un aereo indistruttibile, e dopo aver imprigionato i protagonisti, parte alla volta di New York per distruggerla. Lupin e la sua banda riescono a liberarsi e piazzano esplosivi in tutto il laboratorio, radendolo al suolo. Lupin uccide Gensai e usando il suo aereo insieme a Fujiko, Jigen e Goemon, si lancia all'inseguimento di Chu, ingaggiando un epico scontro aereo con quest'ultimo sulle acque dell'Atlantico, in cui Goemon cerca pi\u00f9 volte di tagliare l'aereo del boss, ma a causa dello stesso materiale delle due lame, l'esito non ha effetto. Lo scontro \u00e8 in parit\u00e0 fino a quando Chu lancia contro i protagonisti un missile puntatore a infrarossi, mettendoli in seria difficolt\u00e0.\nMa il dragone leggendario rivive nella spada di Goemon insieme a tutto il suo potere, cos\u00ec il samurai si lancia di nuovo contro l'aereo con tutta la sua forza, riuscendo questa volta a tagliarlo di netto in due parti lasciando una grande scia blu dietro di s\u00e9, sotto gli sguardi allibiti di Chu e Kikyo, i quali rimarranno vittime del loro stesso missile che, guidato da Lupin con i giusti movimenti del suo aereo, esplode in mezzo alle due parti dell'aereo ancora in volo, distruggendolo e facendolo affondare nell'Atlantico. Sventata la minaccia, ora Goemon pu\u00f2 celare il mistero della lama del dragone e ne diventa il nuovo custode. Nei titoli di coda, la pergamena dorata si inabissa nel profondo dell'Oceano Atlantico e durante la sua discesa si ritrasforma nel dragone, andando nuovamente a posarsi sul fondale nelle vicinanze del relitto del Titanic.\nEdizioni home video.\nVHS.\nIl film \u00e8 uscito in VHS, con titolo \"\"Il mistero del dragone\" e doppiaggio televisivo, per distribuzione di Medusa Video, in versione integrale, anche se le sigle sono state rimpiazzate con quelle del precedente special \"Viaggio nel pericolo\". In seguito anche Dynamic Italia lo ha trasposto in videocassetta, con titolo \"Spada Zantetsu, infuocati!\"\" e doppiaggio home video.\nDVD.\nIl DVD dello special \u00e8 stato pubblicato il 6 marzo 2002 dalla Dynamic Italia e successivamente \u00e8 stato ristampato dalla Yamato Video il 1\u00ba giugno 2005. In edicola \u00e8 uscito per De Agostini e il 27 gennaio 2012 per \"La Gazzetta dello Sport\".\nTutte le edizioni contengono:\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta .\nColonna sonora.\n\"Lupin The Third Moeyo Zantetsuken Original Soundtrack\" (VAP 21/10/00 VPCG-84714)\nLa colonna sonora dello special \u00e8 stata composta da Y\u016bji \u014cno.\nLa canzone d'apertura \u00e8 \"Rupan Sansei no Theme '89 (THEME FROM LUPIN III '89)\" e quella di chiusura \u00e8 \"Memory Won't Let Go\"."}
{"id": "1936392", "revid": "121837", "url": "https://it.wikipedia.org/wiki?curid=1936392", "title": "Stella AGB", "text": ""}
{"id": "1936394", "revid": "96758", "url": "https://it.wikipedia.org/wiki?curid=1936394", "title": "Franco Russo", "text": "Biografia.\nLaureato in Filosofia; ai tempi dell'universit\u00e0 ha fatto parte dell'Unione goliardica italiana. Ha militato nei Gruppi Comunisti Rivoluzionari e in seguito ha preso parte alla fondazione di Democrazia Proletaria, con la quale fu eletto alla Camera dei deputati nel 1983 e nel 1987 (superando per cinque voti il candidato Paolo Villaggio), prima di aderire al Partito della Rifondazione Comunista, con cui \u00e8 stato eletto deputato nella XV Legislatura, compresa tra il 2006 ed il 2008.\nNel congresso del PRC del 2005 appoggia la mozione \"L'alternativa di societ\u00e0\" promossa dal segretario nazionale Fausto Bertinotti. \u00c8 stato fra i principali esponenti del partito ad attivarsi in merito alla Campagna per il referendum costituzionale del 2006.\nDopo le elezioni politiche del 2008 non viene rieletto in Parlamento, a causa del mancato raggiungimento della soglia di sbarramento da parte de La Sinistra l'Arcobaleno.\nNel congresso del PRC del giugno 2008 \u00e8 cofirmatario, assieme a Walter De Cesaris, della mozione \"Disarmare Innovare Rifondare\", che proponeva di celebrare un congresso non deliberativo ma di riflessione sulla sconfitta e che attraverso una gestione collegiale evitasse spaccature e frazionismi: la mozione ha raccolto l'1,52% dei voti congressuali.\nSuccessivamente \u00e8 il Responsabile nazionale del Dipartimento Politiche Costituzionali del PRC."}
{"id": "1936396", "revid": "484362", "url": "https://it.wikipedia.org/wiki?curid=1936396", "title": "Sacri cuori di Ges\u00f9, Maria e Giuseppe", "text": "Sacri cuori di Ges\u00f9, Maria e Giuseppe \u00e8 un culto della chiesa cattolica che unisce i culti del Sacro Cuore di Ges\u00f9, del Cuore Immacolato di Maria e del Cuore castissimo di Giuseppe."}
{"id": "1936397", "revid": "3082", "url": "https://it.wikipedia.org/wiki?curid=1936397", "title": "Bet She'an", "text": ""}
{"id": "1936400", "revid": "3082", "url": "https://it.wikipedia.org/wiki?curid=1936400", "title": "Scitopoli", "text": ""}
{"id": "1936405", "revid": "599013", "url": "https://it.wikipedia.org/wiki?curid=1936405", "title": "Rafael Jofresa", "text": "\u00c8 il fratello maggiore di Tom\u00e1s Jofresa."}
{"id": "1936406", "revid": "767487", "url": "https://it.wikipedia.org/wiki?curid=1936406", "title": "La leggenda del drago rosso", "text": "La leggenda del drago rosso \u00e8 un film \"wuxia\" del 1994 diretto da Corey Yuen e Wong Jing.\nTrama.\nPadre e figlio sopravvivono al massacro del proprio villaggio, attendono per sette anni il momento della vendetta cercando i colpevoli."}
{"id": "1936410", "revid": "255852", "url": "https://it.wikipedia.org/wiki?curid=1936410", "title": "W.F. Hermans", "text": ""}
{"id": "1936412", "revid": "125820605", "url": "https://it.wikipedia.org/wiki?curid=1936412", "title": "Episodi di Joey (prima stagione)", "text": "Il trasloco.\nTrama.\nJoey Tribbiani, attore statunitense noto soprattutto per aver interpretato la parte del dottore protagonista ne \"I giorni della nostra vita\", si reca a Los Angeles con l'intento di sfondare nel mondo del cinema. La sorella Gina, la \"parrucchiera delle stelle\", si preoccupa di trovargli un appartamento nella metropoli. Qui Joey rincontrer\u00e0 Michael, suo nipote, ormai ventenne, stufo di vivere con la madre, e lo aiuter\u00e0 a convincere Gina a permettergli di trasferirsi presso la sua nuova abitazione.\nConsigli preziosi.\nTrama.\nJoey svela a suo nipote Michael dei trucchetti per scegliere la giusta ragazza da conquistare. Gina per\u00f2, non si d\u00e0 per vinta, e continua ad essere una madre molto protettiva. Joey far\u00e0 la sua prima nuova conoscenza: Alex, moglie dell'amministratore condominiale, una ragazza molto precisa che ama la tranquillit\u00e0 ed il rispetto delle regole. Sar\u00e0 Joey a scoprire che \u00e8 proprio lei a lasciare tra la posta delle fastidiose lettere che minacciano le sue vecchie abitudini.\nJoey cerca amici.\nTrama.\nJoey si annoia nel nuovo condominio e decide di fare nuove amicizie. Gina gli suggerisce di organizzare una festa di vicinato alla quale inviter\u00e0 anche Jake, il suo dirimpettaio. Michael invita alcuni suoi amici tra i quali anche Set, il pi\u00f9 sfortunato, da poco fidanzato con Molly. Alex si offre quindi come sua accompagnatrice per la festa. La sera della festa Joey ha l'occasione di incontrare Howard, un altro vicino in cerca di amici, ma anche di scoprire che la sorella Gina ha un debole per Jake. Michael, con l'aiuto di Alex, riuscir\u00e0 a scoprire che i suoi due ospiti sono una finta coppia e Joey scoprir\u00e0 che Jake tentava solo di portare Gina a letto.\nIl club del libro.\nTrama.\nMichael organizza il consolidato appuntamento settimanale del \"Club del libro\", al quale partecipano ragazze alquanto attraenti, e Joey non si lascia sfuggire l'occasione. Nel frattempo anche Michael approfitta per abolire la regola degli \"anti-appuntamenti\" per fare colpo su una delle sue amiche, ma quando scopre che questa si \u00e8 invaghita dello zio decide di raccontare a tutti il suo unico vero intento. Scoprir\u00e0 quindi che nessun membro del club legge davvero i libri da lui scelti e lascer\u00e0 il gruppo.\nIl plurisostituto.\nTrama.\nJoey accetta contemporaneamente il ruolo di sostituto per tre diverse compagnie teatrali le quali, sfortunatamente, vanno in scena nella stessa serata. Alex sta riaffittando l'appartamento antistante quello di Joey, il quale far\u00e0 di tutto per nasconderlo a Gina per garantire a Michael la sua intimit\u00e0.\nCuore di mamma.\nTrama.\nJoey incontra un collega ad una audizione, un tale Brian Michael David Scott, il quale approfitta di lui fingendosi suo amico per ottenere le parti. Gina nel frattempo presenter\u00e0 a Michael il suo nuovo fidanzato, Roger, senza confessare alla madre la sua intenzione di allontanarla. Joey per\u00f2 cercher\u00e0 di spiegare al nipote che \u00e8 troppo egoista cercare di far affezionare la madre ad una persona come Roger piuttosto che difenderla da lui.\nMa quale gelosia?\nTrama.\nGina ha problemi al lavoro e le piacerebbe aprire un salone tutto per s\u00e9. Joey, spinto da Michael, decide di prestarle il denaro. Dopo aver visto vari saloni, per\u00f2, Gina cambia idea: non vuole mettersi in proprio perch\u00e9 lavorerebbe di pi\u00f9. Decide per\u00f2 di licenziarsi lo stesso. Nel frattempo ritorna dalla tourn\u00e9e Eric, il marito di Alex, il quale \u00e8 geloso del rapporto di Joey con sua moglie. Per caso si incontrano in piscina e dopo l'ennesima figuraccia di Joey, Eric capisce che non ha nulla di cui preoccuparsi. Cos\u00ec Joey decide di farlo venire a casa sua per dimostrargli quanto \u00e8 sexy, ma Eric capisce solo che potrebbe essere gay. Parlandone con Alex, quest'ultima gli dice che secondo suo marito lui \u00e8 tonto, mentre lei lo reputa una persona dolce e affettuosa.\nLa ragazza dei miei sogni (1\u00aa parte).\nTrama.\nIn citt\u00e0 arriva Donna, una compagna di scuola di Gina, di cui Joey era innamorato. Fresca di divorzio i due iniziano una relazione, ma non dicono niente a Gina. Quando per\u00f2 lo viene a sapere Gina si arrabbia, ma Joey le promette che non far\u00e0 sciocchezze. Dopo un po' di giorni, per\u00f2, Donna confida a Gina che suo marito le ha chiesto di tornare insieme. Nel frattempo Michael trova delle videocassette dove scopre che da piccolo era bravo a baseball. Decide di riprovarci ma con scarsi risultati.\nLa ragazza dei miei sogni (2\u00aa parte).\nTrama.\nGina dice a Joey del segreto di Donna e quando va a parlarle decidono di provare a stare insieme per una settimana. Cos\u00ec Joey organizza una vacanza a Santa Barbara per convincerla a farsi scegliere. Nel frattempo Ron, il marito di Donna, arriva a casa di Joey, ma Joey gli dice che Donna \u00e8 partita e l'ha lasciato. Arrivati a Santa Barbara, per\u00f2, Joey dice a Donna che Ron era venuto a cercarla. Tornati a casa, Donna e Ron fanno pace, grazie anche a Joey.\nConoscenze importanti.\nTrama.\nJoey \u00e8 preoccupato per la piega che ha la sua carriera. Va da Bobby, la sua manager, la quale gli dice di crearsi amicizie importanti per essere ammesso ai provini. Ad un festa organizzata da Alex, infatti, incontra un produttore, ex studente della Northwestern e Joey si finge di esserlo stato anche lui. L'indomani, infatti, Bobby gli comunica che \u00e8 stato ammesso ad un'audizione. Al provino conosce Kathy, un'attrice molto attraente ed ex studente del college avversario. Nel frattempo scopre di esser stato candidato per il ruolo di un padre anziano e la figlia \u00e8 proprio Kathy, infatti il provino andr\u00e0 male. Ci penser\u00e0 Gina a fargli assegnare il ruolo.\nConcorso di bellezza.\nTrama.\nBobby comunica a Joey di essere stato scelto come giudice per un concorso di bellezza a Las Vegas. Con lui partono Gina, Michael e Alex, alla quale Joey regala dei biglietti per il concerto di C\u00e9line Dion. Arrivati al casin\u00f2, Michael confessa che lui e i suoi amici vanno spesso l\u00ec, ma siccome usano un sistema di calcolo ha paura di essere scoperto. Durante la serata Joey flirta con una ragazza, scoprendo poi che \u00e8 una concorrente e quindi di aver violato il regolamento del concorso. Viene infatti convocata una riunione straordinaria della giuria, dalla quale pensa che sar\u00e0 allontanato, ma scopre che il giurato incriminato non \u00e8 lui. In seguito Gina, Michael e Joey vengono smascherati dalla sicurezza del casin\u00f2 ed espulsi da tutte le sale gioco dello Stato.\nFinale a sorpresa.\nTrama.\nJoey entra come membro di un cast per una serie TV. Durante la conferenza stampa, per\u00f2, rivela i colpi scena e per punizione gli viene assegnato un ruolo minore che alla fine muore. Alex, Gina e Michael, per tirarlo su di morale, decidono di decorare casa con gli addobbi di Natale. Finito di girare la scena, la produttrice gli comunica che era tutto organizzato per non fargli rivelare pi\u00f9 i colpi di scena e che il suo personaggio continua a comparire nella serie.\nIl test del gusto.\nTrama.\nLa produttrice dice a Joey di non volere che due attori stiano insieme. Cos\u00ec Joey e Kathy pensano di stare insieme di nascosto. Sfortunatamente la telecamera vicina a loro \u00e8 accesa e la produttrice vede tutto. Dopo aver detto a Joey quello che ha visto, Kathy non vuole pi\u00f9 recitare con Joey e quest'ultimo rischia di perdere la parte. Ci penser\u00e0 Bobby a sistemare il tutto. Nel frattempo a casa di Joey, Alex assaggia le lasagne di Gina e chiede di insegnarle come si cucinano. Decidono, poi, di fare un test per vedere quali sono le migliori. Vince Alex, anche se inizialmente Gina non accetta il verdetto.\nLa sera della prima.\nTrama.\nJoey deve andare ad una prima della serie e vorrebbe portare Gina, Michael e Alex, ma pu\u00f2 portare solo una persona e non riuscendo ad avere altri biglietti chiede agli altri invitati se possono fare da accompagnatori per Gina e Alex. Durante la serata si scopre, per\u00f2, che l'accompagnatore di Gina \u00e8 l'ex della produttrice e quella di Alex \u00e8 lesbica. Michael, invece, \u00e8 indeciso se corteggiare una ragazza o parlare con il suo attore preferito. Joey e la produttrice si baciano, ma pensano di non poter avere una relazione poich\u00e9 lavorano insieme.\nUn segretario per Joey.\nTrama.\nJoey viene convinto da Bobbie a cercare un segretario che si occupi dei suoi impegni. Assume quindi Glen, che sembra essere il segretario perfetto, ma presto anche Gina gli mette gli occhi addosso diventando la sua ragazza. A questo punto l'assistente di Joey si ritrova ad essere conteso tra i due fratelli. Michael affronta una mediazione legale per rivendicare la paternit\u00e0 congiunta di una sua invenzione contro l'ex collaboratore Set Tobin.\nL'ingorgo.\nTrama.\nJoey viene invitato al The Tonight Show di Jay Leno, ma rimane bloccato sulla superstrada e rischia di perdere l'invito e di essere sostituito come ospite.\nUn articolo pericoloso.\nTrama.\nMentre viene intervistato per un articolo su una rivista, Joey invita a cena l'intervistatrice per il giorno seguente senza pensare che \u00e8 San Valentino. Da quel momento l'intervistatrice pensa che la storia tra lei e Joey sia una cosa seria, ma lui nel frattempo cerca un modo per scaricarla, senza che l'articolo venga modificato negativamente.\nIl nome sbagliato.\nTrama.\nJoey deve annunciare la vincitrice come miglior attrice alla premiazione del proprio network, ma inavvertitamente premia Mariska Cechritapovich, sentendosi quindi terribilmente in colpa nei riguardi di Kimberly Evans, la reale vincitrice. Nel frattempo Michael scopre che tutti gli esercizi ginnici che gli ha insegnato sua madre sono sbagliati e che quindi non \u00e8 forte quanto credeva.\nLa sorella prediletta.\nTrama.\nJoey ospita la sorella Mary Teresa per il weekend, ma Gina non la sopporta perch\u00e9 si vanta sempre di tutto quello che ha, ma ben presto Michael scopre che il suo nuovo anello di fidanzamento \u00e8 un gioiello finto. Lasciato il fidanzato decide di fermarsi a stare da Joey, ma ben presto nessuno la sopporta e decidono di cercare un modo per mandarla via. Nel frattempo Michael viene corteggiato da Joelle, la commessa del negozio di pesci tropicali, ma non riesce a capirlo e quindi continua a mandare a rotoli tutte le sue chance.\nLa fotografia.\nTrama.\nJoey ottiene un appuntamento con la sua vicina Sarah che fa la fotografa con cui inizia una relazione aperta. Alex \u00e8 entusiasta del ritorno del marito Eric, ma le cose tra i due non vanno per il verso giusto.\nLa spia.\nTrama.\nAlex ed Eric decidono di prendersi un periodo di riflessione, quindi lui si trasferisce nell'appartamento vicino, ma lei continua a spiarlo. Gina decide di rompere con Glen, mentre Joey \u00e8 geloso degli altri uomini con cui esce Sarah. Joey scopre che Eric tradisce Alex.\nVolere \u00e8 potere.\nTrama.\nJoey e Sarah decidono di avere una relazione esclusiva, ma il dover girare una scena di sesso con Carmen Electra rende difficile l'impresa per Joey. Alex viene a sapere del tradimento di Eric e Gina la spinge a vendicarsi e ad arrabbiarsi con lui, anzich\u00e9 perdonarlo.\nFine di un amore (1\u00aa parte).\nTrama.\nJoey chiede a Bobbie di trovare un nuovo lavoro a Sarah, ma il lavoro che le viene offerto \u00e8 a Washington. In un primo momento i due decidono di rompere, ma Joey non si rassegna e cerca di convincerla a restare, finendo col chiederle di traslocare da lui. Michael presenta Gina alla sua ragazza Lorainne, ma la madre non la approva visto che ha 45 anni. Nel frattempo Gina fa di tutto per far sorridere Alex, depressa per la rottura con il marito.\nFine di un amore (2\u00aa parte).\nTrama.\nJoey e Sarah si preparano ad andare a vivere insieme, ma Joey \u00e8 spaventato dalla rapida evoluzione del loro rapporto. Sarah nota l'esitazione di Joey e presa anche lei dai dubbi decide di lasciarlo. Inoltre Joey scopre che un personaggio della sua serie, scelto tramite una votazione online, sar\u00e0 eliminato. Michael chiede a Bobbie i biglietti per la prima di Guerre stellari per lui e il suo amico Seth, ma la manager di Joey inganna Michael e si presenta lei al posto dell'amico. Alex inizia ad uscire con un altro ragazzo, ma si rende conto di non sentirsi ancora pronta. Joey e Alex, entrambi alle prese con la propria delusione amorosa finiscono per baciarsi. Howard nel tentativo di aiutare Joey a non essere eliminato, fraintende il senso della votazione e quindi candida Joey come personaggio da eliminare."}
{"id": "1936414", "revid": "599013", "url": "https://it.wikipedia.org/wiki?curid=1936414", "title": "Tom\u00e1s Jofresa", "text": "\u00c8 il fratello minore di Rafael Jofresa."}
{"id": "1936417", "revid": "287204", "url": "https://it.wikipedia.org/wiki?curid=1936417", "title": "Tomas Jofresa", "text": ""}
{"id": "1936419", "revid": "643494", "url": "https://it.wikipedia.org/wiki?curid=1936419", "title": "Episodi di Joey (seconda stagione)", "text": "Note: \nLa grande occasione - Parte 1.\nTrama.\nJoey si trova sul set di Neve Alta e il destino del suo personaggio \u00e8 stato finalmente deciso a causa della richiesta di Bobbie di rinegoziare il suo contratto per ottenere un aumento di stipendio. Una delle comparse, Zach, cerca di farselo amico cos\u00ec da poter finalmente ottenere una battuta nel copione. Zach illustra cos\u00ec a Joey come \u00e8 difficile la vita di un attore a Hollywood. Nel frattempo, Jenna, un'aspirante attrice si trasferisce nello stesso palazzo di Joey nella speranza di poter incontrare la stella della televisione che vi abita. La ragazza si imbatte per\u00f2 in Michael che finge di essere lo zio nella speranza di ottenere un appuntamento. Intanto, Joey ha un altro provino, ma per la prima volta l'attore deve affrontare le sue insicurezze che si fanno sentire nella sua testa sotto forma di voci. \nLa grande occasione - Parte 2.\nTrama.\nJoey e Zach tentano di entrare nella casa di Kevin Smith con la scusa di aver ritrovato il cane del regista. Ma ancora una volta Joey deve affrontare le voci che albergano nella sua testa. L'attore \u00e8 determinato ad ottenere una seconda possibilit\u00e0 al provino, ma disgraziatamente si presenta nella sala delle audizioni sbagliata. Senza sapere ci\u00f2 che l'attore intende fare, i produttori decidono comunque di fargli sostenere il provino. Joey pronuncia una serie di battute per un film d'azione, mentre i produttori rispondono con quelle scritte per un film per bambini. Alla fine della giornata, Joey viene a sapere da Bobbie di aver ottenuto il ruolo. Il giovane deve inoltre affrontare quanto \u00e8 accaduto con Alex ed \u00e8 deciso a dimostrare a s\u00e9 stesso di essere in grado di conquistare una donna facendo il romantico. \nCapricci da star.\nTrama.\nSul set del suo nuovo film, Joey affronta un piccolo e capriccioso attore che sembra avere il potere di dettare qualsiasi regola all'interno della produzione. Joey pensa che sia arrivato il momento di dare una piccola lezione al ragazzino. Nel frattempo, Gina aiuta Alex a ravvivare la sua vita sentimentale dando vita ad un finto provino per una produzione inesistente.\nLa controfigura.\nTrama.\nPer girare le sequenze pi\u00f9 pericolose del nuovo film di Joey, la produzione ha ingaggiato una controfigura. Ben presto, Joey se ne serve per fargli fare ogni sorta di incombenza al suo posto. Abby, l'addetta alla revisione della sceneggiatura, perseguita Joey dal momento che quest'ultimo non sembra seguire alla lettera le battute previste dal copione. Michael visita il set e si imbatte proprio in Abby. I due cominciano ad uscire insieme con grande disappunto dello zio del ragazzo. Anche Zach continua a bazzicare il set, ma non come attore. Alex \u00e8 confusa riguardo ai suoi sentimenti per Joey.\nLa nuova casa.\nTrama.\nOra che sta per guadagnare una grossa cifra con i proventi del film, Joey pensa alla possibilit\u00e0 di acquistare una casa. Ma prima deve convincere la proprietaria dell'immobile di essere il giusto acquirente. Gina, per\u00f2, non sembra essere molto d'accordo con la decisione del fratello. Alla fine, decide di assecondare i desideri di Joey e i due si vedono costretti a fingere di essere marito e moglie per fare una buona impressione alla proprietaria. Nel frattempo, Alex aiuta Bobbie in un probabile caso di molestie sessuali. \nIl corso d'inglese.\nTrama.\nPer attirare l'attenzione di una giovane ed affascinante donna, Joey decide di iscriversi ad una classe di inglese. Ben presto il ragazzo, che non ha problemi con la lingua, scopre che cosa significa essere il cervellone della classe. Per non perdere il suo lavoro all'agenzia, Gina si ripromette di aiutare Bobbie a cercare e trovare un nuovo cliente. La sua attenzione si rivolge a Lockwood, il collega di Joey, al quale riesce a far ottenere tutti i privilegi che erano stati destinati al fratello.\nPartita a poker.\nTrama.\nAlex prova ad insegnare a Joey il gioco Texas. Il problema \u00e8 che, grazie al fatto che la ragazza continua ad inventarsi nuove regole, Joey vince sempre. Certo di avere ben compreso le regole del gioco e di essere un grande pokerista, l'attore decide di partecipare ad un torneo televisivo di celebrit\u00e0. La relazione tra Michael e Abby raggiunge un nuovo livello.\nIl passato ritorna.\nTrama.\nUna vecchia fiamma di Joey minaccia di rendere pubblico un video alquanto imbarazzante. Per evitare che questo accada, Joey dovr\u00e0 scusarsi con lei durante il The Ellen DeGeneres Show. Gina e Alex scoprono che Bobbie festegger\u00e0 il suo quarantesimo compleanno in tutta solitudine. Decidono di fare qualcosa per l'amica, ma ben presto scoprono di essere le sole ad essere state escluse dal party organizzato dalla donna nel suo appartamento.\nJoey e il musical.\nTrama.\nGloria, la nonna di Candace, \u00e8 la protagonista di un \"musical\" che si terr\u00e0 nella casa per anziani dove la donna risiede. Quando il regista dello spettacolo decide di andarsene, Joey e Zach si offrono di rimpiazzarlo e dirigere lo show. La madre di Bobbie, che vive nella medesima casa di riposo, vuole a tutti i costi un ruolo nel musical. Per dimenticare la sua forte attrazione per Joey, Alex decide di scrivergli una lettera di addio che viene per\u00f2 letta da Michael ed intercettata successivamente dallo stesso Joey. Michael prova a far credere a suo zio che la lettera sia stata scritta per l'ex-marito di Alex.\nIl Ringraziamento degli scapoli.\nTrama.\nGina sta organizzando il pranzo del Giorno del Ringraziamento per tutta la famiglia. I suoi familiari temono di essere ancora una volta coinvolti in una serie di rappresentazioni inerenti alla storia dell'immigrazione italiana sul suolo americano. Joey e Zach ritrovano alcuni manufatti appartenenti ai nativi americani sulla nuova propriet\u00e0 dell'attore e, maldestramente, li gettano via. Pi\u00f9 tardi, si inventano un modo ingegnoso per recuperare i manufatti che sono diventati le nuove stoviglie di una famiglia bisognosa. Dean, il vicino di casa di Joey, ha organizzato un pranzo del Ringraziamento per scapoli. Joey e Michael provano in tutti i modi a fuggire dalla festa di Gina per partecipare al party della casa accanto.\nL'ex compagno di scuola.\nTrama.\nJimmy Costa, il miglior amico di Joey dei tempi della scuola superiore, sta per ritornare. Il ragazzo non \u00e8 mai riuscito a spiegarsi il motivo della fine del loro rapporto. All'arrivo del giovane, Joey scopre che la ragione per la quale Jimmy \u00e8 sparito dalla sua vita \u00e8 il fatto che lui e Gina avevano fatto sesso infrangendo cos\u00ec una regola che i due amici si erano dati all'inizio delle loro scorribande. Gina ha una grande sorpresa in serbo per Michael: gli rivela infatti che Jimmy \u00e8 suo padre. Senza fargli sapere la verit\u00e0, il ragazzo decide di provare ad instaurare un rapporto con il genitore.\nGita a Tijuana.\nTrama.\nDopo che il nipote Michael ha rotto con Abby, Joey organizza un viaggio a Tijuana insieme a Zach per aiutarlo a superare il difficile momento. Alex e Gina vogliono divertirsi un po' e per questo motivo decidono di recarsi in un night club. In Messico, Joey e Zach scoprono di essersi sposati dopo aver trascorso l'intera notte ad ubriacarsi in un locale. Decidono cos\u00ec di tornare a Los Angeles per chiedere aiuto ad Alex e risolvere la questione legale dell'annullamento del matrimonio. La ragazza decide di divertirsi un po' prima di rivelare ai due uomini che il loro legame non \u00e8 riconosciuto dalla legge messicana.\nLa festa di Natale.\nTrama.\nDopo essersi baciati, Alex e Joey stanno per andare a letto, ma Gina ferma il fratello dicendogli che Alex \u00e8 innamorata di lui e lo convince che passare un'altra notte insieme potrebbe rovinare la loro amicizia. Alex, sentendosi rifiutata, decide di prendere le distanze da Joey; quest'ultimo per\u00f2 la invita alla festa che ha organizzato in casa sua, ma lei rifiuta di partecipare dicendogli che stargli accanto la farebbe solo stare peggio. Durante la festa Joey riceve per posta il regalo di Natale da parte di Alex con un suo messaggio d'amore e capendo di provare anche lui qualcosa per l'amica corre da lei, ma la vede fuori dalla sua finestra mentre bacia Dean, il nuovo vicino di casa di Joey. \nFalso allarme.\nTrama.\nJimmy, il padre di Michael, torna per rivedere Gina. Quest'ultima rivela alla famiglia di essere incinta e Jimmy va nel panico quando capisce di essere il padre; in seguito per\u00f2 si presenta a casa di Joey assicurando Gina che si prender\u00e0 le sue responsabilit\u00e0, ma la donna gli riferisce di essersi sbagliata e che non \u00e8 incinta. Nel frattempo Joey \u00e8 geloso del rapporto tra Alex e Dean e cerca di ostacolarlo. Alla fine Alex gli dice che dopo aver riflettuto ha capito che \u00e8 meglio che restino amici, ma questo sembra turbare Joey.\nMalintesi.\nTrama.\nJoey invita alla prima del suo film la famiglia, gli amici ed anche suo padre, al quale ha pagato un biglietto aereo per farlo essere presente. Scopre per\u00f2 che il padre non mostra nessun interesse per la sua carriera di attore e, deluso, decide cos\u00ec di affrontare l'argomento. Intanto Joey incontra nuovamente Carmen Electra con la quale pu\u00f2 recuperare l'occasione persa la volta precedente di poter andare a letto insieme, ma anche questa volta non riesce nell'impresa. Infine Joey e il padre riescono a chiarire i loro malintesi.\nLa festa per Alex.\nTrama.\nJoey vuole organizzare una festa di compleanno per i 30 anni di Alex, ma viene preceduto da Dean che ne ha gi\u00e0 organizzata una. Durante la festa Joey scopre che Dean vuole chiedere ad Alex di sposarlo, quindi decide di dichiarare i suoi sentimenti all'amica prima che questo accada. Dopo essere stata baciata da Joey, Alex lascia la festa perplessa e rifiuta anche la proposta di Dean. Joey raggiunge Alex in terrazza dicendole di voler stare con lei, ma la ragazza non sapendo cosa fare decide per il momento di rimanere amici.\nL'incendio.\nTrama.\nJoey sta per trasferirsi nella sua nuova casa, ma nel giorno del trasloco scopre che \u00e8 andata a fuoco e attende di sapere dai vigili quale sia stata la causa. Intanto Michael sta cercando il momento giusto per dire a Jimmy di essere suo figlio, ma accidentalmente sar\u00e0 Joey a rivelarglielo. Jimmy allora decide di fare il test del DNA per esserne certo, e infatti ne ottiene la conferma. Padre e figlio decidono quindi di trascorrere del tempo insieme. Nel frattempo Gina confessa a Joey di essere lei la colpevole dell'incendio nella sua nuova casa e, sentendosi in colpa, fa riottenere al fratello il vecchio appartamento mandando via i nuovi inquilini, amici di Michael. \nIl finto fidanzato.\nTrama.\nJimmy \u00e8 stato sfrattato, cos\u00ec Joey e Michael gli suggeriscono di andare a vivere con Gina. Jimmy inizia la convivenza con Gina, ma i due finiscono per litigare in continuazione. Joey viene usato da un'attrice lesbica come compagno di copertura in modo da spacciarsi per eterosessuale ed aumentare cos\u00ec la sua popolarit\u00e0 in occasione dell'uscita di un suo film.\nUn critico... particolare.\nTrama.\nJoey ottiene un contratto per tre film con la Warner Bros., inoltre gli viene anche offerto di gestire da solo il progetto dei film ed avere una sua produzione, per la quale sceglie un nome alquanto particolare. Joey propone a Jimmy di lavorare con lui come produttore esecutivo e l'amico accetta, ma fin da subito si comporta in modo troppo ossessionato e per via dei loro scontri continui Joey decide di lasciar perdere per non rischiare di rovinare la loro amicizia. Nel frattempo, grazie a Michael, Joey scopre che una ragazzina ha un sito su internet in cui lo critica fortemente e decide quindi di affrontarla di persona. Alex rompe con Dean e Joey coglie l'occasione per avvicinarsi di pi\u00f9 a lei.\nMatrimonio in vista.\nTrama.\nJoey, stufo di essere solo amici, chiede ad Alex di uscire almeno una volta insieme e lei accetta. Jimmy vuole chiedere a Gina di sposarlo ma non avendo un lavoro non ha abbastanza soldi, cos\u00ec Michael gli consiglia di partecipare come volontario a degli esperimenti medici dove pagano bene. Dopo una serata in cui hanno incontrato molte donne con cui Joey \u00e8 stato in passato, Alex non si sente di avere una relazione con lui per paura di essere ferita come loro. Alla fine Joey riesce a farle capire quanto lei sia importante per lui e finalmente decidono di mettersi insieme.\nL'importante \u00e8 comunicare.\nTrama.\nJimmy chiede a Gina di sposarlo, ma dopo si scopre che lui \u00e8 gi\u00e0 sposato con una ricca donna che sta in carcere, quindi deve incontrarla per chiederle il divorzio. Joey vorrebbe approfondire il suo rapporto con Alex, la quale invece non fa che pensare al sesso. Michael conosce una ragazza su internet, ma secondo Joey non \u00e8 chi dice di essere.\nIl giorno del matrimonio.\nTrama.\nSi avvicina il giorno del matrimonio di Gina e Jimmy. Alex si offre di aiutare Gina con i preparativi del matrimonio, ma questo porta Jimmy a far credere a Joey che la ragazza lo stia facendo solo perch\u00e9 vorrebbe sposarsi anche lei. Questo intimorisce molto Joey, ma poi viene tranquillizzato da Alex dicendogli che dopo il suo precedente matrimonio fallito non ha nessuna intenzione di sposarsi. Per assurdo, dopo questa sua rivelazione, Joey dice ad Alex che vorrebbe sposarla, ma lei capisce che in realt\u00e0 lo dice solo perch\u00e9 lui vuole soltanto quello che non pu\u00f2 avere. Il giorno del matrimonio Jimmy e Gina tentano entrambi, ognuno di nascosto dall'altro, di fuggire per non sposarsi. Non essendoci la loro presenza alla cerimonia, Joey sfida Alex a sposarsi al posto di Gina e Jimmy per dimostrarle che non ha paura, ma proprio nel momento in cui stanno per farlo davvero Joey si spaventa e ferma tutto dando cos\u00ec conferma alle parole di Alex. Subito dopo arrivano Gina e Jimmy che dopo averci ripensato decidono finalmente di sposarsi. Alla fine Joey confessa ad Alex che lei \u00e8 la prima donna che abbia mai pensato di sposare e Alex gli risponde che anche lei sarebbe felice di sposarlo un giorno."}
{"id": "1936421", "revid": "62004", "url": "https://it.wikipedia.org/wiki?curid=1936421", "title": "Jimmy Engoulvent", "text": " Professionista dal 2002 al 2015, dal 2018 \u00e8 direttore sportivo del team Vital Concept/B&amp;B Hotels.\nCarriera.\nDa dilettante milita nella Union Cycliste Sabolienne e nella Vend\u00e9e U-Pays de la Loire. Passa al professionismo nel 2002 con la squadra Bonjour diretta da Jean-Ren\u00e9 Bernaudeau. Nel 2003, con la Brioches la Boulang\u00e8re (nuova denominazione della Bonjour), ottiene la sua prima vittoria da professionista, al Tour de la Somme. Milita quindi nella Cofidis (2004 e 2005) prima di passare, nel 2006, alla Cr\u00e9dit Agricole.\nAl termine della stagione 2008, con lo scioglimento della Cr\u00e9dit Agricole, passa alla Besson Chaussures-Sojasun di St\u00e9phane Heulot, che nel 2010 diventa Saur-Sojasun e nel 2013 Sojasun. Proprio con la maglia della Besson/Saur ottiene i principali risultati, tra cui la vittoria al Tour du Poitou-Charentes 2010 e quella alla Quatre Jours de Dunkerque 2012. Dal 2014 al 2015 gareggia per il Team Europcar, concludendo la carriera agonistica.\nNel 2016 assume la carica di direttore sportivo alla Direct \u00c9nergie, gi\u00e0 Europcar, affiancando Jean-Ren\u00e9 Bernaudeau; due anni dopo \u00e8 chiamato da J\u00e9r\u00f4me Pineau per ricoprire lo stesso ruolo alla nuova Vital Concept."}
{"id": "1936426", "revid": "486946", "url": "https://it.wikipedia.org/wiki?curid=1936426", "title": "Brioches La Boulang\u00e8re", "text": ""}
{"id": "1936429", "revid": "110157", "url": "https://it.wikipedia.org/wiki?curid=1936429", "title": "Faxinal do Soturno", "text": "Faxinal do Soturno \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936431", "revid": "287204", "url": "https://it.wikipedia.org/wiki?curid=1936431", "title": "Andreas Zuber", "text": "A partire dal 2006 partecipa al campionato di GP2 nel quale corre sotto licenza degli Emirati Arabi Uniti."}
{"id": "1936432", "revid": "767487", "url": "https://it.wikipedia.org/wiki?curid=1936432", "title": "Formigueiro", "text": "Formigueiro \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936435", "revid": "1282301", "url": "https://it.wikipedia.org/wiki?curid=1936435", "title": "Urban (ingegnere)", "text": "Urban \u00e8 noto principalmente come l'ideatore dell'omonimo cannone al servizio del sultano Maometto II che per la prima volta nella storia della citt\u00e0 di Costantinopoli apr\u00ec una breccia nelle gigantesche mura Teodosiane, per oltre 1000 anni mai violate.\nOffr\u00ec inizialmente i suoi servigi all'imperatore bizantino Costantino XI Paleologo che si trov\u00f2 costretto a rifiutare, per la crisi che attraversava l'impero e per l'impossibilit\u00e0 di montare cannoni sulle mura Teodosiane. Passato al sultano Maometto II ebbe a disposizione tutti i mezzi dell'Impero ottomano, per costruire le artiglierie che avrebbero giocato un ruolo fondamentale nella conquista di Costantinopoli.\nPer le sue attivit\u00e0, \u00e8 considerato uno dei precursori della moderna imprenditor\u00eca bellica e dell'assedio scientifico.\nIl \"mostro di Urban\".\nLa difficolt\u00e0 di presidiare i due mari in cui si affaccia Costantinopoli rendeva facile l'approvvigionamento navale anche in caso di assedio, e le gigantesche mura Teodosiane erano rimaste fino ad allora inviolate. Il sultano Maometto II (la cui flotta bloccava solo l'accesso sud agli stretti di Costantinopoli, lasciando la citt\u00e0 libera di essere ugualmente rifornita) cerc\u00f2 di velocizzare la conquista della citt\u00e0 di costantinopoli, non bad\u00f2 a spese ed ottenne da Urban un notevole parco di artiglierie all'avanguardia e in particolare una bombarda gigante (calibro 889 \"mm\") lunga 8 metri e pesante 48 tonnellate, che sparava proiettili in granito di 2,8 metri di circonferenza e pesanti intorno ai 1\u00a0000 kg. L'enorme mole della bombarda rendeva necessari oltre 100 buoi per essere spostata e garantiva una cadenza di tiro molto bassa, appena 5-8 colpi al giorno.\nMorte.\nUrban mor\u00ec durante le fasi finali dell'assedio stesso, investito dall'esplosione accidentale di uno dei suoi ordigni (peraltro un fatto molto comune tra le armi d'assedio dell'epoca)."}
{"id": "1936436", "revid": "110157", "url": "https://it.wikipedia.org/wiki?curid=1936436", "title": "Ivor\u00e1", "text": "Ivor\u00e1 \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936440", "revid": "767487", "url": "https://it.wikipedia.org/wiki?curid=1936440", "title": "Nova Palma", "text": "Nova Palma \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936442", "revid": "1305772", "url": "https://it.wikipedia.org/wiki?curid=1936442", "title": "Restinga Seca", "text": "Restinga Seca \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936443", "revid": "599013", "url": "https://it.wikipedia.org/wiki?curid=1936443", "title": "Jos\u00e9 Luis Galilea", "text": ""}
{"id": "1936444", "revid": "287204", "url": "https://it.wikipedia.org/wiki?curid=1936444", "title": "Jose Luis Galilea", "text": ""}
{"id": "1936445", "revid": "31886", "url": "https://it.wikipedia.org/wiki?curid=1936445", "title": "S\u00e3o Jo\u00e3o do Pol\u00easine", "text": "S\u00e3o Jo\u00e3o do Pol\u00easine \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca.\nIstituito nel 1992, con i suoi 3.000 abitanti circa \u00e8 un comune in via di sviluppo.\nGeografia fisica.\nProtetto da una bella valle nella tranquillit\u00e0 dell'interno del Rio Grande do Sul, il comune \u00e8 situato nella parte centrale della Valle di Jacu\u00ed, a 45 chilometri da Santa Maria e fa parte della cosiddetta quarta colonia italiana d'immigrazione del Brasile.\nOrigini del nome.\nInizialmente il comune era chiamato Terra de Manoel Py. L'attuale toponimo S\u00e3o Jo\u00e3o do Pol\u00easine \u00e8 nato dall'unione di religiosit\u00e0 e ricordo della terra d'origine dei coloni italiani: deriva dal patrono San Giovanni Battista, come ringraziamento per la buona accoglienza nella nuova terra, e dal Polesine, terra delle pianure padane nel Nord Italia di cui si vuole mantenere vivo il ricordo.\nStoria.\nIl processo istitutivo ebbe inizio nel 1986, quando il governo statale autorizz\u00f2 una consultazione referendaria per istituire il comune di S\u00e3o Jo\u00e3o do Pol\u00easine, esteso fino all'attuale strada RSC-287; il voto per\u00f2 non ebbe successo. Nel 1991 si tenne un secondo referendum, questa volta su un'area pi\u00f9 piccola, che ebbe successo: il comune di S\u00e3o Jo\u00e3o do Pol\u00easine fu cos\u00ec istituito il 20 marzo 1992, con la legge statale n. 9.601.\nNel 2006 fu inaugurata la biblioteca, che oggi conta una collezione di duemila opere.\nMonumenti e luoghi d'interesse.\nCome in tutte le citt\u00e0 italiane, anche se composte da immigrati, la religiosit\u00e0 di S\u00e3o Jo\u00e3o do Pol\u00easine \u00e8 notevole: cappelle e capitelli sono disseminati nelle numerose frazioni comunali, con la sua architettura molto particolare. In questo municipio, precisamente a Ribeir\u00e3o, nacque il religioso Jo\u00e3o Luiz Pozzobon (1904-1985), canonizzato. \nEconomia.\nGran parte della popolazione di San Joao do Pol\u00easine lavora nell'agricoltura, coltivando in particolare il riso, oltre a mais e fagioli, e dedicandosi all'allevamento del bestiame o nelle industrie di trasformazione. Per l'irrigazione delle colture viene tuttora utilizzato un grande motore a vapore, che conserva ancora oggi la grandezza di un tempo e contribuisce a raccontare parte della storia della citt\u00e0.\nLa Sagra regionale del riso si svolge la terza domenica di maggio e porta a San Joao do Pol\u00easine persone provenienti da diverse citt\u00e0 vicine, che vengono a degustare quello che viene considerato uno dei migliori risi prodotti nella regione e altri piatti tipici della cucina italiana.\nLa vocazione al lavoro della terra \u00e8 visibile anche prima di arrivare a S\u00e3o Jo\u00e3o do Pol\u00easine, quando le piantagioni di riso indicano al visitatore che la citt\u00e0 \u00e8 vicina. Questo rapporto con la natura ha fatto s\u00ec che le sue risorse naturali siano rimaste molto ben conservate. Pianificare una passeggiata attraverso le valli e le colline che circondano S\u00e3o Jo\u00e3o do Pol\u00easine o visitare la riserva di Pedras Brancas, un'area di foresta autoctona, con sentieri ecologici, sono alcune delle opzioni pi\u00f9 salutari.\nGeografia antropica.\nIl comune \u00e8 suddiviso in tre distretti:"}
{"id": "1936447", "revid": "767487", "url": "https://it.wikipedia.org/wiki?curid=1936447", "title": "Silveira Martins", "text": "Silveira Martins \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Restinga Seca."}
{"id": "1936451", "revid": "110157", "url": "https://it.wikipedia.org/wiki?curid=1936451", "title": "Microregione di Santa Maria", "text": "Santa Maria \u00e8 una microregione del Rio Grande do Sul in Brasile, appartenente alla mesoregione di Centro Ocidental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 13 comuni:"}
{"id": "1936453", "revid": "6923", "url": "https://it.wikipedia.org/wiki?curid=1936453", "title": "All I See", "text": "All I See \u00e8 una canzone di Kylie Minogue appartenente all'album \"X\" del 2007. Il singolo \u00e8 stato lanciato prima in Canada l'11 marzo 2008 e un mese dopo in USA, nella versione con il rapper Mims, che diverr\u00e0 \"bonus-track\" della versione americana dell'album.\nIl singolo \u00e8 uscito in Australia il 1\u00ba dicembre 2008.\nLa canzone \u00e8 al #26 posto delle pi\u00f9 ballate in USA nel 2008.\nDescrizione.\nLa canzone \u00e8 uscita come primo singolo estratto dall'album \"X\" negli Stati Uniti a marzo 2008.\nSi tratta di un pezzo R&amp;B, uno dei nuovi generi sperimentati nel suo album \"X\". Nonostante le varie performance negli Stati Uniti (tra cui \"Today Show\", \"Dancing With Stars\", \"Ellen Show\"), il singolo non ha ottenuto gran successo, a causa anche dell'assenza del videoclip, quindi di promozione televisiva e dell'assenza di cd fisico (a causa della compagnia distributrice EMI).\nIn secondo momento \u00e8 stato girato anche un video a low-badget da parte di Kylie e del suo direttore creativo, per accontentare la forte richiesta dei fans, che per\u00f2 non \u00e8 mai andato in onda in alcun canale musicale.\nTracce.\nUS Promotional CD single #1\nUS Promotional CD single #2\nAustralian Digital Download bundle"}
{"id": "1936456", "revid": "767487", "url": "https://it.wikipedia.org/wiki?curid=1936456", "title": "Jordi Villacampa", "text": ""}
{"id": "1936458", "revid": "287204", "url": "https://it.wikipedia.org/wiki?curid=1936458", "title": "Campionato Sammarinese 1986-1987", "text": "Il Campionato Dilettanti 1986-1987 \u00e8 stata la 2\u00aa edizione del campionato di calcio di San Marino."}
{"id": "1936459", "revid": "2148522", "url": "https://it.wikipedia.org/wiki?curid=1936459", "title": "Rapsodia - Il meglio di Mia Martini", "text": "Rapsodia - Il meglio di Mia Martini \u00e8 una raccolta di brani musicali di Mia Martini, pubblicata nel 1992 dalla Fonit Cetra.\nIl disco.\n\u00c8 la terza raccolta ufficiale di Mia Martini, che comprende l'inedito \"Rapsodia\", presentato all'Eurovision Song Contest 1992, dove si classific\u00f2 al 4\u00ba posto. Tutti i vecchi brani sono stati rimasterizzati, mentre \"Stelle\" e \"La costruzione di un amore\" appaiono in una nuova versione live, dal Teatro Nazionale di Milano il 15 maggio 1992.\nRingraziamenti.\nMim\u00ec ringrazia:\nCollegamenti esterni.\nEurofestival 1992 - Mia Martini - Mia Martini interpreta \"Rapsodia\"."}
{"id": "1936460", "revid": "767487", "url": "https://it.wikipedia.org/wiki?curid=1936460", "title": "Cacequi", "text": "Cacequi \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936461", "revid": "767487", "url": "https://it.wikipedia.org/wiki?curid=1936461", "title": "Episodi di Circle of Life (prima stagione)", "text": "La prima stagione di \"Circle of Life\" \u00e8 stata trasmessa in Germania su ARD dal 13 aprile al 13 luglio 2004. In Italia \u00e8 andata in onda su Canale 5 dal 7 giugno al 27 luglio 2008."}
{"id": "1936463", "revid": "1573940", "url": "https://it.wikipedia.org/wiki?curid=1936463", "title": "Progne", "text": "Progne \u00e8 un genere di uccelli della famiglia Hirundinidae.\nTassonomia.\nIl genere comprende le seguenti specie:"}
{"id": "1936464", "revid": "92723", "url": "https://it.wikipedia.org/wiki?curid=1936464", "title": "Festa del Perdono (Montevarchi)", "text": "La Festa del Perdono di Montevarchi, che si tiene annualmente ogni prima settimana di settembre, \u00e8 la versione in chiave moderna della ben pi\u00f9 antica Festa del Sacro Latte di Maria Vergine originariamente celebrata in Montevarchi per onorare la reliquia del Sacro Latte, conservata in San Lorenzo. \nLa festa, chiave di volta del sistema di potere della Fraternita del Sacro Latte, cambi\u00f2 nome alla fine del Settecento quando la fraternita venne soppressa e smantellata e adott\u00f2 quello di Festa del Perdono, rifacendosi a una pi\u00f9 generale tradizione cattolica e uniformandosi, nel nome, a tutte le altre feste paesane delle citt\u00e0 vicine, soprattutto San Giovanni Valdarno e Terranuova Bracciolini.\nStoria.\nIn antico la comunit\u00e0 di Montevarchi celebrava la sua festa il 2 gennaio nel giorno dedicato a san Macario Alessandrino, co-patrono della citt\u00e0. Quando poi arriv\u00f2 in paese la Reliquia del Sacro Latte, tra il XIII e il XIV secolo, le feste paesane divennero due, ovvero quella tradizionale di san Macario e quella nuova del Sacro Latte che cadeva il . In ognuna delle due, e solo in queste occasioni, si esponeva la reliquia alla venerazione dei fedeli.\nQuesto almeno fino al 1427 quando \u00abavendo Messer Lodovico di Nannoccio Nannocci da Montevarchi familiare di papa Urbano VI, ottenuto la Prioria di S. Lorenzo, e di quella reintegrato la Comunit\u00e0 del suo patronaggio, avendo speso di suo proprio Scudi 400 per benefizio della sua Patria; e non volendo esserne rifatto Nannoccio suo Padre; anzi facendone largit\u00e0 e dono alla Comunit\u00e0; per solenne Partito nell'anno 1427 fu concesso a detta Casata de' Nannocci solito ogni anno far la festivit\u00e0 della Concezione di Maria Vergine nella Chiesa di S. Lorenzo predetta all'Altare de' Nannocci,\" [detto oggi del Rosario], \"in tal giorno mostrare la Reliquia del Latte insieme colle altre Reliquie, chiamando tal Festa \"Il Latte Dentro\" e che la Festa del Latte solita farsi il d\u00ec di S. Macario, e per essere i giorni piccoli ventosi e piovosi, si trasferisse nel d\u00ec della seconda domenica dopo Pasqua di Resurrezione. Il che tutto fu vinto, e da Martino V Sommo Pontefice confermato\u00bb. L'Immacolata divenne dunque la \"Festa del Latte Dentro\" mentre San Macario cominci\u00f2 ad essere chiamata la \"Festa del Latte Fuori\".\nPiano piano per\u00f2 la \"Festa del Latte Dentro\" perse la sua importanza fino a scomparire quasi del tutto tra la fine del Cinquecento e l'inizio del Seicento mentre la \"Festa del Latte Fuori\" acquis\u00ec sempre pi\u00f9 popolarit\u00e0 nella comunit\u00e0 di Montevarchi tanto che fin\u00ec per divenire l'unica e vera festa cittadina e prese ad essere chiamata \"Festa del Sacro Latte\". Nonostante ci\u00f2, almeno fino a tutto il Settecento, ogni 3 dicembre alle tre di notte il campanile della collegiata batteva a festa tre rintocchi doppi e per il centro cittadino si accendevano luci e scoppiavano fuochi d'artificio.\nL'unica Festa del Latte rimasta continu\u00f2 ad essere fissata alla seconda domenica dopo Pasqua \u00abfino all'anno 1709 [...] quando dopo l'ultima restaurazione e ingrandimento della Chiesa Collegiata, trasferire dovendosi la Reliquia alla nuova magnifica Cappella, fissato fu dopo molte contestazioni, che l'annuale solenne Festa si celebrasse la prima domenica di settembre. Ed uno de' principali motivi si fu perch\u00e9 mancando assegnamenti per terminare affatto la fabbrica incominciata fino dal marzo del 1706 speravasi nella maggior quantit\u00e0 dello limosime, che i Devoti avrebbero contribuito; essendo che le case nel mese di settembre, per le prossime passate raccolte non mancano di Grasce da far danari. E tanto \u00e8 vero che l'interesse, il quale molte volte si cuopre col mantello della Religione, egli \u00e8 sovente la molla delle umane risoluzione anco delle opere di piet\u00e0\u00bb.\nIl Capitano della Festa.\nDal XVII secolo \u00abfu costume [...] che si creasse ogni anno un \"Contestabile\", il quale era sempre uno della Famiglie principali, e pi\u00f9 comode della Terra, e sopraintender dovea, alla Festa in tutto ci\u00f2 che risguardava il popolare. E nelli Statuti del Comune si vede conceduta dal Gran Duca la Creazione di detto Contestabile sotto nome di Capitano della Festa\u00bb.\nIl Capitano della Festa cominciava \u00aba esercitare la sua carica il sabato precedente verso la sera quando esciva di casa nobilmente vestito, con quattro Trombe, e quattro Tamburi avanti, e col seguito di pi\u00f9 altre persone civili del Paese vestite ancor esse con pompa; delle quali marciavano seco, uno in qualit\u00e0 di Tenente, uno di Alfiere, e due Sargenti armati di partigiana, e di spada all'uso militare, e col seguito di molte altre persone d'ogni grado, e d'ogn\u00ec et\u00e0 vestite pulitamente, ed armate di spada, e terzetta, tirando scoppi continuamente, e facendo salve in aggradimento della Festa\u00bb.\nPoi \u00abcon questa comitiva si portava il Contestabile alla Chiesa all'ora di Compieta, solita cantarsi solennemente per prendere il suo possesso, il quale era questo. Finita la Funzione di Chiesa, usciva fuori nel Cimitero, dove lo aspettavano gli Operai di Fraternita, col loro Capo, detto il Proposto di Fraternit\u00e0; e questi da luogo alquanto elevato faceva un breve discorso e consegnava solennemente una Bandiera coll'Immagine della Madonna al Contestabile, il quale la riceveva con un altro breve complimento, e la consegnava al suo Alfiere allo sparo di molti colpi, che formavano una salva di allegrezza. Indi, se non era molto tardi, faceva un giro colla stessa Comitiva per la Terra, e ritornava alla propria casa. La mattina della Domenica col medesimo treno, ed anco maggiore per la quantit\u00e0 di quelli, che in qualit\u00e0 di soldati se gli aggiungevano (essendo permesso a tutti il porsi nello squadrone) se n' andava alla Chiesa ad ora comoda per udir Messa, dopo la quale, egli con tutto il seguito invitato dai Festajoli passava nel Salone ad una breve refezione. Finita la quale andava marciando per la Terra, affinch\u00e9 pel concorso del Popolo non nascessero tumulti fino a tanto che venisse l'ora della Processione, alla quale dopo dato egli i suoi buoni ordini, prendeva insieme col Potest\u00e0 le prime due aste del baldacchino della Reliquia, e gli altri suoi Ufiziali, e Cortigiani le altre. Nel tempo, che si cantava la Messa fuori di Chiesa dopo la Processione, il Contestabile si poneva in qualche parte della Piazza, perch\u00e9 insorgendo tumulti fosse pronto a sedarli coi suoi soldati; e finita la Messa conduceva i Corpi delle Arti, che portavano un'offerta per ciascheduno all'Altare\u00bb.\n\u00abRitiravasi dopo questa funzione il Contestabile co' suoi Ufiziali nella ringhiera a mano sinistra della facciata della Chiesa per assistere alla mostra delle Reliquie, e solenne benedizione con quella del Sacro Latte, stando in quella a mano destra il Coro de' Musici, che prevenivano con una strofa dell'Inno \"Veni Creator Spiritus\" l'annunzio del nome di ciascheduna Reliquia, seguito dopo da una breve sinfonia di Trombe, e da una salva de' soldati. Nel dopo pranzo usciva collo stesso treno, e corteggio al Vespro, e la sera sul tardi si ritirava\u00bb.\n\u00abNella mattina seguente del Luned\u00ec, correndo la tornata della Congregazione de' Preti, usciva sull'ora della Messa cantata, assisteva al Discorso solito farsi, ed alla Processione: e nel dopo pranzo fu solito chiudere la Festa, o colla rappresentazione di qualche Fortezza espugnata, o con qualche Caccia di Animali, cui era a carico del Contestabile di provvedere avanti, e conservarli. Terminava la Festa all'ore 24 Italiane del detto giorno coll'accompagnamento a casa del Contestabile, il quale senza formalit\u00e0, e privatamente andava quindi al Salone, dov'era preparata a parte una distinta cena per esso e per quelli, che erano nella Borsa del Contestabile, ed altre tavole per li soldati, che avean frequentato il corteggio. Dopo la cena poi si tirava dalla sopraddetta Borsa il nuovo Contestabile per l'anno futuro\u00bb.\nLa grande processione.\n\u00c8 il cronachista Jacopo Sigoni ad aver tramandato una descrizione di come si svolgesse, tra il XVII e il XVIII secolo, la grande processione per la citt\u00e0 della reliquia del Sacro Latte.\nOvviamente apriva il corteo la croce della Fraternita del Latte seguita dalle sei compagnie religiose montevarchine ossia quella degli Azzurri detta anche dei Fanciulli, di San Carlo, di Santa Maria della Neve, di Sant' Antonio Abate, del Crocifisso e del Corpus Domini. Subito dopo le compagnie del contado come quella di Santa Croce a Pietraversa, di San Tommaso a San Tomm\u00e8 o di San Piero a Sinciano.\nLa \"Compagnia di Sant' Antonio\" portava, su una barella dorata e sotto un baldacchino di drappo, un tabernacolo antico contenente vari reliquiari tra i quali ce n'era uno a forma di lanternino, tutt'oggi esistente, che si diceva fosse stato trovato sotto l'altar maggiore della chiesa di S. Lorenzo al Castellare ovvero la primitiva chiesa del castello di Montevarchi. \nQuel particolare reliquiario conteneva un pannicello di lino che tuttavia, nonostante i secoli, sembrava addirittura nuovo e, come osservava Sigoni, la cosa era di per s\u00e9 gi\u00e0 una meraviglia \u00abpoich\u00e9 il panno, dopo alcune centinaia d'anni, avrebbe dovuto essere tutto corrotto. Ancor pi\u00f9 meraviglioso \u00e8 il fatto che quel pezzo di stoffa \u00e8 macchiato di rosso, di un colore che sembra quello del sangue appena sgorgato dalle vene, vivo, mentre sappiamo che il sangue versato su un panno in breve tempo perde il suo colore cos\u00ec rosso e acceso. Anche se questo panno fosse stato dipinto di rosso, dopo un cos\u00ec gran lasso di tempo, avrebbe dovuto essere ugualmente scolorito. \u00c8 probabile che quello sia sangue d\u00ec martiri che si \u00e8 cos\u00ec prodigiosamente conservato\u00bb.\nIn passato si era anche tentato di aprire il lanternino per vedere che cosa contenesse ma, dopo alcuni vani tentativi, si decise di lasciarlo cos\u00ec com'era per non correre il rischio di romperlo e dunque il suo eventuale contenuto \u00e8 fino ad oggi rimasto un mistero. \nLa \"Compagnia del Crocifisso\" trasportava invece, sempre su una barella dorata e sotto un baldacchino, quella che si diceva fosse la testa di una delle compagne di Sant'Orsola. I fratelli della \"Compagnia del Corpus Domini\" caricavano, sopra una portantina di noce intagliato e sotto un baldacchino di velluto rosso, un Cristo scolpito in legno alto pi\u00f9 di tre braccia.\nDietro di loro venivano le fanciulle nubili che, in quell'anno, avevano ricevuto la dote di circa trenta scudi dall'eredit\u00e0 di Ser Andrea Bartoli. Indossavano un abito bianco con a tracolla una borsa pendente, simboli rispettivamente del loro nubilato e della dote, con in testa una corona di rametti d'olivo e ogni ragazza era accompagnata da una madrina generalmente pi\u00f9 vecchia e ben vestita.\nSeguivano i padri cappuccini e gli zoccolanti, che talvolta superavano le sessanta unit\u00e0, e quindi i padri conventuali del Convento di San Ludovico.\nDopo i frati venivano i preti secolari della Terra di Montevarchi e quelli delle parrocchie di fuori che, accompagnati da squilli di tromba, intonavano alternativamente inni della Madonna, degli Apostoli, dei Martiri, dei Confessori e delle Vergini.\nPer ultima passava la reliquia del Sacro Latte. La portantina dorata sulla quale viaggiava la pisside contenente l'ampolla del latte era ricoperta da un baldacchino di tela bianca argentata portato dal Podest\u00e0 di Montevarchi, dal Capitano della Festa e dai suoi ufficiali.\nAl passaggio della reliquia, coloro che assistevano alla processione applaudivano calorosamente ed i soldati la salutavano sparando con i loro archibugi. Una parte dei soldati restava ai lati del baldacchino insieme ad altri ufficiali con la bandiera, l'altra parte seguiva le restanti reliquie con pifferi e tamburi. I soldati erano in tutto circa sessanta.\nLa Reliquia del Latte era seguita da rappresentanti del Comune, dagli Operai della Fraternita, e da una grande folla. Quando la processione passava davanti al Monte di Piet\u00e0 si vedevano inginocchiate alla porta due ragazze nubili vestite di bianco con anche loro in testa una corona di olivo e anche loro, ma dal Monte Pio e dalla Fraternita del Latte, avevano ricevuto in quell'anno la dote. E quando era sfilato tutto il corteo dei religiosi si univano in coda alle altre donne.\nAl ritorno davanti alla Collegiata di San Lorenzo, tutte le compagnie aspettavano fuori della chiesa facendo ala al passaggio della Reliquia. Tra tutti i confratelli delle varie compagnie, illuminavano il sagrato e la piazza antistante pi\u00f9 di cento ceri, ognuno dei quali, da nuovo, pesava 12 libbre e mezzo ed era alto pi\u00f9 di quattro braccia. Gli altri uomini delle compagnie, i frati ed i preti, portavano ciascuno una candela di quattro once.\nLa Messa all'aperto.\nAlcuni giorni prima della festa, davanti alla facciata di San Lorenzo, veniva fissata una tenda lunga pi\u00f9 di venti braccia che andava a coprire un altare con cinque gradini. Sull'altare erano dipinti la Madonna col Bambino e sotto di lei San Macario e San Lorenzo.\nMentre la processione continuava a confluire nella piazza, la reliquia del latte e tutti gli altri reliquiari venivano deposti sull'altare gi\u00e0 preparato fuori e cominciava la solenne messa cantata con tanto di accompagnamento musicale. Stando al Sigoni, i fedeli che rimanevano nella piazza erano cos\u00ec numerosi che la chiesa non avrebbe potuto contenerne nemmeno la quinta parte. Anzi proprio per l'insufficiente capienza della chiesa, in questa occasione, il papa aveva concesso il privilegio di celebrare la messa cantata all'aperto.\nDurante la celebrazione il Capitano della Festa si metteva da una parte della piazza attorniato dai suoi soldati per sedare le sommosse, neanche tanto rare, che avrebbero potuto originarsi nel corso della messa e delle manifestazioni successive. Conclusa la celebrazione liturgica i rappresentanti del Comune, gli Operai del Monte di Piet\u00e0 e quelli della Fraternita del Latte facevano la loro offerta all'altare seguiti poi dai Corpi delle Arti che mostravano ciascuno come si svolgeva il proprio lavoro. A rappresentare ogni corporazione venivano scelti i giovani migliori che per tutto l'anno ne facevano un punto d'onore.\nI lavoratori delle Spalle d'Arno, cio\u00e8 coloro che mantenevano in ordine gli argini del fiume, piantavano a terra un palo dorato e con delle mazze lo percuotevano a mo' di tamburo mimando un'operazione che, nel loro ambito tecnico, era detta \"battare il Monato\".\nI contadini con un paio di buoi riccamente addobbati mettevano in scena l'aratura dei campi e la semina, la mietitura e la battitura del grano. Per la simulazione della battitura gli agricoltori stendevano a terra fasci di grano che erano stati appositamente scelti e conservati a questo scopo dal raccolto dell'estate precedente nella chiesa di Sant'Antonio. Tutti i chicchi che saltavano fuori dalle spighe battute erano raccolti dai presenti e portati a casa per mischiarli, in segno di devozione e di buon auspicio, ai chicchi che sarebbero serviti per la semina dell'anno venturo.\nI mugnai invece offrivano sei staia di farina e quando veniva il turno dei cacciatori venivano liberate per la piazza lepri e volpi procurate dal Capitano che i cacciatori poi tentavano di colpire. Venivano dunque gli speziali e a seguire tutte le altre corporazioni. Ciascuna arte faceva la sua offerta separatamente dalle altre e veniva accompagnata dalla via antistante la piazza fino all'altare da tutti i soldati con pifferi e tamburi.\nChiudeva la sfilata un gruppo di bambini nudi che offrivano candele per grazie ricevute e, commenta Sigoni, era \u00abcosa ch'intenerisce e muove altrui riverir\u00bb.\nCon la piazza gremitissima di gente tanto che molte persone, vestite con gli abiti pi\u00f9 svariati e con accesi colori, si erano assiepate sui tetti delle case e alle finestre, il Capitano della Festa, dopo aver guidato con i soldati ciascun Corpo delle Arti all'altare per deporre le offerte, si metteva con i suoi ufficiali alla ringhiera sinistra della facciata della chiesa per assistere, da posizione privilegiata, all'esposizione delle reliquie ed alla solenne benedizione del Sacro Latte.\nAlla ringhiera destra stava invece il coro che all'annuncio del nome di ogni reliquia intonava una strofa dell'inno \"Veni Creator Spiritus\" seguito da un breve suono di trombe e da uno sparo a salve. Per l'esposizione e la benedizione, le reliquie venivano portate nel terrazzino che stava, e ancora oggi sta, sopra la porta della chiesa.\nLe mostrava al popolo il sacerdote pi\u00f9 alto in grado fra i presenti che benediceva la folla con ciascun reliquiario e poi solennemente con quello del Latte. Per ogni reliquiario due canonici dicevano i nomi dei santi a cui appartenevano le reliquie ivi custodite: uno pronunciava il nome in latino e l'altro in volgare. Prima di arrivare alla benedizione solenne con la Reliquia del Latte veniva pronunciato un discorso in onore della Madonna e del suo Latte poi un canonico recitava il \"Confiteor\" come atto di pentimento per i peccati di tutti, dopodich\u00e9 si incensava il tabernacolo gi\u00e0 aperto e si mostrava al popolo la Reliquia con la quale si benedicevano i fedeli che dicevano tre volte ad alta voce \"Misericordia!\".\nUna testimonianza d'eccezione.\nPass\u00f2 da Montevarchi in festa nel 1607 anche il poeta Vincenzo da Filicaja che, con la fiorentina Compagnia di San Benedetto, si recava a Loreto in pellegrinaggio: \u00abpresso a Monte Varchi s' entr\u00f2 nella Chiesa della Madonna del Giglio, e salutata quella miracolosa Immagine coll'Inno O Gloriosa, e coll'Antifona Regina Coeli, alla porta della detta Terra si pervenne, fuor della quale il Sig. Alessandro Landini Podest\u00e0 si present\u00f2 al Governatore con espressioni molto amorevoli. Era Montevarchi coll'occasione della Festa del Santissimo Latte, che solennemente vi si celebra, tutto pieno di soldatesca a bandiera spiegata, e tamburo battente assai bene in arnese, e gli Signori della Festa in sontuosa gala, e splendidamente vestiti; e tutto il rimanente di quel popolo sopra la sua condizione adorno, e oltra 'l credere di chi mai non lo vide, d'intenso giubbilo, e d'incredibile allegrezza ripieno. Alla fama del nostro arrivo il Contestabile della Festa con tutta la solennit\u00e0 del sopraddetto apparato ci si fece innanzi fuor della Porta, e coll'Insegna della sua maggioranza, e con replicati tiri di moschetti, e con trombe, e tamburi, e flauti molto festevolmente accogliendoci, e la nostra fila in mezzo a quelle de' soldati ricevendo, ci f\u00e9 scorta in fino alla Collegiata, dov' era 'l concorso grandissimo. Con le due consuete strofe del Pange lingua s' ador\u00f2 l'Altare del Sacramento, e quello, che conserva il dolcissimo Tesoro delle Sacrosante Mammelle coll'Inno O Gloriosa Virginum in falso bordone si vener\u00f2. Nell'uscir di Chiesa, che a capo della piazza risiede, si ridest\u00f2 l'acquietato strepito de' moschetti, e delle trombe, col favor delle quali, da infinita moltitudine seguitati, ci portammo fuori della Porta di Montevarchi, dove il Governatore al Contestabile, e agli altri Vffiziali della Festa quelle grazie rend\u00e9, che a s\u00ec nobile, e s\u00ec pomposo, e s\u00ec magnifico ricevimento giudic\u00f2 convenirsi\u00bb.\nLa riforma del 1720.\n\u00abDel rimanente poi era cos\u00ec permesso a tutti e grandi, e piccoli l'uso dell'armi da fuoco, e da taglio dal Sabato a tutto il Luned\u00ec, che era una maraviglia il vedere anco i ragazzi di tenera et\u00e0 unirsi in truppa armati di spada, e pistola, e far le loro salve di allegrezza. Ma l'uso di questi scoppi cos\u00ec replicato, continuo, sregolato annojava le persone pi\u00f9 quiete, e sensate; arrivandosi a sparare fin nel vestibolo della Chiesa, turbando gli Ufizj divini, e con tanta insolenza, che per quanto fossero avvertiti, e ripresi coloro che s\u00ec fattamente operavano, non attendevano ordini, o ammonizioni. E siccome stimavano gl'ignoranti di far un bel saluto collo sparo della pistola, salutavano cos\u00ec ancora i Giovani scapigliati le loro Dame; ed era una tal continova ripercussione dell'aria per quei tre giorni, che era diventata poi anzi insolenza, che desio di applaudire alla Festa\u00bb.\nCon \u00abquesto stile nel popolare si condussero le cose fino all'anno 1720 nel quale essendo la nostra Terra agitata da diverse scissure, e fazioni, fu nella Festa di quell'anno interdetto l'uso dell'armi. Ricorsero il Contestabile, e gli Ufiziali maggiori al Sovrano, ed esposero esser questo un privilegio conceduto dalla Casa Serenissima, e confermato da passati Regnanti. Ma non avendo mostrato detto privilegio, perch\u00e9 era scritto solamente in capo a chi lo diceva, e ridottosi a non avere altra prova, che una semplice tradizione, il ricorso non produsse altro effetto, che la speranza di poter forse ottener la grazia per 40 o 50 persone da scegliersi ogni anno a piacimento del Contestabile. Ma parendo ai Ricorrenti di rimaner offesi per questa limitazione, non vollero accettarla: e il Contestabile, che era in quell'anno Cammillo Mini, non volle nemmeno esercitar la sua carica, credendo con somma semplicit\u00e0 ed egli, e gli altri, di far in tal maniera dispetto al Gran Duca. Quindi \u00e8 che nell'anno 1721, non essendo stata fatta nell'antecedente la solita estrazione pel riferito puntiglio, fu del tutto intermessa questa cerimonia, n\u00e9 al d\u00ec d'oggi pi\u00f9 se ne parla. E si \u00e8 veduto poi, che questa mutazione \u00e8 anco piaciuta, imperciocch\u00e9 quegli che era estratto per questa Carica, non n' esciva fuori senza una spesa da mettere al di sotto la propria casa, e guastare i suoi capitali\u00bb.\nLa trasformazione in Festa del Perdono.\n\u00abIl concorso del Popolo che per l'accennata mutazione s'era notabilmente diminuito, fu risvegliato in parte nell'anno 1722 col richiamo d'una scelta musica eseguita da una Compagnia di Professori Fiorentini. E nel 1723 fu indennizzato pienamente con una cosa non pi\u00f9 veduta nella nostra Chiesa; e questa fu una copiosa luminara a cera; spettacolo che forma anco in oggi un colpo d'occhio assai brillante, risaltar facendo tutti i cornicioni, ringhiere e altri ornati della ben intesa Architettura di tutta la Chiesa, lo che rese contento, e allegrezza al Popolo, o a' Fiorentini intervenuti alla Festa. Fu quindi appoco appoco abolito l'uso, o piuttosto l'abuso, di celebrarsi in Piazza la Messa cantata in un'ora anco incongrua, e fral rumore inseparabile di una gran moltitudine di Popolo tutto in brio, ed allegrezza. E finalmente non senza qualche rincrescimento del volgo ignorante, e materiale dopo la Festa del 1774 non si \u00e8 pi\u00f9 pensato alle antiche rappresentanze, che si facevano nella Piazza dai Corpi delle Arti dopo fatta in Chiesa la loro offerta\u00bb.\nMa il cambiamento pi\u00f9 radicale alla festa, come a tutta la comunit\u00e0 di Montevarchi, arriv\u00f2 nel 1785 quando, con decreto granducale, tutte le compagnie religiose vennero sciolte d'ufficio e con loro anche la Fraternita del Latte che poi era quella che per secoli aveva finanziato e organizzato l'evento. Sparirono con lei tutte quelle pratiche festaiole tradizionali che altro non erano che vestigia del potere della fraternita: la gerarchia della grande processione, l'uso strumentale di ragazze nubili da far maritare e soprattutto il lucroso business delle offerte. Ad ulteriore conferma del cambiamento radicale che i Lorena volevano imprimere in Montevarchi, il nome della festa cambi\u00f2 da \"Festa del Sacro Latte\" in \"Festa del Perdono\" uniformandolo a quello delle altre feste dell'area fiorentina.\nLa Festa del Perdono, quantomeno nel fiorentino, era generalmente abbinata al giorno in cui si festeggiava il santo patrono e prendeva questo nome dal fatto che, in quel giorno, a chi si fosse recato alla messa solenne e si fosse comunicato, veniva concessa la remissione da tutti i peccati o \"il perdono\". Cosa che d'altra parte si era sempre fatta anche a Montevarchi."}
{"id": "1936467", "revid": "110157", "url": "https://it.wikipedia.org/wiki?curid=1936467", "title": "Dilermando de Aguiar", "text": "Dilermando de Aguiar \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936468", "revid": "767487", "url": "https://it.wikipedia.org/wiki?curid=1936468", "title": "Per me... e la mia gente", "text": "Per me... e la mia gente \u00e8 il primo album musicale del cantautore italiano Massimo Morsello.\nViene pubblicato nel 1978. In questo suo primo disco Morsello esprime chiaramente le sue idee politiche e sociali. Narra in varie canzoni (come \"il battesimo del fuoco\") le esperienze giornaliere che lo coinvolgono in quelli che saranno ricordati come gli anni di piombo quale esponente dell'estrema destra."}
{"id": "1936469", "revid": "74801", "url": "https://it.wikipedia.org/wiki?curid=1936469", "title": "Rifugio Baitone", "text": "Il rifugio Baitone \u00e8 un rifugio situato nel comune di Sonico (BS), in val Camonica, a Sorge nei pressi del bacino artificiale del lago Baitone, nell'alta Val Malga.\nCaratteristiche e informazioni.\nIl rifugio \u00e8 di propriet\u00e0 del comune di Sonico, mentre la sua gestione \u00e8 affidata ad Alessandro Tolotti. \u00c8 dotato di 90 posti letto.\nNella struttura \u00e8 stato ricavato l'osservatorio faunistico del Parco Adamello.\nAccesso.\nAl rifugio si accede dal Put del Guat in val Malga, raggiungibile in automobile da Rino di Sonico, in circa ore 1,30. L'itinerario da seguire \u00e8 il n\u00ba 13."}
{"id": "1936471", "revid": "1305772", "url": "https://it.wikipedia.org/wiki?curid=1936471", "title": "Itaara", "text": "Itaara \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936472", "revid": "767487", "url": "https://it.wikipedia.org/wiki?curid=1936472", "title": "Episodi di Circle of Life (seconda stagione)", "text": "La seconda stagione di \"Circle of Life\" \u00e8 stata trasmessa in Germania su ARD dall'11 aprile all'8 agosto 2006. In Italia \u00e8 andata in onda su Canale 5 dal 2 agosto al 6 settembre 2008. L'ultimo episodio \u00e8 andato in onda 8 settembre 2012."}
{"id": "1936474", "revid": "207432", "url": "https://it.wikipedia.org/wiki?curid=1936474", "title": "Circle of Life (seconda stagione)", "text": ""}
{"id": "1936476", "revid": "599013", "url": "https://it.wikipedia.org/wiki?curid=1936476", "title": "Andr\u00e9s Jim\u00e9nez", "text": ""}
{"id": "1936477", "revid": "207432", "url": "https://it.wikipedia.org/wiki?curid=1936477", "title": "Circle of Life (prima stagione)", "text": ""}
{"id": "1936479", "revid": "287204", "url": "https://it.wikipedia.org/wiki?curid=1936479", "title": "Andres Jimenez", "text": ""}
{"id": "1936481", "revid": "2058375", "url": "https://it.wikipedia.org/wiki?curid=1936481", "title": "Giving You Up", "text": "Giving You Up \u00e8 il secondo singolo estratto dalla raccolta di Kylie Minogue, \"Ultimate Kylie\".\nIl video.\nIl video del singolo \"Giving You Up\" \u00e8 stato diretto da Alex Courtes e girato a Londra nel febbraio del 2005. Esso mostra la cantante Kylie Minogue che gira tra le strade notturne della citt\u00e0 in dimensioni ingigantite. Il video \u00e8 diviso in tre sequenze diverse; nella prima la Minogue cammina a piedi attraverso un tunnel, nella seconda camminare per le strade di Londra e nella terza lei va si reca in un club. In tutto il video la Minogue incontra diverse persone, lasciandole sorprese ma contente di vederla. Il video finisce che la Minogue trova dei ragazzi intimiditi che sono interessati a lei ed insieme ballano in un club.\nTracce.\nEuropean CD single numero 1\nEuropean CD single numero 2\nGerman CD single\nAustralian CD single"}
{"id": "1936482", "revid": "110157", "url": "https://it.wikipedia.org/wiki?curid=1936482", "title": "Mata (Brasile)", "text": "Mata \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936484", "revid": "767487", "url": "https://it.wikipedia.org/wiki?curid=1936484", "title": "Nova Esperan\u00e7a do Sul", "text": "Nova Esperan\u00e7a do Sul \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936490", "revid": "765341", "url": "https://it.wikipedia.org/wiki?curid=1936490", "title": "GP2 Series 2005", "text": "La stagione 2005 del Campionato mondiale FIA di GP2 Series \u00e8, nella storia della categoria, il 1\u00aa ad assegnare il Campionato Piloti e il 1\u00aa ad assegnare il Campionato Scuderie. \u00c8 iniziata il 23 aprile ad Imola ed \u00e8 terminata il 30 settembre a Sakhir, dopo 23 gare. Il titolo piloti \u00e8 andato al tedesco Nico Rosberg, quello per i team alla francese ART Grand Prix.\nLa pre-stagione.\nCalendario.\nIl calendario della stagione prevede 12 weekend di gare, quale supporto a gare della stagione della Formula 1 2005, tranne l'ultimo weekend sul Bahrain International Circuit di Manama programmato come evento a s\u00e9 stante."}
{"id": "1936495", "revid": "254059", "url": "https://it.wikipedia.org/wiki?curid=1936495", "title": "S\u00e3o Martinho da Serra", "text": "S\u00e3o Martinho da Serra \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936497", "revid": "1104133", "url": "https://it.wikipedia.org/wiki?curid=1936497", "title": "Chocolate (Kylie Minogue)", "text": "Chocolate \u00e8 una canzone di Kylie Minogue appartenente all'album \"Body Language\".\nDescrizione.\nLa canzone \u00e8 stata pubblicata nel giugno del 2004 come terzo singolo estratto dall'album \"Body Language\". \u00c8 una ballata elettronica accompagnata da un videoclip astratto, diretto da Dawn Shadforth, in cui la cantante improvvisa passi di danza classica.\nTracce.\nUK CD single #1\nUK CD single #2\nAustralian CD single\nUK 12\" picture disc\nUK 12\" white label promo"}
{"id": "1936501", "revid": "110157", "url": "https://it.wikipedia.org/wiki?curid=1936501", "title": "S\u00e3o Pedro do Sul (Brasile)", "text": "S\u00e3o Pedro do Sul \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936502", "revid": "123567", "url": "https://it.wikipedia.org/wiki?curid=1936502", "title": "Val d'Avio", "text": ""}
{"id": "1936504", "revid": "585241", "url": "https://it.wikipedia.org/wiki?curid=1936504", "title": "Rifugio Giuseppe Garibaldi (Val Camonica)", "text": "Il rifugio Giuseppe Garibaldi \u00e8 un rifugio situato nel comune di Edolo (\"BS\"), in val Camonica, a 2.550m s.l.m., posto ai piedi della parete nord dell'Adamello, alla testata della val d'Avio, presso il lago Venerocolo.\nCaratteristiche e informazioni.\n\u00c8 di propriet\u00e0 del Club Alpino Italiano (sez. di Brescia) e l'apertura \u00e8 assicurata dal 20 giugno al 20 settembre. \nIn primavera il rifugio pu\u00f2 essere aperto a comitive di almeno 10 persone.\nAccesso.\nL'accesso al rifugio avviene nel comune di Tem\u00f9 per la val d'Avio in 4 ore seguendo in segnavia n\u00b0 11.\nCon mezzi fuoristrada \u00e8 possibile portarsi fino alla malga Caldea, risparmiando 1 ora di cammino."}
{"id": "1936505", "revid": "1305772", "url": "https://it.wikipedia.org/wiki?curid=1936505", "title": "Santana III", "text": "Santana \u00e8 il terzo album del gruppo di Carlos Santana, uscito nel settembre 1971. Tuttavia \u00e8 noto come Santana III per distinguerlo dall'album di debutto. \u00c8 stato il terzo ed ultimo album della scaletta della Woodstock-era ed \u00e8 considerato anche uno degli album che ha raggiunto il picco di vendite commerciali. \"Santana III\" si rif\u00e0 molto di jazz sperimentale e musica latina. L'album contiene due singoli, \"Everybody's Everything\", che ha raggiunto la posizione numero 12 nel mese di ottobre del 1971, e \"No One To Depend On\", divenuto un successo nelle trasmissioni radiofoniche. \"Santana III\" \u00e8 l'album di debutto del chitarrista allora diciassettenne Neal Schon (che suonera', in entrambi i brani precedentemente citati il solo di chitarra). Nel 1972 Schon e Gregg Rolie abbandonarono la band di Santana e insieme fondarono i Journey.\nL'album originale \u00e8 stato registrato presso i Columbia Studios di San Francisco.\n\"Santana III\" fu anche l'ultimo album dei Santana a raggiungere la posizione numero 1 nella classifica Billboard 200 (per cinque settimane), fino all'uscita di \"Supernatural\" nel 1999. Secondo il libro dei Guinness World Records del 2005, questo \u00e8 stato il pi\u00f9 lungo ritardo tra gli album in classifica numero 1 mai visto. L'album raggiunge anche la terza posizione in Olanda e Norvegia e la sesta in Germania Ovest.\nNel 1998, l'album \u00e8 stato rimasterizzato e distribuito in formato CD con le versioni dal vivo di \"Batuka\", \"Jungle Strut\" e dell'inedito \"Gumbo\", tutti pezzi registrati al The Fillmore nel 1971.\nCome \u00e8 stato fatto per l'album di debutto dei Santana, nel 2006 \u00e8 stata distribuita la \"Legacy Edition\" dell'album, rimasterizzato e con del materiale bonus:\nClassifica.\nAlbum"}
{"id": "1936507", "revid": "6923", "url": "https://it.wikipedia.org/wiki?curid=1936507", "title": "Red Blooded Woman", "text": "Red Blooded Woman \u00e8 una canzone di Kylie Minogue inclusa nell'album \"Body Language\".\nInformazioni generali.\nLa canzone \u00e8 il secondo singolo estratto dall'album \"Body Language\" all'inizio del 2004. Si tratta di un pezzo considerato Urban-pop per le influenze R&amp;B presenti nel singolo (che rispecchiano un po' tutto l'album). Ha ricevuto buon successo sia in Inghilterra e Australia sia in Europa dove \u00e8 arrivato in Top10. Nel mondo ha venduto al 2004 pi\u00f9 di 2 milioni di copie. In America \u00e8 stato scelto come secondo singolo, per continuare la permanenza nella classifica dance americana, gi\u00e0 iniziata dal precedente singolo \"Slow\". Grazie al tocco R&amp;B del pezzo, riceve molti passaggi nelle radio americane, tra cui molte di queste a forte impatto mediatico.\nVideo.\nIl video \u00e8 stato girato da Jake Nava, regista di gi\u00e0 altre artiste pop quali Britney Spears e Beyonc\u00e9. Si tratta di un video girato a Los Angeles, che vede la cantante impegnata per le vie trafficate della citt\u00e0 che passa attraverso auto e tir, fino a giungere in un club in cui balla una coreografia sul pezzo."}
{"id": "1936508", "revid": "599013", "url": "https://it.wikipedia.org/wiki?curid=1936508", "title": "Quique Andreu", "text": ""}
{"id": "1936509", "revid": "110157", "url": "https://it.wikipedia.org/wiki?curid=1936509", "title": "S\u00e3o Sep\u00e9", "text": "S\u00e3o Sep\u00e9 \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936511", "revid": "4711", "url": "https://it.wikipedia.org/wiki?curid=1936511", "title": "Enrique Andreu", "text": ""}
{"id": "1936512", "revid": "110157", "url": "https://it.wikipedia.org/wiki?curid=1936512", "title": "S\u00e3o Vicente do Sul", "text": "S\u00e3o Vicente do Sul \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936513", "revid": "767487", "url": "https://it.wikipedia.org/wiki?curid=1936513", "title": "Toropi", "text": "Toropi \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936514", "revid": "2148522", "url": "https://it.wikipedia.org/wiki?curid=1936514", "title": "Mi basta solo che sia un amore", "text": "Mi basta solo che sia un amore \u00e8 una raccolta di brani musicali di Mia Martini.\nVenne pubblicata nel 1991 dalla Fonit Cetra.\nIl disco.\nUna raccolta delle sue pi\u00f9 belle canzoni d'amore, stilata dalla stessa Mia Martini, con l'inedito \"Scrupoli\", ultimo brano che la vedr\u00e0 anche autrice.\nRingraziamenti.\nMia Martini ringrazia Francesca e Maurizio Lupoi"}
{"id": "1936516", "revid": "767487", "url": "https://it.wikipedia.org/wiki?curid=1936516", "title": "Vila Nova do Sul", "text": "Vila Nova do Sul \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1936518", "revid": "297059", "url": "https://it.wikipedia.org/wiki?curid=1936518", "title": "Francesco dai Libri", "text": "Biografia.\nFrancesco Dai Libri nacque a Verona attorno al 1450 da Caterina de' Matregiani di Erb\u00e9 e Stefano, miniatore veronese e primo rappresentante della famiglia Dai Libri a noi noto. Il cognome richiama certamente ad una professoione inerente alla composizione o alla decorazione di manoscritti.\nFrancesco nacque in contrada San Paolo, dove si era trasferito il padre e, secondo alcuni biografi, condusse una vita piuttosto serena. Lo stesso Vasari, nelle sue \"Vite\", parla di Francesco appuntando qualche dato biografico, qualche lode al carattere mite e rendendo onore alla sua attivit\u00e0 di miniaturista. Anche secondo Vasari, il lavoro di Francesco era molto apprezzato e gli erano state commissionate numerose opere. Di tutta la sua produzione rimane oggi poco di autentico e riconosciuto visto anche che fu confuso per secoli con suo figlio Girolamo.\nIntorno agli anni 1470 si spos\u00f2 con Granata, dalla quale ebbe tra i sei e i sette figli, tra cui Girolamo e Callisto, entrambi pittori.\nSi spense tra il 1503 e il 1506 nella contrada di San Nazzaro, dove si era trasferito."}
{"id": "1936519", "revid": "585241", "url": "https://it.wikipedia.org/wiki?curid=1936519", "title": "Rifugio Maria e Franco", "text": "Il rifugio Maria e Franco \u00e8 un rifugio situato nel comune di Ceto (\"BS\"), in val Camonica, a 2.574\u00a0m s.l.m. \u00c8 ubicato presso il passo Dernal, in posizione dominante sulla val Dois.\nCaratteristiche e informazioni.\n\u00c8 di propriet\u00e0 del Club Alpino Italiano (sez. di Brescia) e l'apertura \u00e8 assicurata dal 15 giugno al 15 settembre. \n\u00c8 dotato di un bivacco invernale sempre aperto.\nIl rifugio \u00e8 dotato di telefono (0364/634372)."}
{"id": "1936520", "revid": "1305772", "url": "https://it.wikipedia.org/wiki?curid=1936520", "title": "Slow (Kylie Minogue)", "text": "Slow \u00e8 una canzone synth pop registrata dalla cantautrice australiana Kylie Minogue, contenuta nel suo nono album in studio \"Body Language\". \u00c8 inclusa nel suo terzo Greatest Hits, \"Ultimate Kylie\", e nel sesto, \"The Best of Kylie Minogue\" . Scritta da Kylie Minogue, Dan Carey, Emil\u00edana Torrini e prodotta da Sunnyroads, la canzone \u00e8 il singolo di lancio dell'album ed \u00e8 stata pubblicata il 3 novembre 2003.\n\"Slow\" ha ricevuto recensioni molto positive dai critici e dai fan, che hanno trovato nel singolo una forte differenza dai precedenti nel suono e nello stile. \"Slow\" \u00e8 stata marcata anche come la migliore canzone dell'album, e spesso anche di Kylie. \"Slow\" \u00e8 stata nominata ai 47\u00b0 Grammy Award nella categoria \"Miglior Canzone Dance\". \"Slow\" ha riscontrato un grande successo commerciale, arrivando in prima posizione nella nativa Australia, in Danimarca, Spagna e nel Regno Unito. Ha ottenuto buoni risultati anche in altri Paesi, entrando in top ten in Finlandia, Ungheria, Norvegia, Irlanda, Canada, Nuova Zelanda e Germania. Ha avuto meno successo nella Billboard Hot 100, fermandosi alla #93, ma \u00e8 arrivata alla prima posizione della Hot Dance Club Songs, diventando la terza canzone di Kylie a riuscire ad arrivarci.\nIl video musicale \u00e8 stato girato a Barcellona, in Spagna. Esso mostra Kylie sdraiata vicino ad una piscina, circondata da un cast seminudo, sdraiato di pancia o di fianco, che si mette in varie pose. \"Slow\" \u00e8 stata cantata dal vivo durante molti tour della cantante, come lo \"Showgirl: The Greatest Hits Tour\" ed il \"KylieX2008\". Kylie ha affermato che \"Slow\" \u00e8 la canzone pi\u00f9 bella che abbia inciso.\nProduzione e composizione.\n\"Slow\" \u00e8 stata scritta da Kylie Minogue, Dan Carey ed Emil\u00edana Torrini, venendo prodotta da Sunnyroads. \u00c8 stata pubblicata come singolo di lancio del suo decimo album, \"Body Language\", il 3 novembre 2003. Il titolo dell'album \u00e8 anche un riferimento alla canzone, siccome nel testo Kylie dice \"Read my, Body Language\" (\"Leggi il mio, linguaggio del corpo\").\nDal punto di vista musicale, \"Slow\" \u00e8 una canzone synth pop, in cui compaiono elementi di elettropop e dance pop. Secondo Dusk411, la canzone \u00e8 una \"metodica, canzone dance anni ottanta.\" Nel testo, la canzone parla di Kylie in un pub alla ricerca di un ragazzo che ha incontrato li in precedenza Dusk411 ha poi commentato il contenuto del testo: \"Crea molta energia sessuale. Il testo diventa erotico e sensuale, senza dire niente di volgare.\" Secondo Ethan Brown del \"The New York Post\", la canzone \u00e8 \"calda e radiante, e, alla fine, sembra quasi che le onde del suono quasi sorpassino Kylie, l'effetto \u00e8 qualcosa di simile, - per prendere in prestito una frase di Aphex Twin - un \"bagnoshiuma analogico\"\"\nInformazioni generali.\n\"Slow\" \u00e8 il primo singolo in uscita del nono album studio di Kylie Minogue. Il pezzo \u00e8 una traccia elettronica in cui vi \u00e8 la mano dell'artista islandese Emil\u00edana Torrini. Inizialmente il primo singolo doveva essere \"City Games\", poi escluso anche dall'album in favore di \"Slow\".\nHa avuto notevole successo in tutto il mondo, esordiendo alla numero uno in Inghilterra ed in Top10 di pi\u00f9 di 20 paesi contemporaneamente, andando direttamente alla #4 nella classifica mondiale singoli. . La celebre rivista musicale Rolling Stone descrive il pezzo come \"una gemma musicale in stile Prince\", mentre Popmatters, tabloid inglese, lo descrive come uno dei migliori e pi\u00f9 seducenti pezzi della cantante. In America riesce ad entrare nella \"Billboard Hot100\", seppur senza grandissimi risultati, mentre debutta al numero uno della classifica dance americana.\nVideo.\nIl video musicale del singolo, diretto da Baillie Walsh, \u00e8 stato girato durante un periodo di tre giorni nella citt\u00e0 spagnola di Barcellona, alla Piscina Municipal de Montju\u00efc. I primi due giorni sono stati posticipati a causa della violenta pioggia, ma il video \u00e8 stato completato alla fine del terzo giorno. Il video si apre con un uomo che si tuffa da un trampolino. Appena egli esce dalla piscina, il resto del video si concentra su Kylie, che si trova al bordo di una piscina affollata da uomini e donne. Ci sono vari punti di vista di Kylie, di lato e dall'alto, mentre canta la canzone.\nEsibizioni dal vivo.\nKylie ha cantato la canzone durante i seguenti tour:\nLa canzone \u00e8 stata cantata anche durante il concerto \"Money Can't Buy\""}
{"id": "1936521", "revid": "121836", "url": "https://it.wikipedia.org/wiki?curid=1936521", "title": "Orbetto", "text": ""}
{"id": "1936522", "revid": "77427931", "url": "https://it.wikipedia.org/wiki?curid=1936522", "title": "Episodi di Lady Cop (prima stagione)", "text": ""}
{"id": "1936523", "revid": "110157", "url": "https://it.wikipedia.org/wiki?curid=1936523", "title": "Microregione di Santiago", "text": "Santiago \u00e8 una microregione del Rio Grande do Sul in Brasile, appartenente alla mesoregione di Centro Ocidental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 9 comuni:"}
{"id": "1936524", "revid": "207432", "url": "https://it.wikipedia.org/wiki?curid=1936524", "title": "Epidsodi di Lady Cop (prima stagione)", "text": ""}
{"id": "1936527", "revid": "110157", "url": "https://it.wikipedia.org/wiki?curid=1936527", "title": "Itacurubi", "text": "Itacurubi \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936528", "revid": "767487", "url": "https://it.wikipedia.org/wiki?curid=1936528", "title": "Jari", "text": "Jari \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936529", "revid": "106757356", "url": "https://it.wikipedia.org/wiki?curid=1936529", "title": "Rifugio Paolo Prudenzini", "text": "Il rifugio Paolo Prudenzini \u00e8 un rifugio situato nel comune di Saviore dell'Adamello (BS), in val Camonica, a 2.235\u00a0m s.l.m. Sorge ai piedi dell'Adamello, posto alla testata della val Salarno.\nCaratteristiche e informazioni.\n\u00c8 di propriet\u00e0 del Club Alpino Italiano (sez. di Brescia) e l'apertura \u00e8 assicurata da giugno a settembre. \nIn primavera il rifugio pu\u00f2 essere aperto a comitive di almeno 10 persone.\nAccesso.\nL'accesso al rifugio avviene da malga Fabrezza in comune di Saviore dell'Adamello in ore 2,30, seguendo il sentiero N. 14."}
{"id": "1936530", "revid": "110157", "url": "https://it.wikipedia.org/wiki?curid=1936530", "title": "J\u00falio de Castilhos", "text": "J\u00falio de Castilhos \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936531", "revid": "17654", "url": "https://it.wikipedia.org/wiki?curid=1936531", "title": "La leggenda del Drago Rosso", "text": ""}
{"id": "1936533", "revid": "110157", "url": "https://it.wikipedia.org/wiki?curid=1936533", "title": "Pinhal Grande", "text": "Pinhal Grande \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936535", "revid": "767487", "url": "https://it.wikipedia.org/wiki?curid=1936535", "title": "Giovanni Bernardino Azzolino", "text": "Biografia.\nNato a Cefal\u00f9, in Sicilia, si trasfer\u00ec a 22 anni a Napoli insieme al suo amico Luigi Rodriguez, anch'egli pittore. Pochi anni dopo il suo arrivo in citt\u00e0 prende in sposa la nobile palermitana Antonia d'India e diviene amico di un celebre maestro dell'epoca, Fabrizio Santafede, grazie al quale ottiene i primi importanti lavori della sua carriera.\nLa pittura di Azzolino era caratterizzata da uno stile molto ispirato al classico, caratteristiche gi\u00e0 sorpassate dalle correnti dell'epoca, ma comunque ancora molto apprezzate dai suoi committenti. Lo dimostra il fatto che nel 1609 il poeta e scrittore Giovan Battista Basile scrisse in suo onore una \"Oda in lode\".\nLa maggior parte dei capolavori dell'Azzolino si trova a Napoli, dove ha realizzato opere pittoriche per: il Ges\u00f9 Nuovo, il Pio Monte della Misericordia (per la quale esegu\u00ec il \"San Paolino che libera lo schiavo\"), la Basilica di Santa Maria della Sanit\u00e0, l'Eremo dei Camaldoli, la Chiesa dei Girolamini, la Chiesa di San Pietro Martire (Napoli), Santa Maria in Portico eccetera.\nHa per\u00f2 operato anche in altre regioni, come ad esempio a Genova, dove era molto apprezzato dai Doria. Anche in Calabria si registrano suoi lasciti, come ad esempio la tela della Madonna del Carmine col Bambino e i SS. Nicola di Bari e Carlo Borromeo alle spalle dell'altare maggiore della chiesa di San Nicola in Plateis a Scalea.\nRisale al 1635 l'ancona lignea conservata nella chiesa dei Cappuccini di Cetraro, in mezzo alla quale si trova una grande tela della Madonna col Bambino. Di lato invece nei due scomparti Azzolino dipinse San Sebastiano (sinistra) e San Francesco d'Assisi (destra); negli scomparti laterali minori infine, a sinistra S. Benedetto Abate, a destra S. Antonio da Padova col Bambino.\nUn'altra opera calabrese dell'Azzolino \u00e8 un polittico in otto parti conservato nella Chiesa dei Cappuccini di Paola, che presenta al centro una tela dedicata alla Madonna Immacolata. Questo polittico in realt\u00e0 \u00e8 di dubbia attribuzione, tanto che nel corso degli anni la critica ne ha dato la paternit\u00e0 a Girolamo Imparato, a Fabrizio Santafede e anche ad una presunta \"bottega dell'Azzolino\", fino ad arrivare all'interpretazione attuale.\nIl suo dipinto Madonna col Bambino e le SS. Cecilia e Caterina d'Alessandria \u00e8 conservato a Taverna nella Chiesa di Santa Maria Maggiore, mentre a Vibo Valentia, nel Duomo di San Leoluca, si trova una tavola di Santa Caterina da Siena.\nSecondo la tradizione locale quest'ultimo dipinto sarebbe opera di Marco Pino da Siena, ma la critica artistica \u00e8 decisamente di tutt'altro avviso."}
{"id": "1936536", "revid": "110157", "url": "https://it.wikipedia.org/wiki?curid=1936536", "title": "Quevedos", "text": "Quevedos \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936539", "revid": "74801", "url": "https://it.wikipedia.org/wiki?curid=1936539", "title": "Rifugio Serafino Gnutti", "text": "Il rifugio Serafino Gnutti \u00e8 un rifugio situato nel comune di Sonico (\"BS\"), in val Camonica, a Sorge nella val Miller, tributaria orientale della val Malga, presso l'omonimo laghetto.\nCaratteristiche e informazioni.\n\u00c8 di propriet\u00e0 del Club Alpino Italiano (sez. di Brescia) e l'apertura \u00e8 assicurata dal 15 giugno al 15 settembre. \nAccesso.\nAl rifugio si accede dal \"Put del Guat\" in val Malga, raggiungibile in automobile da Rino di Sonico, in circa ore 1,30. L'itinerario da seguire \u00e8 il n\u00b0 23."}
{"id": "1936540", "revid": "1318658", "url": "https://it.wikipedia.org/wiki?curid=1936540", "title": "Henri Louveau", "text": "Carriera.\nNel primo dopoguerra inizi\u00f2 a partecipare alle competizioni della Formula Grand Prix, ottenendo una vittoria nel 1946\nNel 1949 si \u00e8 classificato 2\u00ba alla 24 Ore di Le Mans.\nHa partecipato a 2 Gran Premi di Formula 1 tra il 1950 e il 1951."}
{"id": "1936541", "revid": "190578", "url": "https://it.wikipedia.org/wiki?curid=1936541", "title": "Santiago (Brasile)", "text": "Santiago \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago.\nStoria.\nPer le sue tradizioni letterarie, \u00e8 conosciuta come la \"Terra dos Poetas\" e per aver dato in natali a diversi personaggi letterari, fra cui Caio Fernando Abreu, Ramiro Frota Barcelos, Jos\u00e9 Santiago Naud, Silvio Gomes Wallace Duncan, T\u00falio Piva, Ayda Bochi Brum, Oracy Dornelles entre outros."}
{"id": "1936542", "revid": "767487", "url": "https://it.wikipedia.org/wiki?curid=1936542", "title": "Episodi di Lady Cop (seconda stagione)", "text": ""}
{"id": "1936545", "revid": "767487", "url": "https://it.wikipedia.org/wiki?curid=1936545", "title": "Tupanciret\u00e3", "text": "Tupanciret\u00e3 \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936550", "revid": "1984670", "url": "https://it.wikipedia.org/wiki?curid=1936550", "title": "Rifugio Tita Secchi", "text": "Il rifugio Tita Secchi \u00e8 un rifugio alpino situato nel comune di Breno, in Val Camonica, a 2.367 m s.l.m. Sorge ai piedi della parete sud del Cornone di Blumone, nei pressi del lago della Vacca, all'interno del Parco regionale dell'Adamello. \nCaratteristiche e informazioni.\nIl rifugio, di propriet\u00e0 della Societ\u00e0 Ugolini di Brescia, \u00e8 attivo dall'estate 1992; \u00e8 dedicato alla memoria di Tita Secchi, appassionato alpinista, morto partigiano.\nIl rifugio \u00e8 aperto tutto giugno e fino a met\u00e0 ottobre, per S. Silvestro fino all'Epifania,\nnel periodo di chiusura pu\u00f2 essere aperto a richiesta di comitive."}
{"id": "1936551", "revid": "767487", "url": "https://it.wikipedia.org/wiki?curid=1936551", "title": "Unistalda", "text": "Unistalda \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936553", "revid": "729019", "url": "https://it.wikipedia.org/wiki?curid=1936553", "title": "Caserma Ermanno Carlotto", "text": "La caserma Ermanno Carlotto (in cinese \u9cf4\u6d77 M\u00edngh\u01cei) era il principale edificio delle forze armate italiane a Tientsin.\nStoria.\nEra dedicata al sottotenente di vascello Ermanno Carlotto che nel giugno 1900, durante la rivolta dei Boxer, diede la vita per difendere insieme a 20 uomini la citt\u00e0 di Tientsin. Questo gesto gli valse la Medaglia d'Oro al Valor Militare alla memoria.\nL'attuale struttura militare era inizialmente una baracca in legno adibita a ricovero per il Corpo di spedizione italiano in Cina. Nel 1919 la struttura fu destinata ad ospitare i soldati \"irredenti\" della Legione Redenta di Siberia.\nSuccessivamente agli interventi di ammodernamento che si susseguirono negli anni venti nella Concessione italiana di Tientsin, la caserma venne ampliata ed inaugurata nell'aprile 1926: essa accoglieva i 600 uomini del Reggimento San Marco. Inaugurata dal ministro d'Italia in Cina Vittorio Cerruti, il 18 aprile 1928 fu visitata non ufficialmente dall'ex imperatore cinese Pu Yi e il 21 aprile 1933, durante il Natale di Roma, da Edda Ciano.\nOccupata il 10 settembre 1943 dai giapponesi, nel 1947 pass\u00f2 al governo della Repubblica Cinese, e definitivamente al governo della Repubblica Popolare Cinese nel 1949.\nTuttora ospita una divisione della Polizia armata del popolo."}
{"id": "1936558", "revid": "110157", "url": "https://it.wikipedia.org/wiki?curid=1936558", "title": "Cap\u00e3o do Cip\u00f3", "text": "Cap\u00e3o do Cip\u00f3 \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santiago."}
{"id": "1936560", "revid": "767487", "url": "https://it.wikipedia.org/wiki?curid=1936560", "title": "Episodi di Lady Cop (terza stagione)", "text": ""}
{"id": "1936562", "revid": "339392", "url": "https://it.wikipedia.org/wiki?curid=1936562", "title": "SAS Scandinavian Airlines System", "text": ""}
{"id": "1936566", "revid": "767487", "url": "https://it.wikipedia.org/wiki?curid=1936566", "title": "Campionati mondiali di ginnastica ritmica 2001", "text": "I XXIV Campionati mondiali di ginnastica ritmica si sono svolti a Madrid, in Spagna, dal 18 al 21 ottobre 2001."}
{"id": "1936567", "revid": "767487", "url": "https://it.wikipedia.org/wiki?curid=1936567", "title": "Episodi di Lady Cop (quarta stagione)", "text": ""}
{"id": "1936571", "revid": "2373", "url": "https://it.wikipedia.org/wiki?curid=1936571", "title": "Genoa low", "text": ""}
{"id": "1936574", "revid": "125675505", "url": "https://it.wikipedia.org/wiki?curid=1936574", "title": "Derg", "text": "Il Derg (Ge'ez: \u12f0\u122d\u130d, \"comitato\" o \"consiglio\"), noto ufficialmente come il Governo militare provvisorio dell'Etiopia socialista, \u00e8 stata una giunta militare che govern\u00f2 l'Etiopia e l'attuale Eritrea dal 1974 al 1987.\nIl governo fu istituito nel giugno del 1974 da ufficiali di basso grado dell'Esercito etiope e della polizia con il nome di Comitato di coordinamento delle forze armate, della polizia e dell'esercito territoriale, sotto la guida di Aman Mikael Andom. Il Derg, formalmente rinominato in Consiglio provvisorio militare amministrativo, rovesci\u00f2 nel settembre del 1974 il governo dell'Impero d'Etiopia e dell'Imperatore Hail\u00e9 Selassi\u00e9 durante proteste di massa, rendendo illegale la monarchia e adottando il marxismo-leninismo come ideologia politica: l'Etiopia divenne quindi uno Stato socialista monopartitico. L'abolizione del feudalesimo, l'aumento dell'alfabetizzazione, la campagna di nazionalizzazioni e una riforma terriera radicale divennero le priorit\u00e0 del nuovo regime, come anche l'insediamento e il popolamento dell'Acrocoro Etiopico. Menghistu Hail\u00e9 Mari\u00e0m divenne presidente nel 1977 e lanci\u00f2 il \"Qey Shibir\" (il terrore rosso) per eliminare gli oppositori politici, con decine di migliaia di prigionieri condannati a morte senza processo.\nA met\u00e0 degli anni ottanta, l'Etiopia fu colpita da diversi problemi come siccit\u00e0, crisi economiche, una carestia tra il 1983 e il 1985, un crescente affidamento agli aiuti dall'estero, malgoverno, corruzione, le conseguenze delle politiche fallite del Derg, la guerra d'indipendenza dell'Eritrea e la guerra civile etiope tra il Derg e milizie etniche foraggiate dagli Stati Uniti d'America. Nel 1987, Menghistu sciolse il Derg e form\u00f2 la Repubblica Popolare Democratica d'Etiopia guidata dal Partito dei Lavoratori d'Etiopia (PLE), con un nuovo governo predominato dai membri sopravvissuti del precedente regime.\nIl Derg viene considerato come il principale responsabile per le morti di oltre un milione di etiopi.\nStoria.\nNascita.\nDopo la rivoluzione popolare del febbraio 1974, il primo segnale di ogni insurrezione di massa fu l'azione dei soldati della 4\u00aa Brigata della 4\u00aa Divisione dell'esercito a Neghelli, nell'Etiopia meridionale, dove i soldati erano insoddisfatti dello stato del loro cibo e della loro acqua. I soldati arrestarono il loro comandante di brigata e altri ufficiali, ma quando il governo invi\u00f2 il comandante delle forze di terra, il generale Deresse Dubala, per trattare con i ribelli, quest'ultimi lo trattennero e lo costrinsero a mangiare il loro cibo e a bere la loro acqua. Degli ammutinamenti simili avvennero il 12 febbraio alla base dell'aeronautica di Debre Zeyit e il 25 febbraio alla 2\u00aa Divisione di Asmara.\nIl Comitato di coordinamento delle forze armate, della polizia e dell'esercito territoriale, o Derg, fu ufficialmente annunciato il 28 giugno 1974 da un gruppo di ufficiali militari per garantire il rispetto dell'ordine e della legge, in seguito all'indebolimento del governo dovuto ai diffusi ammutinamenti nelle forze armate etiopi. I suoi membri non erano coinvolti direttamente in questi ammutinamenti e il Derg non fu il primo comitato militare organizzato per sostenere l'amministrazione del primo ministro Endelkachew Makonnen: Alem Zewde Tessema aveva infatti gi\u00e0 istituito un comitato delle forze armate il 23 marzo dello stesso anno. Nel corso dei mesi successivi, i radicali nelle forze armate etiopi iniziarono a credere che Makonnen stesse agendo nel bene dell'odiata aristocrazia feudale, e quando un gruppo di notabili chiese il rilascio di un numero di ministri del governo e di ufficiali arrestati per corruzione e altri crimini, dopo tre giorni venne annunciato il Derg.\nInizialmente formato da soldati della capitale, il Derg aument\u00f2 i suoi membri includendo i rappresentanti delle 40 unit\u00e0 dell'esercito, dell'aeronautica, della marina, della Kebur Zabagna (la Guardia imperiale), dell'esercito territoriale e della polizia: ogni unit\u00e0 avrebbe dovuto inviare tre rappresentanti, che avrebbero dovuto essere soldati, sottufficiali, ufficiali subalterni e fino al grado di maggiore. Secondo lo storico etiope Bahru Zewde, \"gli alti funzionari furono considerati troppo compromessi per la loro stretta associazione con il regime.\" Fu riportato che il Derg era formato da 120 soldati, un'affermazione che ha ottenuto un vasto consenso dovuto all'abituale segretezza del Derg nei suoi primi anni. Ma Bahru Zewde nota che \"in realt\u00e0, il loro numero era inferiore a 110\", e Aregawi Berhe cita due fonti diverse che riportano 109 persone come membri del Derg. Non furono ammessi nuovi membri e il numero diminu\u00ec, specialmente nei primi anni, dato che molti membri furono espulsi o uccisi. Il Derg si riun\u00ec al quartier generale della 4\u00aa divisione.\nIl comitato elesse il maggiore Menghistu Hail\u00e9 Mari\u00e0m come presidente e il maggiore Atnafu Abate come suo vice. Il Derg doveva inizialmente studiare le rimostranze di varie unit\u00e0 militare, indagare sugli abusi degli alti funzionari e dello staff nonch\u00e9 di sradicare la corruzione dall'apparato militare.\nNei mesi successivi alla sua fondazione, il Derg acquis\u00ec sempre pi\u00f9 potere e a luglio ottenne delle concessioni fondamentali dal negus Hail\u00e9 Selassi\u00e9, come il potere di arrestare non solo gli ufficiali militari ma anche quelli di governo a tutti i livelli. Gli ex primi ministri Aklilu Habte-Wold e Endelkachew Makonnen, assieme alla maggior parte dei loro sottoposti, molti governatori regionali, alcuni alti funzionari militari e ufficiali della corte imperiale, furono presto imprigionati. Ad agosto, dopo che venne presentata all'imperatore la proposta di riformare la costituzione e istituire una monarchia costituzionale, il Derg inizi\u00f2 un programma di smantellamento del governo imperiale per prevenire ulteriori sviluppi verso quella direzione. Il 12 settembre 1974, il Derg depose e imprigion\u00f2 il negus.\nIl 15 settembre dello stesso anno, il comitato si rinomin\u00f2 nel Consiglio provvisorio militare amministrativo e prese il controllo del governo. Il Derg scelse come suo presidente e capo di Stato il tenente generale Aman Mikael Andom, un popolare leader militare diplomato alla Royal Military Academy Sandhurst. Tale azione avrebbe ostacolato il ritorno del principe erede al trono Amh\u00e0 Selassi\u00e9 dalle cure mediche in Europa, quando avrebbe assunto il trono come monarca costituzionale. Tuttavia, il generale Andom si trov\u00f2 in disaccordo con gli elementi radicali all'interno del Derg sul problema di una nuova offensiva militare in Eritrea e sulla loro proposta di eseguire gli alti ufficiali dell'ex governo di Selassi\u00e9. Dopo aver eliminato le unit\u00e0 fedeli all'ex imperatore - ingegneri, guardie e membri dell'aviazione - il Derg rimosse il generale Aman dal suo incarico e lo condann\u00f2 a morte il 23 novembre 1974, assieme ad alcuni sostenitori e 60 ufficiali del precedente governo imperiale.\nIl generale brigadiere Tafari Bante divenne il nuovo presidente del Derg e il nuovo capo di Stato, con vicepresidenti Menghistu e Atnafu Abate, entrambi con la promozione a tenenti colonnelli. La monarchia venne abolita formalmente nel maggio del 1975 e il marxismo-leninismo fu proclamato come ideologia dello Stato. L'imperatore Hail\u00e9 Selassi\u00e9 mor\u00ec il 22 agosto del 1975, mentre il suo medico personale era assente, ma si sospetta che Menghistu sia il mandante dell'omicidio o il diretto responsabile.\nGoverno di Menghistu.\nDopo i conflitti interni che portarono alla fucilazione del generale Tafari Benti e di diversi suoi sostenitori nel febbraio del 1977, e dopo la condanna a morte del colonnello Atnafu Abate nel novembre dello stesso anno, Menghistu ottene la leadership indiscussa del Derg. Nel 1987, sciolse formalmente il Derg e istitu\u00ec la Repubblica Democratica Popolare d'Etiopia sotto una nuova costituzione.\nMolti membri del Derg rimasero in ruoli chiave del governo e servirono anche come membri del Comitato centrale e del Politburo del Partito dei Lavoratori d'Etiopia. Menghistu divenne il segretario generale del PLE e il presidente della Repubblica, mantenendo la carica di Comandante in capo delle forze armate.\nGuerra civile.\nL'opposizione al regime del Derg si rivel\u00f2 essere la causa principale della guerra civile in Etiopia. Questo conflitto inizi\u00f2 come una serie di violenze extralegali avvenute tra il 1975 e il 1977 nel periodo noto come il \"Terrore rosso\", durante il quale il Derg lott\u00f2 per mantenere la propria autorit\u00e0 scontrandosi prima con vari gruppi d'opposizione, e dopo con altri intenzionati a manovrare il partito di Stato. Sebbene entrambi gli schieramenti avessero compiuto delle violazioni dei diritti umani, fu il governo a commettere la maggior parte degli abusi contro i civili nonch\u00e9 azioni che portarono a una devastante carestia.\nUna volta ottenuta la vittoria su questi gruppi e respinta con successo un'invasione della Somalia nel 1977, il Derg ingaggi\u00f2 una guerra brutale contro gli oppositori armati. In questi gruppi vi erano guerriglieri in lotta per l'indipendenza dell'Eritrea, ribelli del Tigr\u00e8 (con il nascente Fronte Popolare di Liberazione del Tigr\u00e8) e altri gruppi che comprendevano i conservatori e filomonarchici dell'Unione Democratica Etiope e gli estremisti di sinistra del Partito Rivoluzionario del Popolo Etiope. Con il Derg, l'Etiopia divenne il pi\u00f9 stretto alleato africano del blocco orientale e divent\u00f2 uno degli Stati meglio equipaggiati militarmente della regione, grazie a ingenti aiuti militari provenienti principalmente dall'Unione Sovietica, dalla Germania Est, da Cuba e dalla Corea del Nord.\nIl 4 marzo 1975, il Derg annunci\u00f2 un programma di riforme terriere inequivocabilmente radicale che port\u00f2 alla nazionalizzazione di tutte le terre rurali e all'abolizione degli affitti, incaricando i contadini di applicare l'intero schema previsto. Nonostante il Derg abbia ottenuto un piccolo rispetto durante il suo regime, questa riforma port\u00f2 a una rara dimostrazione di supporto per la giunta, come descritto dagli Ottaway:\nMa la cattiva gestione, la corruzione e l'ostilit\u00e0 generale al regime violento del Derg, assieme agli effetti della guerra costante contro i guerriglieri separatisti in Eritrea e Tigr\u00e8, portarono a una drastica caduta nella produttivit\u00e0 generale di cibo e colture in contanti. Nell'ottobre del 1978, il Derg annunci\u00f2 la \"Campagna nazionale rivoluzionaria di sviluppo\" per mobilizzare risorse umani e materiali e trasformare l'economia, una riforma che port\u00f2 a un piano di dieci anni (1984 - 1994) per aumentare la produzione agricola e industriale, prevedendo una crescita del PIL pari al 6,5% e un aumento del 3,6% del reddito pro capite. Tuttavia, in questo periodo il redditto pro capite caI\u00f2 dello 0,8%. Lo studioso Alex de Waal osserva che mentre la carestia che colp\u00ec l'Etiopia nella met\u00e0 degli anni ottanta viene spesso attribuita alla siccit\u00e0, un'attenta indagine mostra che la diffusa siccit\u00e0 si verific\u00f2 solo pochi mesi dopo l'inizio della carestia. Centinaia di migliaia di persone fuggirono dalla miseria economica, dalla leva militare e dalla repressione politica e andarono a vivere nei Paesi vicini e in tutto il mondo occidentale, creando una diaspora etiope.\nAiuti internazionali e controversie.\nLa carestia nella met\u00e0 degli anni ottanta port\u00f2 la situazione politica dell'Etiopia all'attenzione del mondo e ispir\u00f2 attivit\u00e0 di beneficenza nelle nazioni occidentali, tra cui Oxfam e l'evento Live Aid del 13 luglio 1985. Il denaro raccolto fu distribuito tra le varie ONG attive in Etiopia, ma nacque una controversia quando fu scoperto che alcune di queste ONG erano sotto il controllo o l'influenza del Derg e che alcuni soldi donati dall'Oxfam e dal Live Aid erano stati usati per finanziare i programmi di reinsediamenti forzati, sotto i quali il governo sfoll\u00f2 milioni di persone e uccise tra i 50 000 e i 100 000 civili. Un'inchiesta della BBC riport\u00f2 che i ribelli avevano usato milioni di sterline degli aiuti per comprare armi, ma queste accuse furono in seguito completamente ritirate dall'azienda.\nScioglimento.\nSebbene il regime del Derg fosse finito ufficialmente il 22 febbraio 1987, tre settimane dopo un referendum che approv\u00f2 la costituzione della Repubblica Popolare Democratica d'Etiopia, il nuovo governo non fu completamente in carica (e il Derg formalmente abolito) prima di settembre dello stesso anno. I membri sopravvissuti del Derg, incluso Menghistu, rimasero al potere come leader del nuovo regime.\nVerso la fine degli anni ottanta, le situazioni geopolitiche si rivelarono sfavorevoli al governo comunista, con l'Unione Sovietica in una fase di cambiamenti politici con la \"glasnost\"' e la \"perestrojka\" di Michail Gorba\u010d\u00ebv. I Paesi del blocco socialista ridussero drasticamente i loro aiuti all'Etiopia per cercare di far funzionare le proprie economie. Ci\u00f2 port\u00f2 a maggiori problemi economici, e l'esercito si indebol\u00ec di fronte agli assalti dei guerriglieri nel nord. L'Unione Sovietica smise definitivamente di aiutare l'Etiopia nel dicembre del 1990 e la caduta dei regimi comunisti europei con le rivoluzioni del 1989 costitu\u00ec un grave colpo al Paese africano.\nVerso la fine di gennaio del 1991, una coalizione di forze ribelli del Fronte Democratico Rivoluzionario del Popolo Etiope (FDRPE) conquistarono Gondar (l'antica capitale), Bahar Dar e Dessi\u00e8, mentre il Fronte di Liberazione del Popolo Eritreo ottenne il controllo di tutta l'Eritrea ad eccezione di Asmara e Assab al sud. L'URSS, a causa della crisi interna, non pot\u00e9 pi\u00f9 aiutare il Derg.\nLe azioni di Menghistu furono frenetiche: riun\u00ec lo Shengo, il parlamento etiope, per una sessione di emergenza e riorganizz\u00f2 il suo governo, ma come conclude Henze, \"questi cambiamenti avvennero troppo tardi per essere efficaci\". Il 21 maggio, affermando di ispezionare le truppe in una base nell'Etiopia meridionale, Menghistu fugg\u00ec dal Paese per rifugiarsi in Kenya. Da qui si diresse con la sua famiglia verso lo Zimbabwe, dove gli venne garantito l'asilo.\nEntrato ad Addis Abeba, il FDRPE sciolse subito il Partito dei Lavoratori d'Etiopia e arrest\u00f2 quasi tutti i principali ufficiali del Derg.\nA dicembre del 2006, settantatr\u00e9 ufficiali del Derg furono giudicati colpevoli di genocidio. Trentaquattro persone erano presenti alla corte, quattordici sono morte durante il lungo processo e venticinque, incluso Menghistu, furono processati \"in absentia.\" Il processo fin\u00ec il 26 maggio del 2008, e molti degli ufficiali furono condannati a morte. Nel dicembre del 2010, il governo etiope commut\u00f2 la pena di morte di ventitr\u00e9 ufficiali del Derg. Il 4 ottobre 2011, sedici ex ufficiali furono liberati, dopo vent'anni di carcere. Il governo etiope diede la libert\u00e0 condizionata a quasi tutti gli ufficiali del Derg che erano stati imprigionati per vent'anni.\nAltri ufficiali del Derg riuscirono a scappare, e organizzarono gruppi ribelli per rovesciare il nuovo governo dell'Etiopia. Uno di questi gruppi \u00e8 il Fronte d'Unit\u00e0 dei Patrioti Etiopi che finanzi\u00f2 un'insurrezione nella regione di Gambella dal 1993 al 2012."}
{"id": "1936578", "revid": "287204", "url": "https://it.wikipedia.org/wiki?curid=1936578", "title": "Campionato Sammarinese 1987-1988", "text": "Play-off.\nAi play-off si qualificano le prime quattro squadre del girone e le due promosse della serie A2."}
{"id": "1936580", "revid": "1457847", "url": "https://it.wikipedia.org/wiki?curid=1936580", "title": "Vasja Pirc", "text": "Carriera scacchistica.\n\u00c8 noto soprattutto per un'importante apertura che porta il suo nome: la difesa Pirc. Non fu il primo ad adottarla in partita, ma i successi che ha ottenuto con essa hanno contribuito notevolmente a renderla popolare, specialmente in Jugoslavia, tanto che \u00e8 chiamata anche \"difesa Jugoslava\". Oggi fa parte del repertorio di molti Grandi Maestri. \nOttenne il primo importante risultato col terzo posto, alla pari con G\u00e9za Mar\u00f3czy, nel torneo di Roga\u0161ka Slatina (vinto da Akiba Rubinstein davanti a Salo Flohr).\nPartecip\u00f2 per la Jugoslavia a sei olimpiadi degli scacchi dal 1931 al 1954.\nNel 1933 si classific\u00f2 2\u00ba dietro a Salo Flohr al classico torneo di Hastings.\nNel 1938 vinse due tornei: Bad Harzburg (davanti a Bogoljubov), e \u0141\u00f3d\u017a (davanti a Tartakower).\nVinse cinque volte il Campionato jugoslavo: nel 1935, 1936, 1937, 1948 (alla pari con Gligori\u0107) e 1953.\nConquist\u00f2 il titolo di Maestro Internazionale nel 1950, e nel 1953 quello di Grande maestro e di Arbitro Internazionale.\nGli \u00e8 attribuita, assieme a Georgij Lisicyn, la paternit\u00e0 del gambetto Pirc-Lisicyn:\nEbbe la soddisfazione di sconfiggere Alekhine, con i pezzi neri, in una partita lampo del 1930, usando proprio la difesa di sua creazione."}
{"id": "1936585", "revid": "767487", "url": "https://it.wikipedia.org/wiki?curid=1936585", "title": "Episodi di Lady Cop (quinta stagione)", "text": ""}
{"id": "1936589", "revid": "1931557", "url": "https://it.wikipedia.org/wiki?curid=1936589", "title": "Clemente Biondetti", "text": "\u00c8 il pilota che detiene il record assoluto di vittorie alla Mille Miglia di velocit\u00e0\u02d0 4 (1938, 1947, 1948 e 1949). Oltre alle 4 Mille Miglia fece sue anche 2 Targa Florio (1948, 1949).\nBiografia.\nNato in Sardegna, a Buddus\u00f2, dove il padre Ettore lavorava come orologiaio e si era sposato (1872) con Fiorentina Dei, anch'essa discendente da una famiglia di origine toscana di estrazione operaia (i nonni Pietro Dei e Rosa Ricci provenivano da Pratovecchio, (Ar); il padre Giuseppe aveva sposato nel 1872 Maria Antonia Pedde).\nGli esordi nel professionismo tra moto ed automobili (1923-1930).\nClemente Biondetti si appassiona al mondo dei motori da giovanissimo, a Firenze, nell\u2019officina di Roberto Barsanti e nel bar di via Tornabuoni dove erano soliti ritrovarsi anche i conti Carlo e Giulio Masetti, il marchese Niccolini, il conte Gastone Brilli-Peri ed Emilio Materassi.\nCome altri campioni del periodo, Tazio Nuvolari e Achille Varzi in testa, Biondetti inizi\u00f2 a correre in moto nel 1923, su una Moto Galloni 500 comprata con tutti i suoi risparmi. Il debutto arriv\u00f2 alla Sassi - Superga e la prima vittoria di classe alla Vermicino - Rocca di Papa su una Galloni 750. Nel biennio successivo gareggi\u00f2 con una Norton 500, poi su una Excelsior 350 e una A.J.S. 350, con cui si aggiudic\u00f2 il Campionato Pisano 1925.\nPass\u00f2 all'automobilismo solo nel 1927 dopo un gravissimo incidente al circuito motociclistico di Ostia che lo lasci\u00f2 infermo per un anno con 24 fratture. Inizi\u00f2 su una Salmson con cui nel 1929 si laure\u00f2 Campione Italiano 1100, poi pass\u00f2 alla Bugatti e ottenne la sua prima vittoria assoluta alla cronoscalata delle Colline Pistoiesi 1929 su una Bugatti Tipo 40 e vinse la Coppa della Consuma 1930 ad oltre 85\u00a0km/h di media. Sempre nel 1930, grazie anche ad altre vittorie, vinse il titolo di Campione Italiano 1500.\nLa Maserati e la M.B. (1931-1936).\nGrazie a questi risultati nel 1931 venne ingaggiato dalla Maserati, con cui ottenne due terzi posti a Roma e Montlh\u00e9ry nonostante la scarsa competitivit\u00e0 del mezzo. Tra il 1931 e il 1936 insieme al conte e collega Premoli si dedic\u00f2 a costruire e a portare in gara una vettura da Gran Premio dotata di telaio Bugatti e motore Maserati battezzata M.B. (Maserati - Bugatti). Sia Premoli sia Biondetti gareggiarono in contemporanea in diverse gare utilizzando almeno due versioni di questo ibrido.\nL'Alfa Romeo e l'Alfa Corse (1936-1940).\nNel 1936 prese parte alla sua prima Mille Miglia su un'Alfa Romeo Tipo B P3 biposto in coppia con Cerasa, ottenendo un buon 4\u00ba posto assoluto. A quel punto venne ingaggiato ufficialmente dall'Alfa Romeo, correndo sulle vetture italiane pi\u00f9 in auge del tempo, con cui battagli\u00f2 ad armi impari anche in campo internazionale, senza ottenere successi di rilievo. Dopo uno sfortunato ritiro nel 1937 nel 1938 vinse la sua prima Mille Miglia in coppia con Aldo Stefani stabilendo una nuova media record (135,391\u00a0km/h), che resistette fino all\u2019edizione del 1953, al volante di un'Alfa Romeo 8C 2900 B MM spider Touring con motore da gran premio.\nDopo quella vittoria Enzo Ferrari, capo dell'Alfa Corse, gli affid\u00f2 insieme all'asso francese Raymond Sommer l'unica Alfa Romeo iscritta alla 24 ore di Le Mans, una vettura unica dotata con carrozzeria berlinetta realizzata dalla carrozzeria Touring passata alla storia come Alfa Romeo 8C 2900B berlinetta Speciale Le Mans Touring e conservata oggi al Museo Storico Alfa Romeo. Purtroppo per loro dopo aver guidato la corsa fino a 4 ore dal termine con largo vantaggio un guasto al motore li costrinse al ritiro, Biondetti addirittura spinse da solo la vettura ai box per ben 4\u00a0km ma non ci fu nulla da fare e la vittoria and\u00f2 alla Delahaye 135 CS.\nNel 1939 vinse la Coppa Acerbo sul circuito di Pescara e si classific\u00f2 2\u00ba al Gran Premio di Svizzera prima di classificarsi 4\u00ba assoluto alla Mille Miglia 1940 su una Alfa Romeo 6C 2500 tipo 256 Spider Touring, sempre in coppia con Aldo Stefani. A quel punto anche l'Italia entr\u00f2 in guerra e le competizioni motoristiche furono sospese.\nDopo la seconda guerra mondiale e la Ferrari (1947-1949).\nAl termine della seconda guerra mondiale Biondetti si rec\u00f2 a Brescia in treno e durante la punzonatura incontr\u00f2 Emilio Romano, che aveva iscritto una 8C 2900 B corto berlinetta Touring privata dei compressori ed era in cerca di un pilota. Fecero l'accordo, partirono e vinsero, dopo un lungo duello con la Cisitalia 202 Spider MM di Tazio Nuvolari che guid\u00f2 la gara fino a che un acquazzone non li costrinse a rallentare; proprio dove Biondetti su una vettura chiusa continuava senza sosta. \nA quel punto venne ingaggiato dalla neonata Ferrari e contribu\u00ec a consolidarne la fama in campo nazionale ed internazionale con una serie di importanti vittorie nel biennio 1948-49 che rappresentarono il culmine della carriera del pilota toscano.\nAlla guida di una Ferrari 166 S Spider Allemano vinse la Targa Florio insieme a Igor Troubetzkoy e la Mille Miglia 1948 in coppia con Giuseppe Navone a bordo di un'altra 166 S berlinetta Allemano. Queste furono entrambe le prime vittorie di una Ferrari a due delle pi\u00f9 prestigiose gare nazionali. L'anno successivo ottenne la sua quarta ed ultima affermazione alla Mille Miglia 1949 su una nuova Ferrari 166 MM barchetta Touring insieme ad Ettore Salani. Sempre nel 1949 vinse di nuovo la Targa Florio su una Ferrari 166 MM in coppia con Aldo Benedetti.\nDal 1950 fino alla scomparsa (1950-1955).\nContrariato per la marginalit\u00e0 cui le case italiane lo relegavano (a detta sua veniva considerato un pilota di seconda fascia) nel 1950 venne ingaggiato da \"Lofty\" England, ingegnere a capo della divisione sportiva della Jaguar, per correre sulle nuove Jaguar XK 120 OTS nelle gare su strada, in particolare Targa Florio e Mille Miglia. Alla Jaguar serviva infatti un pilota in grado di migliorare l'affidabilit\u00e0 delle vetture inglesi, e la scelta cadde su Biondetti per le sue abilit\u00e0 meccaniche, oltre che per quelle da stradista. La Targa Florio di quell'anno si concluse con un ritiro mentre si trovava in buona posizione e alla Mille Miglia, dove tutte le altre Jaguar si ritirarono, concluse all'8\u00ba posto assoluto dopo una serie di piccoli guasti.\nGrazie a questo piazzamento ottenne dalla Jaguar il motore da competizione che mont\u00f2 sul telaio di una Ferrari 166 S per prendere parte al Gran Premio d'Italia 1950, la sua unica partecipazione al Campionato mondiale di Formula 1, con l'auto che lui chiam\u00f2 \"Jaguar-Biondetti Special\". Tuttavia, in qualifica si classific\u00f2 solo venticinquesimo (e ultimo), a 32 secondi dal poleman Juan Manuel Fangio, mentre in gara si ritir\u00f2 al diciassettesimo giro per un guasto al motore, mentre occupava la diciassettesima posizione. Con quest'auto, successivamente, il corridore toscano vinse la Firenze-Fiesole 1951 e si present\u00f2 al via della Mille Miglia, ritirandosi dopo pochi chilometri, come all'edizione 1952 dove corse su una Ferrari 225S in coppia con Ercoli.\nNel 1953 la Lancia, che aveva messo su una squadra ufficiale, lo ingaggi\u00f2 in vista della Mille Miglia e Biondetti, in coppia con Barovero, li ripag\u00f2 portando la sua Lancia D20 all'8\u00ba posto. Il piazzamento sarebbe potuto essere ancora migliore se in vista dal traguardo non si fosse rotto l'albero di trasmissione e lui e il copilota avessero dovuto spingere la macchina fino al traguardo per 6\u00a0km. Nello stesso anno, alla guida di una Lancia Aurelia, ottenne una delle sue ultime vittorie alla Coppa della Toscana del 1953. Nel 1954, la sua ultima stagione di gare, vinse la 6 Ore di Bari e arriv\u00f2 2\u00b0 al Giro delle Calabrie, 4\u00b0 alla Mille Miglia, al Giro d\u2019Italia e alla 12 Ore di Reims, in coppia con Masten Gregory su una Ferrari 375 MM, e 5\u00b0 alla Targa Florio.\nA quel punto, gi\u00e0 conscio da un anno di avere il cancro alla gola che lo avrebbe portato alla morte, si ritir\u00f2 dalle gare e l'anno successivo mor\u00ec nella sua Firenze. Riposa nella tomba di famiglia nel cimitero di Trespiano.\nEredit\u00e0.\nGli sono state intitolate le curve 13 e 14 dell'Autodromo internazionale del Mugello, chiamate appunto Biondetti 1 e Biondetti 2."}
{"id": "1936593", "revid": "767487", "url": "https://it.wikipedia.org/wiki?curid=1936593", "title": "Episodi di Lady Cop (sesta stagione)", "text": ""}
{"id": "1936594", "revid": "228587", "url": "https://it.wikipedia.org/wiki?curid=1936594", "title": "Collegiata di San Martino", "text": ""}
{"id": "1936600", "revid": "767487", "url": "https://it.wikipedia.org/wiki?curid=1936600", "title": "Otto Sverdrup", "text": "Fu con Fridtjof Nansen in due fra le pi\u00f9 importanti spedizioni artiche: nel 1888 nell'attraversamento della sezione meridionale della Groenlandia da Est ad Ovest e nel periodo 1893-1896 al comando della nave \"Fram\".\nNel 1898 Sverdrup ebbe nuovamente il comando della \"Fram\" con il compito di esplorare il vastissimo mondo insulare dell'Arcipelago artico canadese. Anche se la nave rimase ben presto bloccata dai ghiacci Sverdrup e Gunnar Isachsen poterono lo stesso esplorare, a bordo di slitte, vaste estensioni di mare ghiacciato e scoprire numerose isole, fra le quali le Isole Sverdrup che portano oggi il nome dell'esploratore norvegese.\nNel 1906-07 fu a capo di una spedizione per conto del Alberto I di Monaco alle Isole Svalbard e a Spitsbergen. \nRecentemente in occasione del centenario di questa spedizione \u00e8 stata emessa una serie filatelica in suo nome."}
{"id": "1936611", "revid": "1566286", "url": "https://it.wikipedia.org/wiki?curid=1936611", "title": "Im Kwon-taek", "text": " I suoi film hanno vinto numerosi festival sudcoreani e internazionali.\nBiografia.\nIm Kwon-taek nasce a Jangseong, Jeollanam-do e cresce a Gwangju. Dopo la guerra di Corea, si trasferisce a Seul (1956), dove Jeong Chang-hwa, il regista del film \"Cinque dita di violenza\" (1972), gli offre un lavoro come assistente di produzione. Jeong Chang-hwa lo raccomanda per la regia di un film nel 1961. Il debutto come regista di Im risale alla pellicola del 1962, \"Farewell to the Duman River\" (\"Dumanganga jal itgeola\").\nPrima del 1980 diventa noto soprattutto per le sue regie di film commerciali, riuscendo a produrne almeno otto l'anno, per rispettare il numero programmato dal governo . Il suo desiderio di realizzare film artisticamente pi\u00f9 soddisfacenti produce il suo film del 1978 \"Jokbo\" (\"Genealogy\" o \"The Family Tree\"), ma il punto di svolta della sua carriera avviene nel 1981, quando realizza il film \"Mandala\". Da questo punto in avanti le sue opere vengono considerate a tutti gli effetti film d'autore e sono regolarmente accolte in festival cinematografici internazionali, dove vincono numerosi premi."}
{"id": "1936613", "revid": "729019", "url": "https://it.wikipedia.org/wiki?curid=1936613", "title": "Teorema di Holevo", "text": "Il teorema di Holevo, pubblicato da Alexander Holevo nel 1973, assume rilievo in fisica, soprattutto nel campo dell'informazione quantistica.\n\u00c8 a volte chiamato \"limite di Holevo\", dal momento che esso stabilisce un limite superiore.\nSecondo il teorema, l'informazione accessibile data da uno stato quantistico formula_1 \u00e8 limitata dalla sua \"informazione di Holevo\":\ndove formula_3 \u00e8 l'entropia di von Neumann e\nformula_5 sono gli stati usati per codificare l'informazione sotto la distribuzione formula_6. In pratica questo teorema prova che \"n\" qubits possono rappresentare solo fino a \"n\" bits classici (non codificati in modo quantistico)."}
{"id": "1936617", "revid": "287204", "url": "https://it.wikipedia.org/wiki?curid=1936617", "title": "Kljuci", "text": ""}
{"id": "1936625", "revid": "75421", "url": "https://it.wikipedia.org/wiki?curid=1936625", "title": "Tiberio Claudio Nerone", "text": ""}
{"id": "1936635", "revid": "1543377", "url": "https://it.wikipedia.org/wiki?curid=1936635", "title": "Campionati mondiali di ginnastica ritmica 1999", "text": "I XXIII Campionati mondiali di ginnastica ritmica si sono svolti a Osaka, in Giappone, dal 12 al 17 ottobre 1999."}
{"id": "1936639", "revid": "229244", "url": "https://it.wikipedia.org/wiki?curid=1936639", "title": "Limite di Holevo", "text": ""}
{"id": "1936640", "revid": "1305772", "url": "https://it.wikipedia.org/wiki?curid=1936640", "title": "Danny", "text": ""}
{"id": "1936641", "revid": "339392", "url": "https://it.wikipedia.org/wiki?curid=1936641", "title": "Miguel Danny", "text": ""}
{"id": "1936645", "revid": "767487", "url": "https://it.wikipedia.org/wiki?curid=1936645", "title": "Neville Southall", "text": "Ha ricevuto il premio di Giocatore dell'anno della FWA nel 1987. Ha ricevuto l'MBE nel 1995.\nSouthall \u00e8 passato all'Everton nel 1980 e ha stabilito il record di 578 presenze tra Football League e Premier League.\nDopo il suo ritiro ha allenato club minori. Sostiene l'associazione non governativa YesCymru.\nCarriera.\nClub.\nSouthall ha cominciato a giocare a calcio relativamente tardi, avendo lavorato come cameriere prima di dedicarsi allo sport professionistico. Le sue 578 presenze con l'Everton (pi\u00f9 di 750 presenze in tutte le competizioni) rappresentano un record per il club. Con la squadra di Liverpool ha vinto due campionati inglesi, due FA Cup e una Coppa delle Coppe.\nHa giocato anche per vari club minori britannici, come Winsford United, Bury, Bradford City, Stoke City, Rhyl, Southend United, York City, Shrewsbury Town, Huddersfield Town, Doncaster Rovers, e Torquay United.\nNazionale.\nCon il ha giocato dal 1982 al 1997 collezionando 92 presenze stabilendo il record di presenze nella nazionale britannica, poi battuto da Chris Gunter nel 2018.\nAllenatore.\nDopo essersi ritirato, Neville Southall ha allenato diverse squadre, come Dagenham &amp; Redbridge, Dover Athletic, Canvey Island e Hastings United.\nSouthall insegna 10 ore a settimana alla Chaucer Technology School a Canterbury, nel Kent."}
{"id": "1936646", "revid": "326822", "url": "https://it.wikipedia.org/wiki?curid=1936646", "title": "Entropia quantistica", "text": ""}
{"id": "1936647", "revid": "767487", "url": "https://it.wikipedia.org/wiki?curid=1936647", "title": "James Thompson (musicista)", "text": "Biografia.\nAll'et\u00e0 di due anni con la famiglia si \u00e8 trasferito a Los Angeles. \n\u00c8 cresciuto in un'epoca interessante essendo un teenager negli anni sessanta in California. Ascoltava di tutto: soul, R&amp;B, rock, jazz, pop e blues. In quegli anni, tutta la musica si ascoltava alla radio. Tutti gli stili, i generi e gli artisti venivano trasmessi da una stazione radio.\nInizi.\nFu profondamente influenzato da quella musica come pure dai tempi turbolenti degli Stati Uniti negli anni sessanta. Tempi che cambiavano velocemente. Inizi\u00f2 a suonare il sax alto nella banda della scuola nel 1966 all'et\u00e0 di 15 anni, dopo 3 anni di clarinetto.\nPer quanto riguarda la voce, inizi\u00f2 a cantare all'et\u00e0 di 2 anni. Professionalmente divenne cantante solista intorno al 1984. Prima di allora faceva principalmente il corista.\nNel 1973, lasci\u00f2 l'universit\u00e0 e si mise per strada con un gruppo di musicisti che erano compagni di scuola.\nGiovani e spericolati, viaggiarono molto, principalmente nella West Coast ed in Canada, ma anche in Giappone dove suonarono con i The Platters, gli The Olympics (un altro gruppo degli anni cinquanta) e Edwin Starr \u201cWAR, WHAT IS IT GODD FOR?\u201d.\nNel 1978, lui ed un suo amico di nome Dave Smith formarono il gruppo fusion \"Squash\". Suonavano jazz in locali underground nel sud e nel centro della California.\nNel 1980 e 1981 registr\u00f2 due dischi con Andy J. Forest, un amico di vecchia data, e alla fine venne in Italia nel 1983, in tour con la sua band. Passarono quattro anni prima che tornasse negli Stati Uniti.\nIn questi quattro anni pubblica con Cruisin'\nRecords : L.A.Woman insieme ad Andy J Forrest e come voce solista \"For\nYour Sweet Information\" \"Ciccalaccacocco\" \" Viens tu a\nDancer\" \"Bad Rap\" ed altri brani che usciranno nell'unico LP dal\ntitolo Rap On distribuito in vari paesi europei.\nDurante la sua permanenza in Italia ha avuto l'opportunit\u00e0 di suonare ed incidere con alcuni grandi artisti e musicisti come Zucchero Fornaciari, con il quale collabora da circa trent'anni, Paolo Conte, gli Stadio (con i quali realizzer\u00e0 due album e andr\u00e0 anche in tour tra il 1991 e il 1992), Ivana Spagna, i Jestofunk, Andrea Mingardi, i Timoria e Tommy Vee, per citarne alcuni.\nHa anche partecipato ad alcuni grandi eventi musicali come \"Montreux Jazz Festival\", \"Rock am Ring\", \"Live at the Kremlin\", \"Pavarotti and Friends\", e suonato in prestigiose arene quali House of Blues di Los Angeles, Royal Albert Hall e Beacon Theater.\nAnni recenti.\nNel 2007 ha partecipato alle tourn\u00e9e di Billy Cobham e Frank Gambale. Nel 2008 \u00e8 stato impegnato nella tourn\u00e9e mondiale \"All the Best World Tour\" di Zucchero Fornaciari. \nNel 2010 \u00e8 uscito il suo ultimo CD Different Faces che riflette lo stato d'animo musicale del momento. Tutti i pezzi sono stati scritti da lui stesso ed hanno delle inflessioni che vanno dal soul al jazz al funk e al rock. Da maggio 2010 \u00e8 stato in tourn\u00e9e con alcuni musicisti della band di Zucchero in un progetto ribattezzato \"James Thompson project\".\nNel 2013 con l'Harlem Blues Band partecipa ad alcuni festival blues del sud Italia tra cui il XVI Brindisi blues Festival, IV Accadia Blues Festival, V Manfredonia Blues festival, I Bitonto Blues Festival, IX Etna in Blues.\nNel 2016 e nel 2017 \u00e8 stato impegnato nel \"Black Cat World Tour\" di Zucchero."}
{"id": "1936648", "revid": "1974457", "url": "https://it.wikipedia.org/wiki?curid=1936648", "title": "Dissipazione", "text": "La dissipazione, nella meccanica del continuo, \u00e8 una grandezza estensiva definita come il lavoro di deformazione dello sforzo di taglio che causa una conversione di energia meccanica in energia interna. Corrisponde nella meccanica newtoniana al lavoro di attrito: si tratta di una forma di lavoro e non di calore poich\u00e9 non dipende n\u00e9 direttamente n\u00e9 attraverso una legge costitutiva dalla temperatura.\nViene misurata in joule nel sistema internazionale.\nDefinizione.\nIl rateo di dissipazione di un sistema \u00e8 definito come l'integrale sul suo volume di controllo dell'opposto dello sforzo di taglio saturato col gradiente di velocit\u00e0 macroscopica:\nPerci\u00f2 la dissipazione \u00e8 l'integrale temporale della precedente:\nImpiego.\nLa dissipazione compare come termine di sorgente sia nel bilancio di energia meccanica che nel bilancio di energia interna:\nNel primo caso costituisce una sorgente negativa, nel secondo una sorgente positiva: la dissipazione causa una trasformazione di energia da meccanica in interna.\nApprossimazione zero.\nSe per il sistema vale la legge di Pascal, esso non manifesta dissipazioni. L'unico termine di trasformazione energetica rimane il lavoro termodinamico.\nPrima approssimazione.\nSe per il sistema vale la legge di Newton, la dissipazione diventa quadratica nel gradiente di velocit\u00e0 macroscopica, e proporzionale alla viscosit\u00e0:"}
{"id": "1936653", "revid": "256896", "url": "https://it.wikipedia.org/wiki?curid=1936653", "title": "Scuola Sottufficiali Carabinieri", "text": ""}
{"id": "1936665", "revid": "104458", "url": "https://it.wikipedia.org/wiki?curid=1936665", "title": "Mek'ele", "text": ""}
{"id": "1936668", "revid": "1573940", "url": "https://it.wikipedia.org/wiki?curid=1936668", "title": "Ushi-oni", "text": "Lo , detto anche gy\u016bki, \u00e8 una creatura della mitologia giapponese, identificata come uno y\u014dkai. La sua forma e le sue caratteristiche si differenziano secondo le tradizioni, ma in generale \u00e8 una creatura descritta con corna e muso da bovino. Lo ushi-oni pi\u00f9 famoso appare in una festivit\u00e0 giapponese, lo \"Ushi-oni matsuri\", che si tiene a Uwajima, nella prefettura di Ehime. Un altro ushi-oni famoso \u00e8 un mostro marino che vive nei pressi della prefettura di Shimane e attacca i pescatori. La statua di uno ushi-oni \u00e8 poi raffigurata nel tempio Negoroji di Takamatsu, nella prefettura di Kagawa, dove sono anche conservate le corna di uno ushi-oni ucciso circa quattrocento anni fa.\nGli Ushi-oni sono menzionati delle Note del guanciale di Sei Sh\u014dnagon, un classico della letteratura giapponese del decimo secolo, e nel Taiheiki, scritto nel XIV secolo."}
{"id": "1936669", "revid": "290948", "url": "https://it.wikipedia.org/wiki?curid=1936669", "title": "Stato di equilibrio", "text": ""}
{"id": "1936670", "revid": "599013", "url": "https://it.wikipedia.org/wiki?curid=1936670", "title": "Philip Fotheringham-Parker", "text": "Carriera.\nHa partecipato al Gran Premio di Gran Bretagna 1951 di Formula 1 con una Maserati 4CL privata non portando a termine la gara.\nNel 1953 ha preso parte alla 24 Ore di Le Mans con una Allard e l'anno successivo ha condotto una Ford Zephyr al Rally di Monte Carlo."}
{"id": "1936672", "revid": "290948", "url": "https://it.wikipedia.org/wiki?curid=1936672", "title": "Trasformazione quasi-statica", "text": ""}
{"id": "1936673", "revid": "97701", "url": "https://it.wikipedia.org/wiki?curid=1936673", "title": "Fatti d'Ungheria", "text": ""}
{"id": "1936674", "revid": "72396", "url": "https://it.wikipedia.org/wiki?curid=1936674", "title": "Piero Fedele Pagano", "text": "Inquisitore domenicano, ricevette il martirio il 26 dicembre 1277 ad opera di un gruppo di non cattolici. Le sue spoglie riposano nella chiesa della Santissima Trinit\u00e0 del Centro Pastorale \"Beato Card. Andrea Ferrari\" di Como (Ex Seminario Diocesano).\nA lui fu intitolato il circolo in cui furono inquadrati i giovani Cattolici lecchesi all'indomani dell'Unit\u00e0 d'Italia. Tale circolo, nella seconda met\u00e0 dell'800 fu spesso coinvolto in apri scontri con il Circolo Democratico che invece inquadrava gli anticlericali lecchesi."}
{"id": "1936675", "revid": "121837", "url": "https://it.wikipedia.org/wiki?curid=1936675", "title": "Ras Elased Borealis", "text": ""}
{"id": "1936680", "revid": "104458", "url": "https://it.wikipedia.org/wiki?curid=1936680", "title": "Kapuscinski", "text": ""}
{"id": "1936682", "revid": "1337177", "url": "https://it.wikipedia.org/wiki?curid=1936682", "title": "Accademia Volley Benevento", "text": "L'Accademia Volley Benevento \u00e8 una societ\u00e0 pallavolistica femminile con sede a Benevento.\nStoria della societ\u00e0.\nIl club, fondato nel 1986, adott\u00f2 i colori sociali rosso e blu. Partendo dai tornei provinciali, riusc\u00ec ad approdare per la prima volta in Serie C nel 1992 e, nel 1996, in Serie B.\nNel 2008, vincendo il suo girone nel campionato di Serie B1, centr\u00f2 la prima promozione della sua storia in Serie A2; in quest'occasione, cambi\u00f2 i suoi colori sociali in rosso e giallo. Nella stagione 2008-09, la sua prima in questa categoria, non riusc\u00ec a tenere la categoria, piazzandosi ultima e tornando nuovamente in Serie B1.\nNella stagione 2021-22 partecipa per la quattordicesima volta al campionato nazionale di serie B2 femminile dopo aver ottenuto la promozione nel campionato di serie C 2020/21.\nHa organizzato la Beach Volley Cup, manifestazione di beach volley in Piazza Risorgimento a Benevento dal 1996 al 2012 (www.beachvolleycup.it)"}
{"id": "1936684", "revid": "1300668", "url": "https://it.wikipedia.org/wiki?curid=1936684", "title": "Tram-treno", "text": "Il tram-treno \u00e8 un sistema di trasporto pubblico effettuato con veicoli tranviari i quali percorrono anche i percorsi ferroviari locali (grazie ad accorgimenti tecnologici) per ottenere maggiore flessibilit\u00e0 e convenienza adattando la velocit\u00e0 al tipo di percorso.\nDifferiscono da essi i treno-tram che sono invece sistemi di trasporto pubblico effettuato con veicoli ferroviari i quali percorrono anche i percorsi tranviari cittadini (grazie ad accorgimenti tecnologici).\nSono sistemi \"tram-treno\" impropri quei sistemi che utilizzano la tratta ferroviaria in modo esclusivo (cio\u00e8 circolano solo i veicoli della rete \"tram-treno\") o in modalit\u00e0 \"time-sharing\" (a determinate ore circolano veicoli ferroviari in altre veicoli tranviari).\nIl vantaggio rispetto ai sistemi che prevedono la separazione tra tram e treno consiste nel fatto che i passeggeri che provengono dal di fuori di una citt\u00e0 non devono effettuare il trasbordo da treno a tram o viceversa. Alcuni passeggeri tuttavia non gradiscono la sostituzione di treni regolari con tram-treno, che non hanno ovviamente a bordo alcuni comfort come ad esempio le toilettes.\nLa prima esperienza europea moderna, il \"modello Karlsruhe\", reinser\u00ec il concetto in Germania, e da allora \u00e8 stato adottato anche a Kassel e Saarbr\u00fccken, in Germania, e sul RijnGouweLijn nei Paesi Bassi.\nGran parte dei tram-treno sono a scartamento standard, che facilita la condivisione dei binari con i treni, che presentano lo stesso scartamento; fa eccezione il sistema di Nordhausen, in cui sia i tram che i treni sono a scartamento ridotto. In alcuni casi, come in quello citato di Zwickau, si pu\u00f2 ricorrere all'uso del doppio scartamento.\nTecnologia.\nAll'inizio del XX secolo i percorsi dei treni e tram a vapore viaggiavano spesso sulle strade ordinarie promiscuamente con le linee automobilistiche interurbane; in seguito all'aumento del traffico, gli alti tassi di incidenti resero impraticabile la condivisione delle sedi. La differenza tra i tram-treno moderni e le vecchie ferro-tranvie interurbane \u00e8 che i tram-treno sono costruiti in modo tale che sul percorso ferroviario siano gestiti dai sistemi di segnalamento ferroviari. I sistemi di Karlsruhe e Saarbr\u00fccken utilizzano un segnalamento automatico di protezione chiamato Punktf\u00f6rmige Zugbeeinflussung (PZB) o \"Indusi\", in modo tale che se il conducente passa con un segnale di divieto, entrano in funzione i freni di emergenza.\nI tram-treno spesso hanno equipaggiamento doppio per provvedere alle necessit\u00e0 rispettivamente dei treni e dei tram, come il supporto per le alte tensioni e i dispositivi di sicurezza come i freni di emergenza.\nI tram-treno sono rotabili duali cio\u00e8 possono funzionare (grazie ad apparecchiature di commutazione) sia in modalit\u00e0 ferroviaria ( in corrente continua in Italia, in corrente alternata nel resto dell'Europa) sia in modalit\u00e0 tranviaria (generalmente cc).\nProblematiche generali del sistema.\nDi massima i problemi da affrontare per l'implementazione di un sistema \"Tram-treno\" sono quelli insiti nella stessa differenza tecnica e concettuale dei due sistemi:\nCostruttori.\nI modelli di tram disegnati per svolgere le funzioni di tram-treno sono:\nSistemi esistenti.\nTram-treni in Europa.\nLa nuova filosofia progettuale del tram-treno si sta affermando soprattutto nell'area centro europea; sviluppata soprattutto da Alstom con la messa in produzione delle serie \"Coradia\" , \"Metropolis\" e \"Alstom Citadis\", quest'ultimo in uso a Kassel e all'Aia. Sostanzialmente si tratta di tecnologie tranviarie che ne permettono l'utilizzo sia su tranvie che su ferrovie; \u00e8 interessante soprattutto la versione \"Dualis\" che \u00e8 in grado di marciare sotto una linea elettrica a 25 kVolt su percorsi ferroviari e a 750 volt su percorsi tranviari. Sono inoltre attrezzati di apparecchiature di ripetizione segnali ed ERTMS.\nLa rete di Karlsruhe, che ha fatto scuola, ha avuto origine dall'interconnessione di una rete tranviaria preesistente con la rete ferroviaria nazionale estendendosi successivamente fino a raggiungere le citt\u00e0 di Baden Baden e Heilbronn. Giunto quivi il tram-treno esce dalla ferrovia comportandosi come un normale tram urbano. In seguito si sono aggiunte le esperienze di Kassel e Nordhausen (con tram diesel-elettrici). \u00c8 in corso di costruzione la rete di interconnessione tra L'Aia e Rotterdam.\nA Cagliari, sulla linea 2 di MetroCagliari, nel primo tratto della linea Monserrato-Isili dell'ARST, sino a Settimo San Pietro, \u00e8 attivo l'unico sistema tram-treno d'Italia. I convogli ferroviari e tranviari percorrono la stessa linea in modo alternato e indipendente, tramite un sistema di sicurezza dedicato.\nA Saarbr\u00fccken i treni e i tram invece circolano in modo promiscuo.\nA Mulhouse \u00e8 implementata una soluzione similare.\nA Zwickau invece \u00e8 avvenuto l'inverso prolungando il servizio dei treni sui binari tranviari urbani con l'uso di nuove automotrici diesel-elettriche adeguate alle norme del Codice Stradale.\nAd Alicante \u00e8 attiva dal 2007 una rete di tram-treni.\nA Roma, \u00e8 attiva la Roma-Giardinetti, futura linea G della Metropolitana di Roma.\nBibliografia.\nElena Molinaro, \"Linee guida tram treno\", Ministero delle Infrastrutture e dei Trasporti, atti del 5\u00ba convegno nazionale Sistema Tram, Roma, 1\u00ba gennaio-1\u00ba febbraio 2013."}
{"id": "1936692", "revid": "88740", "url": "https://it.wikipedia.org/wiki?curid=1936692", "title": "Resolza", "text": "La resolza / arresoja (plurale \"resolzas\" / \"arresojas\"), anche chiamata \"resorja\" o \"resorza\", \u00e8 il tipico coltello a serramanico sardo, i cui principali e pi\u00f9 famosi centri di produzione sono Pattada (SS), Santu Lussurgiu (OR), Guspini (SU) e Arbus (SU).\n\"Sa resolza\" era, e lo \u00e8 tuttora, il tradizionale coltello sardo, e l'abilit\u00e0 e la maestria degli artigiani sardi hanno fatto s\u00ec che questa divenisse fonte di sostentamento e di celebrit\u00e0 non solo per coloro che la producono ma anche per i paesi stessi di produzione, tanto che ormai quel tipo di coltello viene detto anche \"pattadese\" (\"pattadesa\"), \"arburese\" (\"arburesa\") o \"guspinese\" (\"guspinesa\").\nLa regione Sardegna, per tutelare la produzione artigianale sarda, ha conferito il marchio DOC a questi tre tipi di coltelli, accrescendone la fama e il valore.\nTipologia.\nPattadesa.\nCaratteristico del sassarese, nato nel paese di Pattada, \u00e8 particolare per la sua lama in acciaio e in damasco con manico di corna di muflone. \nIl coltello di Pattada \u00e8 a serramanico e la sua lama viene realizzata in differenti lunghezze a seconda dell\u2019uso.\nArburesa.\nOltre alla \"pattadese\" (\"pattadesa\"), di rilievo \u00e8 citare anche il modello \"arburese\" (\"arburesa\"), caratteristico per la sua forma panciuta a foglia larga: \u00e8 uno dei coltelli considerati migliori per scuoiare animali o come strumento per la pratica venatoria. \nL'arburese fa parte della categoria dei coltelli cosiddetti monolitici. Il manico, spesso in corno di montone, viene ricavato da un monoblocco tagliato appositamente per l'alloggiamento della lama e solitamente impreziosito con sculture che spesso rappresentano la fauna sarda.\nGuspinesa.\nEsiste anche un tipo di coltello definito \u201cguspinese\u201d, avente foggia un po' panciuta, consono per un uso di punta e taglio. Un decreto di Giolitti dell'8 novembre 1908 eman\u00f2 il divieto generale di questo strumento in tutta Italia. Pertanto, venne mozzato della punta, anche a seguito dei continui litigi all'interno delle miniere del Medio Campidano e all'uso quotidiano dei coltelli in terra sarda, maggiore rispetto alla penisola. La \"Guspinesa\", nella versione prodotta con la lama a punta leggermente panciuta, \u00e8 chiamata anche a foglia di mirto. Divenne il cosiddetto \"coltello dei minatori\".\nAneddoto.\nUna maggiore notoriet\u00e0 fu raggiunta durante la prima guerra mondiale, in quanto si narra che le forze armate sarde, nella fattispecie la Brigata Sassari, fecero retrocedere con maestria il nemico in una lotta corpo a corpo, utilizzando questo coltello.\nPrecisazioni.\n\u00c8 d'uopo non confondere la \"resolza\" con la cosiddetta leppa, bench\u00e9 tale termine sia d'impiego ormai comune per indicare i coltelli sardi a serramanico: difatti, questa era una vera e propria sciabola di circa 60\u00a0cm con la punta incurvata verso l'alto e che, per ragioni di sicurezza personale, si portava legata alla cintola: la leppa era una lama il cui modello non trova alcun corrispettivo n\u00e9 in Italia, n\u00e9 in qualsivoglia altra parte d'Europa, esistendone di simili solo in Medio Oriente e presso alcune trib\u00f9 berbere del Nordafrica.\nCuriosit\u00e0.\nLa \"arresoja\" pi\u00f9 grande del mondo, oggi conservata nel museo del coltello sardo di Arbus, ha una lunghezza di 4,85 m ed un peso 295\u00a0kg. Entrata nel Guinness dei primati nel 1986, l'impresa \u00e8 stata compiuta da Paolo Pusceddu di Arbus."}
{"id": "1936697", "revid": "718859", "url": "https://it.wikipedia.org/wiki?curid=1936697", "title": "Erik R\u00e9m\u00e8s", "text": "Biografia.\nGiornalista e titolare delle cattedre di psicologia clinica e filosofia, sin dagli anni ottanta ha scritto per Lib\u00e9ration, Nova Magazine, Gai Pied ed ha collaborato con diverse riviste omosessuali. \u00c8 inoltre autore di tre discussi romanzi: \"Je bande donc je suis\", \"Le Ma\u00eetre des amours\" e \"Serial Fucker, diario di un barebacker\" che con la sua uscita ha generato un grande scandalo per aver trattato senza mezzi termini il tema dei rapporti sessuali non protetti. Iconoclasta e provocatore fu messo al bando dalla comunit\u00e0 gay per le sue prese di posizione in merito al barebacking e sul contagio HIV volontario tra i partner. Fra il 2003 ed il 2004 ha pubblicato \"Guide du sexe gay\" e la \"Sexe guide\". Nel 2005 \u00e8 stata la volta di \"Osez les conseils d'un gay pour faire l'amour \u00e0 un homme\".\nKannibal.\nIl suo ultimo romanzo, \"Kannibal\", \u00e8 stato pubblicato nel settembre 2007 e racconta la spaventosa ma reale storia di Ralf M., il mostro di Rotterdam, accusato dell'assassinio, il 10 marzo 2001, dell'ingegnere berlinese Karl-Heinz B., evirato, sgozzato, sventrato, fatto a pezzi e mangiato. Ralf M., 42 anni ha ucciso e mangiato l'ingegnere berlinese in una raccapricciante scena da girone dantesco, registrando integralmente il suo operato su una videocassetta. La vittima si \u00e8 consegnata a Rotterdam a casa del suo uccisore che lo aveva contattato con un annuncio su internet e scelto fra altri 204 candidati."}
{"id": "1936698", "revid": "235890", "url": "https://it.wikipedia.org/wiki?curid=1936698", "title": "Variabili di stato", "text": ""}
{"id": "1936707", "revid": "339392", "url": "https://it.wikipedia.org/wiki?curid=1936707", "title": "Aeroporto Internazionale di Lisbona", "text": ""}
{"id": "1936711", "revid": "29990", "url": "https://it.wikipedia.org/wiki?curid=1936711", "title": "Stunt", "text": ""}
{"id": "1936714", "revid": "123567", "url": "https://it.wikipedia.org/wiki?curid=1936714", "title": "Rifugio Gnutti", "text": ""}
{"id": "1936715", "revid": "1305772", "url": "https://it.wikipedia.org/wiki?curid=1936715", "title": "Centro traumatologico ortopedico", "text": "In Italia esistono vari centri traumatologici ortopedici o CTO:"}
{"id": "1936716", "revid": "123567", "url": "https://it.wikipedia.org/wiki?curid=1936716", "title": "Rifugio Prudenzini", "text": ""}
{"id": "1936717", "revid": "123567", "url": "https://it.wikipedia.org/wiki?curid=1936717", "title": "Rifugio Garibaldi", "text": ""}
{"id": "1936735", "revid": "290948", "url": "https://it.wikipedia.org/wiki?curid=1936735", "title": "Processi termodinamici", "text": ""}
{"id": "1936738", "revid": "287204", "url": "https://it.wikipedia.org/wiki?curid=1936738", "title": "SG-1000", "text": ", nome completo Sega Computer Video Game SG-1000, \u00e8 la prima console prodotta dalla SEGA. Commercializzata esclusivamente in Giappone, Australia e in alcuni paesi europei (tra cui Italia e Spagna), ha venduto poche unit\u00e0 e per questo motivo non \u00e8 stata mai distribuita negli Stati Uniti d'America.\nSempre nel 1983 venne commercializzato l'home computer SC-3000, basato sull'hardware della console e compatibile con le stesse cartucce.\nNel 1984 venne realizzata una versione migliorata della console, la SG-1000 II o Mark II. Era in progetto una terza versione della console, ma lo sviluppo venne dirottato in corso d'opera e le caratteristiche hardware vennero integrate nel Sega Master System, che in Giappone prese infatti il nome di Sega Mark III.\nStoria.\nSEGA commercializz\u00f2 la console il 15 luglio 1983, nello stesso periodo del lancio del Famicom, a un prezzo di yen. Le specifiche tecniche del SG-1000 erano identiche al ColecoVision, sebbene non presentava il video composito, presente nel Sega Master System. Quest'ultimo \u00e8 compatibile con le cartucce del SG-1000. Tra i giochi disponibili per la console figurano \"Borderline\", \"Flicky\", \"Congo Bongo\", \"Sega-Galaga\", \"Golgo 13\" e \"Girl's Garden\". \"Girl's Garden\" \u00e8 il primo videogioco realizzato da Y\u016bji Naka ed \u00e8 considerato uno dei primi esempi di \"dating sim\".\nNel luglio 1984 SEGA introdusse sul mercato una nuova piattaforma denominata SG-1000 II. Chiamata anche Mark II, la console presenta una nuova scocca e una CPU pi\u00f9 potente rispetto al predecessore. A partire dal SG-1000 \u00e8 stato inoltre sviluppato un home computer denominato SC-3000, con tastiera integrata. In Italia l'SC-3000 venne distribuito da Melchioni. Per le console SG-1000 e Mark II venne messa in vendita come accessorio opzionale la tastiera SK-1100, che ne avvicinava le capacit\u00e0 a quelle del computer.\nNel 1987 venne prodotto l'ultimo videogioco per SG-1000, . Nel 2006 GameTap, in occasione del quindicesimo anniversario di \"Sonic the Hedgehog\", incluse un emulatore della console ai videogiochi del suo catalogo.\nNonostante la mancata distribuzione in America settentrionale, un clone non autorizzato in grado di eseguire anche giochi per ColecoVision denominato \"Telegames Personal Arcade\" (distribuito in Giappone come \"DINA 2-in-1\") \u00e8 stato commercializzato nel mercato statunitense. Un'altra piattaforma giapponese basata su SG-1000 era l\"'Othello Multivision\".\nGiochi.\nDal 1983 al 1987 in Giappone sono stati prodotti un totale di 42 videogiochi su cartucce per SG-1000. Alcuni di questi titoli sono stati pubblicati su Sega Card, un particolare formato di scheda di memoria compatibile con l'apposita periferica denominata Card Catcher (C-1000). Per il C-1000 sono stati commercializzati nel mercato giapponese un totale di 29 titoli.\nA questi si aggiungono altre 26 cartucce di programmi o giochi educativi che richiedono l'uso della tastiera e sono quindi compatibili solo con il computer SC-3000 o con l'accessorio per console SK-1100."}
{"id": "1936742", "revid": "122473909", "url": "https://it.wikipedia.org/wiki?curid=1936742", "title": "Hugo Stiglitz", "text": "Raggiunse l'apice della carriera tra gli anni settanta e ottanta, recitando in pellicole molto popolari come \"Tintorera\" (1977), \"Il triangolo delle Bermude\" (1978) e \"Incubo sulla citt\u00e0 contaminata\" (1980).\nBiografia.\nNato il 28 agosto 1940 nel quartiere Chapultepec di Citt\u00e0 del Messico da madre messicana e padre austriaco, \u00e8 il maggiore di sei figli. Dopo aver studiato presso il Collegio Tepeyac e, per alcuni semestri, alla Universit\u00e0 Nazionale Autonoma del Messico nella facolt\u00e0 di ingegneria civile, inizia a praticare con maggiore assiduit\u00e0 alcune discipline sportive a lui molto care come il calcio, il tennis e alcuni sport acquatici. Motivato da un forte spirito d'indipendenza, inizia anche a lavorare trovando impiego in una societ\u00e0 di costruzioni, attivit\u00e0 che lo porta, in un primo momento, a viaggiare molto fino a stabilirsi definitivamente ad Acapulco. Erano gli anni sessanta e proprio in quella citt\u00e0 stava per iniziare un'epoca d'oro dove, celebrit\u00e0 come Elizabeth Taylor, Joan Collins, Stella Stevens, Johnny Weissmuller, John Wayne e Frank Sinatra amavano rifugiarsi per passare le loro vacanze e il loro tempo libero. Continuando a lavorare nel mondo delle costruzioni \u00e8 proprio ad Acapulco che un giorno incontra Ren\u00e9 Cardona Jr., un suo vecchio amico d'infanzia che si trova l\u00ec per dirigere il film \"Las fieras\".\nCarriera cinematografica.\nL'incontro con l'amico regista spinge l'intrepido Stiglitz a provare, quasi per gioco, il mestiere di attore nelle riprese di \"Las fieras\" e si concretizza con la realizzazione (sempre nello stesso anno) del film \"Robinson Crusoe\" (1970), in cui recita da protagonista. Il buon successo della pellicola d\u00e0 inizio ad una proficua collaborazione tra i due artisti che si \u00e8 poi protratta per molti anni a venire. \nIn Italia Stiglitz \u00e8 conosciuto per aver preso parte a film come \"La notte dei mille gatti\" (1972), \"I sopravvissuti delle Ande\" (1976), \"Tintorera\" (1977), e ha ottenuto una certa notoriet\u00e0 nel 1978 quando ha impersonato il barbuto ed enigmatico capitano dello yacht maledetto de \"Il triangolo delle Bermude\" (1978). Nel 1980 \u00e8 ancora in Italia per interpretare il protagonista del film \"Incubo sulla citt\u00e0 contaminata\" di Umberto Lenzi. \nQuentin Tarantino, nel film \"Bastardi senza gloria\" (2009), ha inserito nella sceneggiatura un personaggio di nome \"Hugo Stiglitz\", chiaro omaggio all'attore."}
{"id": "1936743", "revid": "1318658", "url": "https://it.wikipedia.org/wiki?curid=1936743", "title": "Linea T4 (rete tranviaria dell'\u00cele-de-France)", "text": "La linea T4, conosciuta anche come \"Ligne des Coquetiers\" \u00e8 una linea effettuata con tram-treno al di fuori dei limiti del comune di Parigi, che opera anche su parte delle linee SNCF, collegando Bondy con Aulnay-sous-Bois. Fu aperta il 18 novembre 2006; diversamente dagli altri tram dell'\u00cele-de-France, la T4 \u00e8 gestita dalla SNCF."}
{"id": "1936744", "revid": "775372", "url": "https://it.wikipedia.org/wiki?curid=1936744", "title": "Commemorazione (Testimoni di Geova)", "text": "La Commemorazione della morte di Ges\u00f9 o Cena del Signore \u00e8 la pi\u00f9 importante ricorrenza celebrata dai Testimoni di Geova.\nLa \"Commemorazione\" viene celebrata una sola volta all'anno, in occasione del giorno in cui ricorre la Pasqua ebraica, ovvero il 14 del mese ebraico di Nisan.\nI testimoni di Geova celebrano in questa ricorrenza il Pasto Serale del Signore, detto anche \u201cCena del Signore\u201d, Commemorazione della morte di Ges\u00f9 Cristo o l\"'Ultima Cena\" attenendosi strettamente alla Bibbia (1 Corinti 11:20) e lo scopo \u00e8 quello di ricordare Ges\u00f9, in segno di gratitudine per il sacrificio che ha compiuto per noi (Matteo 20:28; 1 Corinti 11:24). Sostengono che questo avvenimento \u00e8 l'unico che Ges\u00f9 comand\u00f2 ai suoi discepoli di commemorare (\"Luca\" 22:19).\nLa cena \u00e8 servita con pane non lievitato e vino rosso non adulterato e serve a far ricordare il sacrificio di Cristo.\nIl pane non lievitato e il vino rosso sono chiamati \"Emblemi\" e vengono fatti passare di mano in mano tra le persone presenti, ma vengono consumati solo dagli \"unti\" o santi, cio\u00e8 secondo i testimoni quei rimanenti ancora in vita dei 144.000 che la Bibbia indica quali coeredi di Cristo in cielo ().\nSi riuniscono nelle loro Sale del Regno oppure affittano locali pi\u00f9 grandi per poter ospitare le persone interessate ad assistere alla cerimonia.\nSecondo il \"Rapporto mondiale dei Testimoni di Geova per l\u2019anno di servizio 2020\" si sono radunate in 240 nazioni 17.844.773 persone, tra fedeli ed interessati.\nData della commemorazione per anno, corrispondente al 14 nisan ebraico.\nLe date della Commemorazione si possono trovare negli indici delle pubblicazioni Watchtower. Questi sono consultabili all'indirizzo wol.jw.org. Alla voce \u201cCommemorazione\u201d i due indici contengono ciascuno un elenco per anno. Questi elenchi indicano per ciascun anno passi delle pubblicazioni relativi alla commemorazione di quell\u2019anno. Spesso si pu\u00f2 trovare menzionata anche la data in cui la Commemorazione fu celebrata in ciascun anno."}
{"id": "1936746", "revid": "729019", "url": "https://it.wikipedia.org/wiki?curid=1936746", "title": "Aeroporto di Tenerife-Sud", "text": "L'Aeroporto di Tenerife-Sud o Aeroporto Reina Sof\u00eda , intitolato alla regina Sofia di Grecia, \u00e8 il secondo aeroporto delle Isole Canarie (dopo Las Palmas de Gran Canaria e prima di Tenerife Los Rodeos), \u00e8 situato vicino alle cittadine di El M\u00e9dano e Los Abrigos nel sud dell'isola di Tenerife. La somma dei passeggeri dei due aeroporti dell'isola fa di Tenerife l'isola con il pi\u00f9 grande movimento di passeggeri delle Isole Canarie, con un totale di 15.954.190 passeggeri nel 2017."}
{"id": "1936755", "revid": "1516087", "url": "https://it.wikipedia.org/wiki?curid=1936755", "title": "Grupo Globo", "text": "Grupo Globo \u00e8 un conglomerato di societ\u00e0 brasiliane concentrate in particolare nel settore dei media e della comunicazione, presenti inoltre nei mercati finanziari e immobiliari, e nell'industria alimentare.\nStoria.\nGrupo Globo nasce nel 1925 con la nascita del giornale Jornal Nacional, fondato e diretto da Irineu Marinho a Rio de Janeiro. Dopo il successo del Jornal Nacional, Marinho fonda un secondo giornale, \"O Globo\", creato per competere con gli altri giornali come \"Correio da Manh\u00e3\", \"Il Paiz\", \"Diario Carioca\", ecc. Con la morte improvvisa di Irineu Marinho, il figlio eredita il giornale e anda alla direzione della societ\u00e0. In seguito, la Funda\u00e7\u00e3o Marinho decide di investire in altri mezzi di comunicazione oltre la stampa. Nel 1944 nasce R\u00e1dio Globo, ma il grande salto della societ\u00e0 aviene con l'apertura del canale televisivo Rede Globo nel 1965.\nNel 1986 acquisisce l'emittente italo-monegasca Telemontecarlo e la possiede fino al 1994.\nNel 2006 nasce il portale di notizie G1. "}
{"id": "1936760", "revid": "459956", "url": "https://it.wikipedia.org/wiki?curid=1936760", "title": "Aeroporto di Tenerife Sud", "text": ""}
{"id": "1936761", "revid": "287204", "url": "https://it.wikipedia.org/wiki?curid=1936761", "title": "Il commissario Moulin", "text": "Il commissario Moulin (\"Commissaire Moulin\"; anche \"Commissaire Moulin... police judiciaire\") \u00e8 una serie televisiva francese che \u00e8 andata in onda dal 1976 al 1982, per poi riprendere con nuove puntate dal 1989. Noto anche come Il commissario Moulin della polizia giudiziaria."}
{"id": "1936763", "revid": "2039709", "url": "https://it.wikipedia.org/wiki?curid=1936763", "title": "San Filippo Inferiore", "text": "San Filippo Inferiore \u00e8 una frazione collinare della \"II Circoscrizione\" del comune di Messina, situata lungo la vallata del torrente omonimo, ad 8\u00a0km a Sud dal centro cittadino.\nToponimo.\nIl suo nome deriva da San Filippo d'Agira santo protettore del villaggio, mentre l'aggettivo \"Inferiore\" deriva dalla sua posizione geografica in basso, rispetto al villaggio di San Filippo Superiore posto verso monte nella parte alta del torrente.\nStoria.\nIl villaggio crebbe attorno all'abbazia fondata dai monaci basiliani che costruirono anche una chiesa dedicata a San Filippo d'Agira. L'agricoltura (ortaggi, agrumeti, oliveti, gelsicoltura e vigneti) e l'allevamento del bestiame erano le attivit\u00e0 principali del paese, oltre ad un discreto artigianato della seta.&lt;br&gt; Queste attivit\u00e0 iniziarono a decadere dopo la Seconda guerra mondiale, fino a sparire del tutto agli inizi degli anni '70 del XX secolo.\nViabilit\u00e0 a trasporto pubblico.\nIl villaggio si raggiunge percorrendo la Strada Provinciale n\u00b041, che partendo dal bivio di Santa Lucia, giunge in paese dopo circa 2,5\u00a0km.&lt;br&gt; \u00c8 collegato al centro cittadino dalla linea ATM n\u00b012 (\"Piazza Dante-S.Filippo Inf.\")\nLuoghi di culto.\nChiesa parrocchiale dedicata a San Filippo d'Agira."}
{"id": "1936768", "revid": "228587", "url": "https://it.wikipedia.org/wiki?curid=1936768", "title": "Antonio Maria Alessi", "text": "Biografia.\nNato in una famiglia di religione cattolica molto praticante e molto numerosa, Alessi vi crebbe nel culto mariano. Finite le elementari inizi\u00f2 a lavorare seguendo il padre nei mercati, rendendosi presto conto che non era la sua strada. Seguendo i consigli della madre cominci\u00f2 allora insieme ad un amico a frequentare l'Istituto dei Salesiani di Trento.\nMa alla fine del primo anno i superiori gli fecero capire che era preferibile non tornasse pi\u00f9 in quell'istituto visto il suo carattere. Gli anni successivi li pass\u00f2 all'Istituto Graziani di Bassano del Grappa, ma anche questi furono anni burrascosi, ogni settimana c'era una lista di lamentele da parte dei professori da far firmare ai genitori. Il rettore, alla fine dei tre anni, nella lettera di congedo sottoline\u00f2 pi\u00f9 volte la parola: \"Basta\".\nLa scelta vocazionale giunse a completezza solo durante quelle vacanze estive:\nFu quindi accolto nell'aspirantato di Avigliana dove visse per due anni. \nPer trentacinque anni fu impegnato in attivit\u00e0 di supporto verso i missionari in India ed in attivit\u00e0 di catechesi, ma la vicinanza con la povert\u00e0 lo port\u00f2 a maturare una nuova scelta di impegno. Il contatto con Madre Teresa di Calcutta e con altri missionari lo port\u00f2 nel 1978 a impegnarsi nella fondazione di centri di accoglienza per lebbrosi, per salvare i loro bambini dalla morte per fame e dal pericolo di contrarre essi stessi la lebbra.\nNel suo peregrinare per l'India ebbe modo di incontrare le Serve di Maria (Helpers of Mary), le quali operavano proprio nelle baraccopoli di Bombay, e alle quali don Alessi comincia ad affidare le offerte che raccoglie, fondate da madre Huberta Rogendorf, religiosa tedesca giunta in India nel 1932.\nLa missione di queste suore era di raccogliere ragazze povere e abbandonate, figlie di lebbrosi, dalle baraccopoli di Bombay. Nel 1942 avevano dato inizio a un'associazione di volontarie per l'assistenza e la cura dei lebbrosi e degli orfani.\nDon Antonio le ribattezza \"le suore del sorriso\", perch\u00e9 malgrado tutto le vedeva sempre sorridere a tutti.\n Con la convinzione di dovere aiutare queste suore, don Alessi comincia la pubblicazione di libri, volantini ed articoli sui giornali. Inoltre organizza viaggi in India di sensibilizzazione.\nNel 1987 questa attivit\u00e0 di aiuto missionario lo porta a fondare l'associazione Fondazione fratelli dimenticati, la quale divenne \"fondazione\" nel 1994. L'Osservatore Romano gli dedicher\u00e0 un'intervista nel numero del 3 gennaio 1993, nella quale Alessi riassumer\u00e0 il lavoro svolto.\nDal 1988 la salute di Antonio Maria Alessi fu minata da una malattia che lo costrinse prima all'abbandono dell'attivit\u00e0 di missionario e lo ridusse poi nella quasi incapacit\u00e0 di parlare. Nonostante questo rimase come punto di riferimento delle attivit\u00e0 da lui iniziate. Le sue condizioni di salute peggiorano i primi giorni del febbraio del 1996, muore il 4 febbraio."}
{"id": "1936773", "revid": "120605022", "url": "https://it.wikipedia.org/wiki?curid=1936773", "title": "Dipartimento dell'istruzione degli Stati Uniti d'America", "text": "Il Dipartimento dell'istruzione degli Stati Uniti d'America (in inglese \"United States Department of Education\", abbreviato \"ED\") \u00e8 il dicastero del governo federale statunitense che si occupa delle politiche educative.\nIl ministero venne creato nel 1979 dal presidente Carter.\nA capo del dicastero vi \u00e8 il segretario, un ministro che siede nel gabinetto governativo. L'attuale segretario \u00e8 Miguel Cardona.\nStruttura.\nIl Dipartimento \u00e8 cos\u00ec ramificato:"}
{"id": "1936781", "revid": "1154737", "url": "https://it.wikipedia.org/wiki?curid=1936781", "title": "Rifugio Carrara", "text": "Il rifugio Carrara \u00e8 un rifugio situato nel comune di Carrara (MS), nella zona di Campocecina, nelle Alpi Apuane, a \"1.320\" m s.l.m.\nIl rifugio \u00e8 di propriet\u00e0 del CAI, sezione di Carrara.\nAccessi.\nL'accesso avviene salendo da Carrara o da Fosdinovo sulla strada SS 446 dir girando poi al bivio per Campocecina. Dopo aver raggiunto l'ampio piazzale dell'Uccelliera (punto panoramico) seguire le indicazioni andando a sinistra. Si lascia l'auto al parcheggio dell'Acquasparta e si sale sul largo sentiero che, in 5-10 minuti, porta al rifugio."}
{"id": "1936782", "revid": "1452073", "url": "https://it.wikipedia.org/wiki?curid=1936782", "title": "Suicune", "text": " \u00e8 un Pok\u00e9mon base della seconda generazione di tipo Acqua. Il suo numero identificativo Pok\u00e9dex \u00e8 245.\nIdeato dal team di designer della Game Freak, Suicune fa la sua prima apparizione nel 1999 nei videogiochi \"Pok\u00e9mon Oro\" e \"Argento\" e compare inoltre nella maggior parte dei titoli successivi, in videogiochi spin-off, nei film, nel \"Pok\u00e9mon Trading Card Game\" e nel merchandising derivato dalla serie.\nInsieme a Raikou e Entei forma un trio di Pok\u00e9mon leggendari chiamato \"bestie leggendarie\" (o \"cani leggendari\" o \"felini leggendari\").\nSuicune compare nella copertina del videogioco \"Pok\u00e9mon Cristallo\" ed \u00e8 uno dei protagonisti del lungometraggio \"Pok\u00e9mon 4Ever\". In \"Pok\u00e9mon Smeraldo\" l'Asso Spartaco possiede un esemplare del Pok\u00e9mon. Un Suicune cromatico \u00e8 inoltre presente nel film \"\".\nIl design del Pok\u00e9mon \u00e8 stato realizzato da Muneo Sait\u014d\nDescrizione.\nSi dice che sia la reincarnazione dei venti nordici, e che corra in lungo e in largo sempre alla ricerca di una fonte di purezza. \u00c8 in grado di purificare all\u2019istante l\u2019acqua torbida e putrida. \n\u00c8 stato resuscitato in tempi antichi da Ho-Oh dopo essere perito nella distruzione della Torre d'Ottone e si dice rappresenti la pioggia che ha infine spento le fiamme.\n\u00c8 considerato il pi\u00f9 riuscito ed elegante del trio.\nApparizioni.\nVideogiochi.\nNei videogiochi \"Pok\u00e9mon Oro\" e \"Argento\" \u00e8 possibile catturare Suicune all'interno della regione di Johto dopo averlo incontrato per la prima volta all'interno della Torre Bruciata nei pressi di Amarantopoli. In \"Pok\u00e9mon Cristallo\" sar\u00e0 presente all'interno della Torre di Latta dopo aver ricevuto la Campana Chiara.\nNei remake \"Pok\u00e9mon Oro HeartGold\" e \"Argento SoulSilver\" \u00e8 possibile catturare Suicune nei pressi di Miramare. Come nei titoli della seconda generazione sar\u00e0 disponibile dopo il primo incontro all'interno della Torre Bruciata. Al contrario degli altri due Pok\u00e9mon leggendari Entei e Raikou, il Pok\u00e9mon dovr\u00e0 essere necessariamente incontrato in alcune localit\u00e0 di Kanto e di Johto.\nIn \"Pok\u00e9mon Rosso Fuoco\" e \"Verde Foglia\" Suicune \u00e8 ottenibile a Kanto una volta sconfitta la Lega Pok\u00e9mon se il protagonista sceglie come Pok\u00e9mon iniziale Charmander.\nNel 2010 in Giappone \u00e8 stato distribuito un esemplare di Suicune cromatico per i videogiochi \"Pok\u00e9mon Diamante\" e \"Perla\" e \"Pok\u00e9mon Platino\". Tale Pok\u00e9mon, se trasferito nei titoli \"Pok\u00e9mon Nero\" e \"Bianco\" permette di catturare Zoroark all'interno del Bosco Smarrimento. Lo stesso Suicune \u00e8 stato successivamente elargito negli Stati Uniti d'America ed in Europa.\nIn \"Pok\u00e9mon Rubino Omega\" e \"Zaffiro Alpha\" \u00e8 possibile catturare Suicune all'interno della Foresta Vergine se l'allenatore possiede almeno due Pok\u00e9mon leggendari, uno dei quali deve essere Lugia o Ho-Oh.\nSuicune inoltre \u00e8 presente in ' \u00e8 ottenibile all'interno del Campo Tramontana. \u00c8 anche disponibile in ' all'interno del Dedalo Finale.\nAnime.\nSuicune appare per la prima volta nel corso dell'episodio \"Un'iscrizione difficile\" (\"Don't Touch That 'Dile\"). \u00c8 inoltre presente in \"I campanelli rubati\" (\"For Ho-Oh the Bells Toll\") ed in \"Due simpatiche ragazze\" (\"Drifloon On the Wind!\").\nIl Pok\u00e9mon leggendario \u00e8 inoltre uno dei protagonisti del lungometraggio \"Pok\u00e9mon 4Ever\" e del sesto episodio di \"Pok\u00e9mon Generazioni\", \"Il ritorno\"."}
{"id": "1936784", "revid": "131145", "url": "https://it.wikipedia.org/wiki?curid=1936784", "title": "Enopia", "text": ""}
{"id": "1936785", "revid": "599013", "url": "https://it.wikipedia.org/wiki?curid=1936785", "title": "Car\u00ecclo", "text": ""}
{"id": "1936790", "revid": "1745361", "url": "https://it.wikipedia.org/wiki?curid=1936790", "title": "Endeide", "text": "Endeide () \u00e8 un personaggio della mitologia greca e fu la regina dell'isola di Egina.\nGenealogia.\nC'\u00e8 una certa confusione nei miti rispetto ai genitori di Endeide: Apollodoro e Pausania ne fanno la figlia di Scirone, re dell'isola di Sciro, apparentemente un personaggio diverso dal pi\u00f9 noto Scirone di Megara. Plutarco invece identifica esplicitamente il padre di Endeide con Scirone di Megara, e aggiunge che sua madre fu Cariclo, figlia di Cicreo. Autori successivi, tra cui Igino, hanno trascritto il nome di Scirone con quello del celebre centauro Chirone, aiutati in questo dal fatto che Cariclo \u00e8 anche il nome della moglie del centauro. Secondo quest'ultima versione quindi Endeide diventa figlia di Chirone e Cariclo. \nLe versioni coincidono invece sul fatto che Endeide fu sposa di Eaco, con il quale ebbe i figli Telamone e Peleo. Quest'ultimo divenne il padre di Achille."}
{"id": "1936791", "revid": "1632387", "url": "https://it.wikipedia.org/wiki?curid=1936791", "title": "Cut the Crap (Jackyl)", "text": "Cut The Crap \u00e8 il terzo album dei Jackyl pubblicato nel 1997 per la Sony/Epic Records."}
{"id": "1936796", "revid": "2146488", "url": "https://it.wikipedia.org/wiki?curid=1936796", "title": "Italia 1", "text": "Italia 1 \u00e8 un canale televisivo italiano privato di tipo generalista con target giovanile, diffuso a livello nazionale edito da Mediaset, societ\u00e0 che ha acquistato il canale nel dicembre del 1982 dalla Rusconi, che lo aveva lanciato il 3 gennaio dello stesso anno.\nStoria.\nLa nascita sotto la gestione Rusconi.\nNasce il 3 gennaio 1982 da un'idea dell'editore di carta stampata Edilio Rusconi come network che si appoggia a varie emittenti regionali, alcune di propriet\u00e0 Rusconi, altre semplicemente affiliate per trasmettere sul territorio italiano attraverso l\"'escamotage\" dell'interconnessione. Le emittenti regionali erano 18, 3 delle quali (la capofila Antenna Nord, Quinta Rete e Tivuesse Telesecolo) avevano fatto parte del circuito GPE - Telemond, chiuso poco tempo prima. La presidenza della rete viene affidata a Roberto Conforti, gi\u00e0 vicepresidente del Gruppo Rusconi, mentre la direzione \u00e8 affidata a Lillo Tombolini.\nIl nascente network nazionale rusconiano inizia la sua programmazione a mezzogiorno, con uno spazio dedicato ai ragazzi che propone alcuni telefilm di successo come la serie originale di \"Star Trek\", nel primo pomeriggio la linea viene ceduta alle emittenti regionali per poi ripartire su scala nazionale con telefilm e, in pieno pomeriggio, con il contenitore di cartoni animati statunitensi ed europei \"Bim Bum Bam\". Nel tardo pomeriggio la linea torna alle emittenti locali e dopo un'ora viene proposto un telefilm (come la serie \"Paper Moon\"). In prima serata vanno in onda generalmente due film e un telefilm. La rete offre inoltre molto spazio allo sport con programmi incentrati su calcio, boxe, basket e automobilismo, tra cui \"Grand Prix\" di Andrea De Adamich e Giulio Palumbo.\nTra le serie trasmesse in prima serata troviamo \"Falcon Crest\", \"Kojak\", \"La grande vallata\", \"Project UFO\", \"Mork &amp; Mindy\". Il 23 aprile 1982 viene reso ufficiale l'accordo tra il Gruppo Rusconi e il network statunitense CBS per l'assistenza tecnica e lo scambio di programmi.\nTuttavia a pochi mesi dalla sua accensione su scala nazionale, i conti della rete iniziano ad arrancare soprattutto a causa degli esosi costi di gestione degli impianti di trasmissione a cui un editore di carta stampata come Rusconi probabilmente non era abituato, ma anche a causa dell'aggressiva politica pubblicitaria attuata dal principale network concorrente, Canale 5. In effetti la rete di Rusconi si appoggiava a una concessionaria esterna per la gestione degli spazi pubblicitari, la Publikompass del Gruppo Fiat, mentre il canale di Silvio Berlusconi poteva contare su una concessionaria propria, Publitalia '80, che personalizzava in modo pi\u00f9 flessibile i pacchetti pubblicitari in base ai clienti al limite del \"dumping\".\nIl 3 settembre 1982 Rusconi firma un accordo di collaborazione con Silvio Berlusconi, proprietario di Canale 5, incentrato soprattutto su una politica comune nella gestione dei tetti pubblicitari ma anche sull'utilizzo comune della rete di alta frequenza e lo scambio di alcuni programmi.\nIn novembre, tuttavia, Rusconi cede per circa 29 miliardi di lire il suo network alla Fininvest che lo fonde con la neoformata societ\u00e0 \"Rete 10\", di cui il Giornale era azionista di maggioranza, per \"fondare\" la nuova Italia 1, seconda rete Fininvest rivolta ad un pubblico prevalentemente giovane. La cessione diventa effettiva il 1\u00ba gennaio 1983.\nLa gestione Fininvest/Mediaset.\nNei primi anni della gestione Fininvest, la rete propone un misto di intrattenimento leggero, film, telefilm e sport. Tra i primi grandi show trasmessi in prima serata \"Beauty Center Show\", in onda la domenica con la coppia Franco Franchi e Ciccio Ingrassia, coadiuvata da Barbara Bouchet e \"Ric e Gian folies\", in onda il luned\u00ec con i comici Ric e Gian, coadiuvati da Edwige Fenech.\nNel 1983 la rete acquista grande notoriet\u00e0 grazie all'innovativo \"Drive In\", trasmissione \"cult\" degli anni ottanta condotta da Gianfranco D'Angelo ed Ezio Greggio, insieme a tanti comici come Enrico Beruschi, Teo Teocoli, Massimo Boldi, Giorgio Faletti, i Trettr\u00e9, Zuzzurro e Gaspare, Ric e Gian, Gigi e Andrea, Carlo Pistarino, Enzo Braschi, Margherita Fumero, Patrizio Roversi, Caterina Sylos Labini e Syusy Blady e soubrette tra cui Carmen Russo, Cristina Moffa, Lory Del Santo, Tin\u00ec Cansino, Antonia Dell'Atte, Ambra Orfei ed Eva Grimaldi. Lo show curato da Antonio Ricci registra subito un boom di ascolti con punte di oltre otto milioni di spettatori e lancia un linguaggio televisivo nuovo e moderno che ancora oggi identifica la cifra stilistica della televisione commerciale.\nNello stesso anno, al mercoled\u00ec sera arriva il \"format\" di un nuovo quiz intitolato \"Ok, il prezzo \u00e8 giusto\" e condotto da Gigi Sabani. Il pubblico del canale \u00e8 costituito da uno zoccolo duro di bambini e ragazzi, cui la rete dedica il pomeriggio con lo storico contenitore \"Bim Bum Bam\" con Paolo Bonolis e Licia Col\u00f2 (gi\u00e0 in onda dai tempi di Antenna Nord) con la trasmissione dei cartoni animati e degli anime.\nIntanto, il 16 ottobre 1984 in tre regioni italiane, i pretori di Roma, Torino e Pescara oscurano le frequenze della rete (insieme a quelle delle consorelle Fininvest, ovvero Canale 5 e Rete 4), misura in seguito annullata da un decreto legge emanato dal governo Craxi I e denominato Decreto Berlusconi consentendo nuovamente la trasmissione dei programmi delle TV commerciali.\nAi giovanissimi \u00e8 dedicata anche la fascia dell'access prime time: infatti dal 1985 sull'onda dell'anime giapponese \"Kiss Me Licia\", anche la fiction autoprodotta fa capolino sulla rete giovane del gruppo Fininvest, nel 1986 sulla scia del successo dell'anime precedente, viene trasmessa la serie di telefilm \"Love Me Licia\", interpretata da Cristina D'Avena, inoltre in prima serata nella stessa stagione arrivano \"I ragazzi della 3\u00aa C\". Tra le fiction trasmesse anche \"College\".\nLa rete dedica molto spazio anche alla musica; nel 1984 viene proposto \"Deejay Television\" di Claudio Cecchetto, inizialmente al sabato sera e successivamente ogni pomeriggio. Il programma nasce da una costola dell'omonima emittente radiofonica e nei sei anni di vita ospita volti popolarissimi come quelli di Linus, Fiorello e Jovanotti. Il palinsesto del canale \u00e8 ricco di telefilm come \"L'uomo da sei milioni di dollari\", \"Kung Fu\", \"Cannon\", \"Agenzia Rockford\", \"Supercar\", \"MacGyver\", \"Simon &amp; Simon\", \"L'uomo di Atlantide\", \"Happy Days\", \"Genitori in blue jeans\" e \"Casa Keaton\", e soprattutto di cartoni animati statunitensi ed europei a partire dalla met\u00e0 degli anni 80 come \"I Puffi\", \"Gli Snorky\", \"Scuola di polizia\", \"The Real Ghostbusters\", \"Tartarughe Ninja alla riscossa\", \"Denny\", \"Vola mio mini pony\", \"Jem\", \"Ti voglio bene Denver\", \"Siamo quelli di Beverly Hills\", \"Alvin rock 'n' roll\", \"Lady Lovely\", \"Siamo fatti cos\u00ec\", \"Conte Dacula\", \"Pippo e Menelao\" e tanti altri.\nLa programmazione del canale segue anche un filone trasgressivo e non privo di polemiche, oltre al telefilm \"Valentina\", interpretato da Demetra Hampton ed incentrato sull'omonima eroina dei fumetti disegnata da Guido Crepax, non lascia indifferenti critica e censura l'esperimento del programma \"Matrioska\" di Antonio Ricci (che vede tra i suoi protagonisti la pornostar Moana Pozzi), in corsa edulcorato e ribattezzato \"L'araba fenice\". Da segnalare il successo dello show comico \"Lupo solitario\".\nIn questa fucina di esperimenti televisivi, fa il suo esordio sulle frequenze del canale un programma destinato a una lunga carriera, ovvero il telegiornale satirico \"Striscia la notizia\", in onda a partire dal 1988 con la coppia Ezio Greggio e Gianfranco D'Angelo. La comicit\u00e0 \u00e8 un filone molto battuto dal network, dai brevi filmati delle comiche di Benny Hill e del programma \"Smile\" con Gerry Scotti, ai programmi del gruppo di Antonio Ricci, passando per \"Emilio\", in onda la domenica sera dal 1989 e condotto da Gaspare &amp; Zuzzurro e Athina Cenci, per finire al primo successo della Gialappa's Band, ovvero \"Mai dire Banzai\".\nIn questa fase, Italia 1 si caratterizza come la rete giovane per eccellenza, con fasce di programmazione dedicate ai bambini e ai ragazzi, non senza punte di ironia e trasgressione.\nNegli anni novanta, la rete continua a mantenere una spiccata vena sperimentale, testando \"format\" e trasmissioni che, in base al successo, venivano ricollocati sulla rete del gruppo pubblicitariamente pi\u00f9 redditizia; Striscia la notizia e \"Paperissima\", dati gli ascolti esorbitanti delle prime edizioni, traslocano su Canale 5.\nIl 16 gennaio 1991 Emilio Fede annuncia lo scoppio della prima Guerra del Golfo, dando visibilit\u00e0 e credibilit\u00e0 al primo vero telegiornale delle reti Fininvest, \"Studio Aperto\", allestito in sordina poche settimane prima nonostante la rete non disponesse ancora della diretta. Poco dopo al direttore fondatore viene affidato il TG4, mentre la direzione del telegiornale del canale passa a Vittorio Corona e successivamente a Paolo Liguori.\nGrazie alle intuizioni del direttore di rete, Carlo Freccero, per la prima volta arrivano sul canale alcuni programmi di informazione, o meglio infotainment, come \"L'istruttoria\" di Giuliano Ferrara e il quotidiano \"Mezzogiorno italiano\" di Gianfranco Funari, transfuga dalla Rai nella stagione 1991-92. Alcuni di questi si rivelarono non proprio dei successi, ma contribuirono a dare alla rete maggiore credibilit\u00e0 sul fronte giornalistico. Intanto alcuni esperimenti si rivelano dei veri fallimenti, tra questi lo show preserale \"Primadonna\" del 1991, condotto dall'ermafrodita Eva Robin's e chiuso dopo circa due mesi dalla sua prima puntata.\nIn questa fase si consolida il successo di \"Mai dire Gol\" della Gialappa's Band, condotto da Teo Teocoli (sostituito successivamente e non senza polemiche da un redivivo Claudio Lippi) e Simona Ventura, ma soprattutto ottiene grandissima popolarit\u00e0 il \"Karaoke\" condotto da un esordiente Fiorello, in onda dal 1992. Tra i programmi diventati oramai cult, il discusso variet\u00e0 \"Non \u00e8 la Rai\", trasferito da Canale 5 e che vede alla conduzione la giovanissima Ambra Angiolini. Questi programmi consolidano il target della rete, sempre pi\u00f9 orientato verso i giovani nonostante la promozione dello storico \"Bim bum bam\" su Canale 5.\nSempre nei primi anni novanta riscuotono un ottimo successo anche i telefilm per ragazzi \"Beverly Hills 90210\" e lo \"spin off\" di \"Melrose Place\", con punte di oltre cinque milioni di spettatori. In effetti la rete riserva sempre ampio spazio alle serie statunitensi, e non solo a quelle di azione. Nel 1989 fa il suo debutto in Italia \"Baywatch\" con David Hasselhoff e Pamela Anderson, dapprima in onda in seconda serata e successivamente, considerato che i contenuti non erano cos\u00ec spinti, al pomeriggio.\nNella stagione 1993-94 arrivano alcune sit-com di grande presa sul pubblico giovane, come \"Willy, il principe di Bel-Air\" con Will Smith e \"Bayside School\". Anche la fiction di fantascienza fa capolino sulla rete, come il telefilm \"X-Files\", che va in onda in prima serata di domenica.\nLa seconda met\u00e0 del decennio vede il ritorno del contenitore pomeridiano di cartoni animati e anime \"Bim bum bam\", e nel 1996 l'inaspettato arrivo di Michele Santoro sulle frequenze del canale, che nel frattempo era diventato parte del gruppo Mediaset, societ\u00e0 del gruppo Fininvest. Il giornalista campano condurr\u00e0 ben tre edizioni di \"Moby Dick\", unico programma di informazione di prima serata. Il canale punta ancora su musica (con \"Super\" e il \"Festivalbar\", consolidato appuntamento musicale dell'estate per diversi anni affidato alle cure di Fiorello e Alessia Marcuzzi) e sport (viene arricchito il notiziario sportivo \"Studio Sport\", inoltre continua ad essere proposto \"Pressing\" di Raimondo Vianello e \"Guida al campionato\").\nNel 1997 si aggiunge al palinsesto la serie televisiva \"Walker Texas Ranger\" interpretata da Chuck Norris, in onda precedentemente su Canale 5, trasmessa in prima serata sino al 2003.\nDal 1991 al 1996, la rete propone prima una parte della stagione (1991-1995) e poi il campionato intero (1996) del mondiale di Formula 1, commentate dall'ex pilota Andrea De Adamich (gi\u00e0 conduttore di Grand Prix) e dal giornalista Guido Schittone; dai box intervengono le inviate Patricia Pilchard e Claudia Peroni.\nNel 1997 Giorgio Gori, reduce dalla direzione della rete ammiraglia, prende in mano le redini del canale con la mission di ridisegnare e rafforzare l'identit\u00e0 di rete e arricchire la programmazione con novit\u00e0. Il nuovo direttore grazie a un budget di tutto rispetto, riporta sulla rete lo show \"Scherzi a parte\" e lancia una pletora di nuove produzioni, destinate a fare la fortuna del canale.\nTra queste, in prima serata, \"Matricole\", \"Meteore\", \"Il brutto anatroccolo\", show che vedono al timone i volti di Amadeus, Giorgio Mastrota, Marco Balestri, Gene Gnocchi, Amanda Lear, Alessia Merz.\nNel 1997 lancia \"Le Iene\" con Simona Ventura, sempre pi\u00f9 primadonna del canale, e porta nell'access prime time il variet\u00e0 (poi trasformato nel celebre quiz musicale) \"Sarabanda\" con Enrico Papi. Tra i volti pi\u00f9 amati Alessia Marcuzzi che, ceduto \"Colpo di fulmine\" alla coppia Michelle Hunziker e Walter Nudo, conduce il magazine \"Fuego\".\nAnche la comicit\u00e0 ottiene il suo spazio con il laboratorio comico di Zelig, in seconda serata con il titolo \"Zelig - Facciamo cabaret\" e il gruppo di \"Ciro, il figlio di Target\", di Gregorio Paolini. Tra le produzioni pi\u00f9 trasgressive, vanno in onda i talk show \"Barracuda\" con Daniele Luttazzi e \"Dillo a Wally\" di Gene Gnocchi, a conferma della grande attenzione che la rete dedica all'ironia intelligente e a tratti sarcastica.\nAnni 2000: le direzioni Magnaghi e Tiraboschi.\nIn questo decennio vengono proposte due serie di anime giapponesi \"Dragon Ball\" e \"Lupin III\". Nel primo pomeriggio, a partire dal 1997, viene collocato il grande successo della longeva serie animata statunitense \"I Simpson\" di Matt Groening, che diventer\u00e0 subito un simbolo e punto di riferimento per la rete anche per il decennio successivo. Nel 2000 debuttano le serie animate \"Futurama\" e \"I Griffin\". Nel 2003 arrivano i cartoni \"Tom &amp; Jerry\" (con altre varie serie), I \"Looney Tunes\", quelli di \"Hanna-Barbera\", \"Braccio di Ferro\" e \"La Pantera Rosa\". Nel 2006 debutta la serie animata \"American Dad!\".\nNel 2003 si conclude la programmazione della serie di Chuck Norris \"Walker Texas Ranger\", traslocata dall'autunno successivo su Rete 4.\nSull'onda del successo del \"Grande Fratello\" (cui il canale dedica una rivisitazione satirica curata dalla Gialappa's Band intitolata \"Mai dire Grande Fratello\"), vengono lanciati alcuni reality show con risultati alterni. Tra i reality meno riusciti, \"Survivor\", in onda nel 2001 con la conduzione di Benedetta Corbi (penalizzato dalla mancanza di diretta) e \"Operazione Trionfo\", format spagnolo in onda nel 2002 con la conduzione di Miguel Bos\u00e9. In realt\u00e0 gli ascolti di quest'ultimo furono buoni per la rete ma il programma, a causa della sovrapposizione con \"Amici\", venne considerato un doppione del \"talent show\" di Canale 5. In questo stesso periodo riscuote successo il talent show \"Popstars\", condotto da Daniele Bossari, dal quale viene formata a tavolino la girl band delle Lollipop. Nel 2004 viene proposto in pompa magna il reality show \"Campioni, il sogno\" con Ilaria D'Amico con la scommessa di trasmettere le gesta sportive della piccola squadra del Cervia, e \"La Fattoria\" condotto da Daria Bignardi e poi promosso su Canale 5 grazie agli ottimi risultati d'ascolto.\nAnche \"La talpa\" di Paola Perego nel 2005 fa capolino sulle frequenze del canale, dopo essere stata proposta da Rai 2, ottenendo buoni riscontri, cos\u00ec come \"La pupa e il secchione\", trasmesso nel 2006 con la conduzione di Federica Panicucci e Enrico Papi e riproposto nel 2010. Continua l'impegno della rete nello sport con il Motomondiale, trasformato in un vero fenomeno mediatico presso il pubblico e trasmesso a partire dal 2002 fino al termine della stagione 2013, le principali partite della Champions League in chiaro fino al 2006 e poi dal 2012 fino al 2015, il notiziario sportivo \"Studio Sport\", che vede l'istituzione dell'edizione delle 13:00, e fino al 2015 le principali partite di UEFA Europa League e la Supercoppa UEFA. Nell'autunno del 2003 il canale trasmette anche WWE Friday Night SmackDown, prima nella versione internazionale di un'ora e qualche anno pi\u00f9 tardi, visto il successo di ascolti, nella versione integrale di due ore. Viene consolidato il successo de \"Le Iene\", gi\u00e0 in onda dal 1997 e promosso in questo periodo in prima serata, e di \"Zelig\", programma di cabaret poi spostato su Canale 5 dopo l'inaspettato successo dell'edizione del 2003 che contribuisce a lanciare molti comici.\nTra le sitcom autoprodotte, ottiene un buon successo \"Camera Caf\u00e9\" con Luca e Paolo e \"Love Bugs\" con Fabio De Luigi. Anche la Gialappa's Band consacra il successo del \"format\" \"Mai dire...\", diventato un vero e proprio show di prima serata di anno in anno piegato alle esigenze di programmazione della rete. La vocazione giornalistica della rete si espleta anche nella programmazione di telefilm, punto di forza del canale e diventati in molti casi veri e propri fenomeni \"cult\". Nel 2000 viene proposto \"Dawson's Creek\" e successivamente (dal settembre 2004) \"The O.C.\", trovano spazio anche alcune serie come \"Six feet under\" e \"Nip/Tuck\", inoltre grandi ascolti vengono raggiunti dalle tre serie di \"\". Tra le sitcom straniere ottengono ampi riscontri di critica e pubblico \"Dharma &amp; Greg\" e \"Will &amp; Grace\". Tra i fenomeni televisivi, e di costume, pi\u00f9 amati anche \"Buffy l'ammazzavampiri\", \"Smallville\" e \"Ugly Betty\". Il pi\u00f9 grande successo \u00e8 riscosso tuttavia dal telefilm \"Dottor House\", ricollocato dati gli eccellenti risultati su Canale 5, secondo la solita logica di riposizionamento dei prodotti di maggiore ascolto, sulla rete pi\u00f9 redditizia dal punto di vista commerciale. Dal 2003 al 2006 trova posto nella fascia pomeridiana del sabato dell'emittente \"Top of the Pops\", storico programma musicale precedentemente in onda su Rai 2 e condotto da Daniele Bossari. Dal 2002 si insedia alla direzione Luca Tiraboschi, che dal 2004 testa numerosi quiz televisivi nella fascia dell'access prime time, tra questi il rifacimento del vecchio \"Gioco dei 9\", il \"Mercante in fiera\" e, dal 2007 al 2009, una riedizione de \"La ruota della fortuna\", storico quiz di Mike Bongiorno affidato alle cure di Enrico Papi coadiuvato da Victoria Silvstedt.\nPer un paio di stagioni la seconda serata della rete \u00e8 appannaggio del talk show \"Cronache marziane\" di Fabio Canino. Nella stagione 2009-2010 viene trasmesso in seconda serata il programma \"Chiambretti Night\" condotto da Piero Chiambretti, scippato a LA7 perch\u00e9 fortemente voluto dal vicepresidente di Mediaset Pier Silvio Berlusconi. Nella stagione successiva viene promosso sulla rete ammiraglia, Canale 5, visto il grande successo ottenuto. Uno dei successi pi\u00f9 grandi \u00e8 il programma comico \"Colorado Caf\u00e8\" ora chiamato semplicemente \"Colorado\": nato per la necessit\u00e0 di colmare il vuoto lasciato da \"Zelig\", dopo una partenza in sordina ottiene la prima serata con la conduzione di Diego Abatantuono e poi con quella di Rossella Brescia coadiuvata negli anni da Giovanni Cacioppo, Carla Signoris, Beppe Braida e Nicola Savino. Nel 2009 nascono nuove produzioni, tra cui \"Mistero\", che tratta argomenti pseudoscientifici, e \"Wild - Oltrenatura\", condotto da Fiammetta Cicogna.\nAnni 2010.\nNel 2010 nasce un programma di divulgazione scientifica, \"Fenomenal\", condotto da Teo Mammucari con il Mago Forest, programma che ottiene un buon successo di pubblico, tanto da essere riproposto nella stagione successiva. Dall'8 luglio al 5 agosto 2010 ritorna Sabrina Salerno con \"Mitici '80\", una ricognizione sulle mode e tendenze degli anni ottanta in chiave trasgressiva e sexy, con la partecipazione di Raffaella Fico e Melita Toniolo, che ottiene un buon successo. Nell'autunno dello stesso anno, si punta decisamente alle produzioni storiche, con il passaggio da Canale 5 di \"Zelig Off\", il laboratorio di comici da cui poi scaturiscono gli artisti che vanno in prima serata sull'ammiraglia. Inoltre vengono proposte serie come \"FlashForward\" e \"The Vampire Diaries\". In pi\u00f9, sitcom come \"All Stars\" e \"Ale e Franz Sketch Show\" e il ritorno di \"The Call\", che vedeva al suo centro gli scherzi telefonici, condotto da Teo Mammucari, programma che non avr\u00e0 molto successo. Invece, la fascia dell'access, dall'8 novembre, viene occupata da \"Trasformat\" condotto da Enrico Papi insieme a Raffaella Fico e Katia Follesa e successivamente con Francesca Cipriani.\nDalla stagione primaverile in poi, la rete vedr\u00e0 nascere nuovi programmi, tra cui \"Plastik - Ultrabellezza\", dedicato al mondo della chirurgia estetica, condotto da Elena Santarelli, e un nuovo reality, \"Uman - Take Control!\", condotto da Rossella Brescia e Mago Forest, sospeso per\u00f2 dopo la seconda puntata per via dei bassi ascolti ottenuti. Poi l'11 maggio viene trasmesso il film \"Twilight\", primo film trasmesso in un canale televisivo gratuito in prima visione. Infine il docu-reality \"Tamarreide\", condotto da Fiammetta Cicogna, incentrato sul viaggio di otto giovani, definiti \"tamarri\", a bordo di un camper in diverse citt\u00e0 italiane, che avr\u00e0 uno scarso riscontro da parte del pubblico, soprattutto per via di varie critiche ricevute. Nell'autunno 2011 la rete vede l'arrivo di Bel\u00e9n Rodr\u00edguez e Paolo Ruffini che conducono la nuova edizione di \"Colorado\" che sostituendo Rossella Brescia e Nicola Savino; c'\u00e8 un cambio della guardia anche a \"Le Iene\": Luca Argentero ed Enrico Brignano sono i nuovi compagni di Ilary Blasi sostituendo Luca e Paolo. Viene proposto un nuovo game-show presentato da Teo Mammucari in prima serata intitolato \"The Cube\". Dall'autunno 2011 nella seconda serata domenicale torna anche il talk-show sportivo \"Controcampo\" dopo due stagioni passate su Rete 4 e l'arrivo di Tessa Gelisio alla conduzione di \"Cotto e mangiato\" al posto di Benedetta Parodi. Nel novembre 2011 torna a Italia 1 Piero Chiambretti con un nuovo variet\u00e0 di prima serata intitolato \"Chiambretti Muzik Show\" in cui ospita cantanti famosi; la prima puntata vede l'intervento di Laura Pausini ma il programma non ottiene il successo sperato e nel gennaio 2012 ne viene modificata la formula ed \u00e8 reintitolato inizialmente \"Chiambretti Show\" e definitivamente in \"Chiambretti Sunday Show - La Muzika sta cambiando\".\nA partire da giugno 2012 i cartoni animati della fascia \"Bim bum bam\" e di altri programmi per ragazzi, sono stati collocati in programmazione mattutina, perch\u00e9 cancellati nella fascia pomeridiana per fare spazio a sitcom e serie TV. Dal 28 agosto 2012 la rete viene trasmessa anche in HD sul mux Mediaset 2 all'LCN 506 con il nome di Italia 1 HD.\nIl 28 maggio 2013 Italia 1 HD si sposta sul multiplex La3. Da agosto il canale \u00e8 visibile in tutta Italia ad eccezione della Toscana nord-occidentale, dove il Centro trasmittente di Monte Serra ha spento il multiplex per interferenze. Nel settembre 2013 ci fu la scomparsa per un anno e tre mesi dei cartoni animati e degli anime nella fascia mattutina e l'arrivo del Campionato mondiale Superbike, che dalla stagione 2014 fino al termine della stagione 2018 ha preso il posto del Motomondiale, i cui diritti sono passati a Sky. L'estate ha visto il ritorno Enrico Papi con \"Top One\", game show pomeridiano presente anche nel daytime invernale con una seconda edizione. Ad affiancarlo \u00e8 arrivata un'altra nuova produzione, vale a dire \"Salvi chi pu\u00f2\", breve show a met\u00e0 tra sitcom e candid camera con Enzo Salvi.\nDal 3 marzo al 26 maggio 2014 il canale ha trasmesso il day-time del \"Grande Fratello\". Inizialmente era presente anche la replica alle 18, ma a causa dei bassi dati d'ascolto, \u00e8 stata rimossa dopo solo una settimana. La primavera 2014 ha visto un ridimensionamento del daytime con tre nuove produzioni pomeridiane: \"Vecchi bastardi\" con Paolo Ruffini, \"Urban Wild\" con Federico Costantini e \"Come mi vorrei\" presentato da Bel\u00e9n Rodr\u00edguez, con il compito di rilanciare la fascia del pomeriggio. Questo nuovo palinsesto, fortemente voluto dall'allora direttore Luca Tiraboschi, \u00e8 per\u00f2 stato un insuccesso considerati i bassi dati di ascolto di tutti e tre i programmi. Solo \"Vecchi bastardi\" \u00e8 continuato ad andare in onda fino all'autunno 2014, come tappabuchi estivo e fuori dal periodo di garanzia. Inoltre dopo i tre programmi \u00e8 stata trasmessa in prima TV la stagione 24 de \"I Simpson\". Dal 27 maggio l'edizione delle 13 di \"Sport Mediaset\" vede l'allungamento della durata fino alle 14. Dalla tarda primavera \u00e8 tornato Piero Chiambretti con un nuovo programma per la seconda serata, intitolato \"Chiambretti Supermarket\". Per il palinsesto 2014-2015 viene confermato in prima serata \"Le Iene\", con Ilary Blasi, Teo Mammucari e la Gialappa's band e nella seconda serata \"Tiki Taka - Il calcio \u00e8 il nostro gioco\", condotto dal giornalista sportivo Pierluigi Pardo, coadiuvato da numerosi ospiti in studio. Il gioved\u00ec vanno in onda in onda le partite della fase a gironi dell'Europa League, in esclusiva free.\nLa direzione Casarotto.\nIl 3 novembre 2014 viene annunciato l'abbandono di Luca Tiraboschi dalla carica di direttore di Italia 1 dopo 12 anni e viene nominata al suo posto Laura Casarotto; \u00e8 la prima volta che una donna diventa direttrice di una rete televisiva generalista italiana. Dal 22 dicembre 2014 viene ripristinata la fascia mattutina dei cartoni animati, che per l'occasione torna a essere un programma contenitore, intitolato \"Latte e cartoni\". \u00c8 il primo contenitore per i cartoni animati trasmesso da Italia 1 dopo la soppressione di \"Ciao ciao\".\nIl 22 gennaio 2015 \u00e8 partita la serie TV \"The Flash\"; torna \"X-Love\", programma realizzato dalla redazione de \"Le Iene\" e condotto da Nina Palmieri. Il 25 gennaio \u00e8 tornato in prima serata \"Wild - Oltrenatura\", condotta da Fiammetta Cicogna e Carlton Myers ma che, a causa dei bassi dati d'ascolto, viene spostata alle 21:30 e ripreso in prima serata con il titolo \"Wild Sun\" dal 17 giugno al 12 agosto. Dal 3 febbraio ha trasmesso le pillole e il day-time de \"L'isola dei famosi\", tutti i giorni. A febbraio \u00e8 partita la nuova edizione di \"Colorado\", con il ritorno alla conduzione di Paolo Ruffini e l'arrivo di Diana Del Bufalo, mentre a ottobre vengono sostituiti da Luca e Paolo.\nDal 9 marzo al 29 maggio sono state trasmesse due nuove produzioni Videonews: \"Fattore umano\" e \"Notorius\". Dal 30 marzo al 29 maggio 2015, a 20 anni di distanza dalla prima chiusura, \u00e8 tornato in onda \"Karaoke\", sempre nell'access prime time, condotto da Angelo Pintus. Luned\u00ec 20 aprile \u00e8 andato in onda \"About Love\", condotto da Anna Tatangelo e Alvin, durato solamente una puntata a causa dei bassi ascolti registrati. Dal 21 maggio al 4 giugno \u00e8 andato in onda \"Shark Tank\", un reality dedicato al mondo degli aspiranti imprenditori e delle start-up. In estate sono partite la trasmissione dei telefilm \"The Night Shift\" e \"Chicago P.D.\", spin-off di \"Chicago Fire\". Dal 30 agosto 2015, in prima visione, \u00e8 trasmessa la nuova serie animata \"Lupin III - L'avventura italiana\", con i primi quattro episodi, per traslocare successivamente in seconda/terza serata.\nA partire dall'8 settembre 2015 il canale, insieme a Canale 5 e Rete 4, non \u00e8 pi\u00f9 disponibile sulla piattaforma Sky Italia in seguito ai mancati accordi tra Mediaset e il gruppo televisivo di Rupert Murdoch rimanendo disponibile via satellite solo su Tiv\u00f9sat e sul digitale terrestre. Nell'autunno 2015 \u00e8 andato in onda \"Open Space\", talk show realizzato dalla produzione de \"Le Iene\" e condotto da Nadia Toffa.\nIl 18 e 25 febbraio 2016 sono state trasmesse due puntate di \"Maggioranza assoluta\", un talk-game condotto da Pierluigi Pardo in seconda serata, mentre da aprile, sempre in seconda serata, parte il programma comico \"Emigratis\", condotto dal duo Pio e Amedeo.\nDal 10 maggio 2016 in prima visione parte \"Blindspot\", una serie statunitense. Dal 12 maggio, invece parte \"Flight 616\" un adventure dating show condotto da Paola Barale.\nDal 5 giugno 2016 parte in seconda serata \"Italian Pro Surfer\", il primo talent dedicato al surf, condotto da Le Donatella. Dal 14 luglio 2016 parte il nuovo programma \"The Secret Millionaire\", che tratta di milionari sotto una veste povera per poter aiutare i pi\u00f9 meritevoli. Dal 2 settembre va in onda \"Supergirl\" in prima TV ogni venerd\u00ec in prima serata. Il 15 settembre 2016 va in onda in prima serata \"101% Pucci\" un one man show condotto dal comico Andrea Pucci. Dal 22 settembre parte invece la nuova edizione di \"Colorado\" condotto da Paolo Kessisoglu e Luca Bizzarri. Dal 28 settembre parte il nuovo music show \"Bring the Noise\" condotto da Alvin. Dal 23 ottobre parte \"Gogglebox\" dove le famiglie italiane comodamente sedute sul loro divano di casa commentano i programmi in TV.. Trasmette la nona stagione di \"The Big Bang Theory\" in 1\u00aa TV in chiaro. Dal 5 dicembre 2016 trasmette in prima visione \"Lethal Weapon\". Dal 23 dicembre 2016 all'8 gennaio 2017 trasmette in prima visione i primi 27 episodi dell'anime \"Dragon Ball Super\".\nA 20 anni dalla prima puntata torna il 13 giugno 2017 \"Sarabanda\" il quiz musicale condotto da Enrico Papi, trasmesso in diretta per tre appuntamenti speciali. Dopo 8 anni di assenza, dal 14 giugno 2017 torna in onda il programma \"Buona la prima!\" con Ale e Franz di cui viene trasmessa la quarta stagione.\nDal 2 agosto 2017 va in onda, per la prima volta su una rete televisiva nazionale, lo show musicale itinerante \"Battiti Live\", condotto da Alan Palmieri e Elisabetta Gregoraci, dove si esibiscono artisti italiani e internazionali. Il 7 settembre viene trasmesso il meglio delle 5 puntate in uno spin-off del programma musicale intitolato \"Battiti Live Compilation\". Dal 27 settembre 2017 per 4 puntate ogni mercoled\u00ec va in onda il nuovo variet\u00e0 del comico cabarettista Andrea Pucci, intitolato \"Big Show\" con la partecipazione di Katia Follesa, dove parteciperanno ospiti del mondo dello spettacolo della musica e dello sport in cui \u00e8 coinvolto anche il pubblico nel teatro Manzoni di Milano. La radio partner del programma \u00e8 Radio 105.\nDall'11 febbraio 2018 viene rinnovata la grafica dei promo di rete. Dal 15 febbraio 2018, il canale ha iniziato a trasmettere in alta definizione anche sulla piattaforma satellitare Tiv\u00f9sat. Dal 15 dicembre 2018 trasmette in prima visione con 3 episodi Lupin III - Ritorno alle origini, la quinta serie della saga di Lupin III. A partire dal 6 novembre 2018 Mediaset decide di spostare la frequenza di Italia 1 HD sul multiplex Mediaset 3.\nDal 2 gennaio 2019 torna nuovamente disponibile anche all'interno della piattaforma Sky Italia.\nAnni 2020.\nDal 7 gennaio 2020, torna dopo 10 anni \"La pupa e il secchione\" condotto da Paolo Ruffini e Francesca Cipriani. Dal 2 novembre 2020 trasmette in prima visione in Italia la trentunesima stagione de I Simpson, nello stesso mese comincia poi a trasmettere dopo \"Le Iene\", il marted\u00ec la diciannovesima stagione de I Griffin, e il gioved\u00ec Miracle Workers: Dark Ages, poi la mattina sempre nello stesso mese trasmette in prima visione le puntate nuove di \"Black-ish\".\nA gennaio 2021, la serie Duncanville \u00e8 stata sospesa dopo soltanto due episodi: gli ascolti delle prime due puntate hanno portato la Mediaset a sospendere la serie.\nDa agosto 2021, verranno trasmesse in esclusiva free 2 partite (1 andata e 1 ritorno) degli spareggi della UEFA Champions League 2021-2022 e, per la prima volta in esclusiva le partite della Coppa Italia a partire dai trentaduesimi.\nIl 29 ottobre 2021, viene eliminata la versione in definizione standard dal satellite, quindi sia da Tiv\u00f9sat che da Sky Italia.\nEmittenti locali.\nDi seguito l'elenco delle emittenti locali interconnesse e delle regioni toccate:\nDigitale terrestre.\nA partire dal 3 febbraio 2004 il canale \u00e8 visibile gratuitamente anche in digitale terrestre nelle zone coperte dal mux Dfree, spostandosi successivamente nel multiplex Mediaset 2 (allora denominato Mediaset B) e pi\u00f9 tardi, anche nel Mediaset 4. Dal 26 novembre 2010 era presente anche nelle zone coperte dal mux Mediaset 6 attraverso la versione in differita di un'ora \"Italia 1 +1\", trasferita dall'11 luglio 2011 sul mux Mediaset 5 e dal 1\u00ba agosto 2011 visibile esclusivamente in Sardegna.\nDalla fine di luglio 2011 il canale in alta definizione era stato nuovamente attivato sul mux Mediaset 6 ed era visibile esclusivamente in Sardegna, mentre dal 28 agosto 2012 \u00e8 visibile su Mediaset 2 in tutta Italia; i primi eventi nativi sono stati la Supercoppa UEFA, alcuni film tra cui \"Batman Begins\", \"Una canzone per te\", \"Il cavaliere oscuro\" e \"Una pazza giornata a New York\" e le serie TV \"Glee\" e \"Giovani Campionesse\", nonch\u00e9 alcuni bumper e qualche spot pubblicitario.\nChi possiede un set-top box o un televisore con tecnologia MHP (Multimedia Home Platform) pu\u00f2 fruire delle funzionalit\u00e0 interattive incluse nel segnale dell'emittente (TV interattiva), denominato Italia 1 Plus; per un breve periodo nell'estate 2006 Italia 1 Plus ha trasmesso in prima serata su Italia 1 dalle 21 del luned\u00ec, marted\u00ec e mercoled\u00ec, senza pubblicit\u00e0, \"Lost Universe\", \"Visitors\" e la serie \"Buffy l'ammazzavampiri\".\nIl 9 aprile 2009, con la serie televisiva \"Smallville\", per la prima volta nella storia dei canali generalisti Mediaset, viene trasmesso un evento interamente in formato ; le trasmissioni nel nuovo formato avvengono esclusivamente sulla televisione digitale terrestre. Dal 1\u00ba novembre dello stesso anno vengono trasmessi in 16:9 anche gli spazi pubblicitari, i promo e i bumper delle reti Mediaset. Dal 21 giugno 2011, inoltre, passa al formato 16:9 anche il telegiornale della rete, Studio Aperto.\nItalia 1 Plus.\nItalia 1 Plus \u00e8 stato il servizio interattivo di Italia 1 su Digitale Terrestre. Il servizio permetteva l'accesso ad applicazioni interattive di news, previsioni meteorologiche, guida programmi e giochi in standard Mhp.\nNel 2006 su Italia 1 Plus, durante l'estate era presente un'applicazione che permetteva la visione di vecchi programmi di successo della rete giovane di Mediaset, ed anche un anime in prima visione in chiaro, \"Lost Universe\".\nApplicazioni.\nLe applicazioni erano disponibili solamente collegando il decoder per il digitale terrestre o la televisione a Internet ed essere un apparecchio con bollino Gold di DGTVi.\nSpeaker.\nDal 1982 al 1998 lo speaker di Italia 1 \u00e8 stato il doppiatore Fabrizio Casadio.\nDopo una serie di avvicendamenti, a partire dal 2009 lo speaker di Italia 1 \u00e8 Raffaele Farina.\n6 come 6.\nNell'ottobre 2001 \u00e8 stato lanciato il progetto \"6 come 6\", che consiste in una serie di bumper pubblicitari della rete, della durata di 3 secondi, scelti tra quelli inviati dai telespettatori che esclamano \"ITALIA UNO!\" in svariate situazioni. Le prime 200 clip sono state realizzate in giro per l'Italia dai registi Alberto Traverso ed Elena Andreoli, fondatori dell'agenzia Snatch di Milano, la quale grazie a questa campagna si \u00e8 aggiudicata il Premio Speciale della Giuria e il Premio Cenacolo Editoria ed Innovazione di Assolombarda 2002 (giuria presieduta da Umberto Eco). La campagna, denominata \"Gente di Italia 1\", \u00e8 il primo caso di contenuto generato dagli utenti ad essere divenuta virale. \nNella fascia notturna dalle 2:00 alle 7:00 i bumper \"6 come 6\" non vengono mandati in onda ma ci saranno quelli normali."}
{"id": "1936799", "revid": "2176804", "url": "https://it.wikipedia.org/wiki?curid=1936799", "title": "Chiavenna", "text": "Chiavenna (\"Ciav\u00e9na\" in chiavennasco, in romancio, \"Cl\u00e4ven\" in tedesco) \u00e8 un comune italiano di abitanti della provincia di Sondrio in Lombardia, situato al centro della valle omonima. Il territorio comunale ricade sotto la diocesi di Como.\nIl nome (in latino \"Clavenna\") prende spunto dal tema prelatino \"clav\" (con significato di \"rupe sporgente\") in probabile riferimento al Sengio (\"s\u00e9nc\"), montagna scoscesa che domina la cittadina.\nIn passato fu importante centro strategico nel cuore della Rezia, sulla strada tra la Pianura Padana e il bacino del Reno, mentre ora \u00e8 un rinomato luogo turistico, famoso soprattutto per i suoi crotti, l'unico in provincia di Sondrio ad avere ottenuto il riconoscimento di bandiera arancione del Touring Club Italiano, un marchio di qualit\u00e0 turistico-ambientale conferito ai piccoli comuni dell'entroterra italiano.\nGeografia fisica.\nChiavenna \u00e8 collocata a nord del Lago di Como, sul fiume Mera, poco a monte della confluenza in esso del torrente Liro, al bivio delle strade per i passi dello Spluga (Val San Giacomo) e del Maloggia (Val Bregaglia). La Valchiavenna (o \"Piano di Chiavenna\"), originariamente occupata dal ramo settentrionale del Lario, si origina proprio da questo punto, prendendo il nome dal capoluogo.\nTerritorio.\nLa collocazione di Chiavenna, tra i due fianchi della Val Bregaglia con uno sbocco sul Piano, ha favorito la diversificazione delle attivit\u00e0. L'agricoltura di montagna per lungo tempo ha caratterizzato il paesaggio con i terrazzamenti sui fianchi della Val Bregaglia, per poi declinare nell'ultimo trentennio del XX secolo con lo spostamento verso valle delle popolazioni di Uschione e Pianazzola e il graduale ritorno dei boschi.\nLa protoindustrializzazione della zona ha tratto giovamento dallo sfruttamento delle acque della Mera grazie ad un sistema di prese e mulini, che hanno consentito diverse attivit\u00e0 prima dell'avvento dell'energia elettrica su larga scala.\nIl \"Piano di Chiavenna\", soggetto a notevoli alluvioni, fu bonificato a cavallo del XIX e del XX secolo, consentendo quindi lo sfruttamento intensivo per l'agricoltura e l'allevamento di bestiame.\nAttualmente le uniche zone verdi in pianura rimangono quelle dei \"Raschi\", a cavallo della confluenza di Liro e Mera.\nClima.\nSecondo la classificazione del clima K\u00f6ppen, Chiavenna \u00e8 Cfb, ossia il clima \u00e8 temperato umido con estate calda e piovosit\u00e0 annua significativa. Nonostante la posizione geografica contigua alle Alpi, Chiavenna risente positivamente della vicinanza al Lario e al Mezzola, distanti rispettivamente 22 e 10\u00a0km.\nStoria.\nChiavenna ha origini romane. All'epoca l'insediamento abitativo, che era chiamato \"Clavenna\", era attraversato da due strade romane, la \"via Regina\", che collegava Chiavenna con il porto fluviale di Cremona, e la \"via Spluga\", che collegava Milano con il passo dello Spluga.\nNel periodo romano fu probabilmente capoluogo dei Bergalei, aggregato in epoca imperiale al territorio di Como. Chiavenna era un importante nodo di comunicazione nord-sud grazie ai passi che collegano l'Italia con Coira e Monaco di Baviera. Fu attraverso uno di questi che Stilicone attravers\u00f2 le Alpi d'inverno, impresa celebrata da Claudio Claudiano nell'opera \"\"De Bello Gothico\" (320-358).\nDivent\u00f2 successivamente uno dei pi\u00f9 validi capisaldi bizantini contro i Franchi, padroni della Rezia. Venne poi sempre contesa per la sua evidente importanza strategica, cambiando spesso signore, finch\u00e9 fu unita, dopo la caduta della signoria sforzesca, alla Repubblica delle Tre Leghe dei Grigioni.\nDurante quest'ultimo periodo, Chiavenna divent\u00f2 un importante centro di diffusione del Protestantesimo, trovandovi molti riformatori e dissidenti religiosi italiani la sospirata libert\u00e0 di culto, negata loro in Italia, a causa delle persecuzioni dell'Inquisizione. Fra essi si ricordano: Agostino Mainardi, Pier Paolo Vergerio, Scipione Lentolo, Camillo Renato, Girolamo Zanchi ed altri ancora.\nCon la Valtellina e con Bormio, dopo la Rivoluzione Francese, chiese di essere unita alla Repubblica Cisalpina, poi divenuta Regno d'Italia con Re Napoleone I e Vicer\u00e9 Eugenio di Beauharnais. A seguito della caduta di Napoleone, il Congresso di Vienna (1815) restitu\u00ec la Lombardia all'Impero Austriaco che vi aveva regnato dal 1700. Chiavenna divent\u00f2 un comune del Regno Lombardo-Veneto. In quell'epoca vennero aperte scuole elementari in ogni villaggio e l'insegnamento fu dichiarato obbligatorio anche per le femmine. Le lombarde e le venete furono cos\u00ec le prime italiane ad essere alfabetizzate, molto prima del resto di altre regioni. Fu durante il periodo del Regno Lombardo-Veneto che furono costruite l'audace strada dello Spluga e quella dello Stelvio.\nIl livello della medicina all'Ospedale maggiore e degli altri ospedali fu portato al punto pi\u00f9 elevato dell'aggiornamento scientifico del tempo. \"Un Chiavennasco poteva allora andare a studiare a Innsbruck, Vienna, Budapest, Praga o dove voleva nell'ampio Regno Austro-Ungarico di cui era diventato cittadino, poteva servire nell'esercito imperiale. Se era nobile poteva diventare ufficiale, entrare nell'amministrazione, insegnare\".\". Dopo l'annessione al Regno d'Italia (1860) rimarr\u00e0 poi legata ai destini della Lombardia.\nChiavenna si fregia del titolo di Citt\u00e0 concesso con R.D. 20 novembre 1941.\nMonumenti e luoghi d'interesse.\nTra i monumenti pi\u00f9 notevoli, vi \u00e8 la maestosa collegiata di San Lorenzo, con fonte battesimale del XII secolo, e, nel tesoro, la famosa \"Pace di Chiavenna\", preziosissima opera di oreficeria, coperta di evangeliario in oro e gemme.\nAltri luoghi d'interesse sono:\nSociet\u00e0.\nDialetto.\nA Chiavenna, oltre all'italiano, si parla il dialetto chiavennasco, influenzato dal comasco dell'Alto Lario e dal romancio del vicino Canton Grigioni, in Svizzera.\nCultura.\nCucina.\nTipici della zona sono:\n\u00c8 possibile degustarli anche all'interno dei caratteristici crotti.\nEventi.\nDal 1956 Chiavenna ospita la famosa \"Sagra dei Crotti\" durante il secondo weekend di settembre. Il successo della Sagra \u00e8 enorme attirando ogni anno circa 30.000 persone dall'Italia e dall'estero.\nIn un ampio parcheggio chiamato Pratogiano ogni sabato si tiene un mercato settimanale\nInfrastrutture e trasporti.\nChiavenna \u00e8 percorsa dal tracciato della strada statale 36, importante direttrice da Milano verso lo Spluga, nonch\u00e9 dalla strada statale 37 che conduce, tramite il Maloja, verso l'Engadina.\nA livello ferroviario, Chiavenna \u00e8 capolinea della linea Colico Chiavenna, costruita nel 1886. La conformazione della stazione ferroviaria lasciava aperta la possibilit\u00e0 di un prolungamento verso la Svizzera\nSport.\nNel 2009 Chiavenna \u00e8 stata sede di arrivo della 7\u00aa tappa del Giro d'Italia.\nChiavenna \u00e8 sede di una squadra di calcio: la storica U.S. Chiavennese .\nChiavenna \u00e8 sede della squadra di Hockey su ghiaccio Hockey Club Chiavenna"}
{"id": "1936800", "revid": "767487", "url": "https://it.wikipedia.org/wiki?curid=1936800", "title": "Episodi de Il commissario Moulin (prima stagione)", "text": ""}
{"id": "1936801", "revid": "15756", "url": "https://it.wikipedia.org/wiki?curid=1936801", "title": "Federico Butera (sociologo)", "text": "Studioso di organizzazione e architetto di organizzazioni complesse, ha fortemente contribuito al superamento dei modelli burocratici di organizzazione e delle forme taylor-fordiste del lavoro. Aveva iniziato con la progettazione delle isole di produzione alla Olivetti (Unit\u00e0 di Montaggio Integrate) e ha proseguito poi con un gran numero di progetti di organizzazione e formazione nelle fabbriche e negli uffici e con una vasta pubblicazione di libri e articoli divenuti un punto di riferimento per la cultura organizzativa in Italia.\nHa coltivato una carriera professionale plurima, come ricercatore e docente universitario e come progettista di organizzazioni e consulente di direzione di impresa, come imprenditore e, all'inizio, anche come dirigente aziendale. Dal 2015 \u00e8 Professore Emerito di Sociologia dell'organizzazione e Scienze dell\u2019Organizzazione, essendo stato Ordinario presso l'Universit\u00e0 degli Studi di Milano-Bicocca e prima all\u2019Universit\u00e0 degli Studi di Roma \"La Sapienza\". \u00c8 anche Presidente della Fondazione Irso \u2013 l'organismo non profit in cui \u00e8 stato trasformato l\u2019IRSO - Istituto di Ricerca e Intervento sui Sistemi Organizzativi, da lui fondato e presieduto ininterrottamente fin dal 1974. Dirige la rivista Studi Organizzativi dal 1999.\n\u00c8 stato attivo nella comunit\u00e0 degli studiosi internazionali del lavoro, dell\u2019organizzazione e della tecnologia impegnati nel campo del , dell\u2019, del Change management, delle , delle , della Responsabilit\u00e0 sociale d'impresa, del New public management, della formazione abilitante, del , della ricerca intervento.\nBiografia.\nDi famiglia siciliana, nasce a Milano nel 1940 ma la famiglia torna in Sicilia subito dopo la guerra.\nGli studi a Palermo.\nVive e studia a Palermo,dove si diploma al Liceo Classico Garibaldi. Gli anni dell\u2019Universit\u00e0 sono anni di studio intenso e di passione civile. Erano gli anni del \"Sacco di Palermo\", ossia quella costruzione di una citt\u00e0 nuova a ovest del centro storico in cui Cosa nostra, l\u2019amministrazione comunale corrotta, imprenditori collusi misero su insieme la pi\u00f9 grande impresa di Palermo dal tempo dei Florio e purtroppo una impresa criminale, stravolgendo una delle citt\u00e0 pi\u00f9 belle d\u2019Italia, \u201ctrasferendo\u201d il ceto medio dal centro storico a un nuovo quartiere cementificato, diffondendo violenza, corruzione e assuefazione. Studia organizzazione e legalit\u00e0 alla facolt\u00e0 di Giurisprudenza di Palermo e si laurea con lode nel 1962 con una tesi in diritto civile avendo come relatori Gioacchino Scaduto e Piersanti Mattarella. \u00c8 compagno di corso di chi poi spender\u00e0 la sua vita a difendere la legalit\u00e0 e a combattere la mafia, come Paolo Borsellino. Frequenta insieme la scuola universitaria di giornalismo diretta da Mauro De Mauro, che gli insegna a fare ricerca affidandogli anche una piccola esercitazione didattica su Enrico Mattei, entro quella scottante inchiesta che forse gli decret\u00f2 la morte bianca. Partecipa attivamente alla associazione studentesca dell\u2019Unione goliardica italiana (UGI) di Palermo fondata da Giacinto Militello, ne dirige il giornale Universit\u00e0 Democratica, con l\u2019idea di \u201ccostruire una nuova universit\u00e0 per una nuova Sicilia\u201d. Entra in rapporto con le organizzazioni democratiche siciliane, con persone come Pio La Torre e Danilo Dolci, con i giovani dell\u2019UGI e dell\u2019UNURI che sarebbero diventati negli anni \u201870 e \u201880 la classe dirigente politica italiana, da Gianni De Michelis a Achille Occhetto a Giorgio La Malfa, a Ettore Morezzi .\nUna volta laureato si prepara al concorso della magistratura. Due mesi prima del concorso, accetta a ottobre del 1962 una offerta di lavoro della Olivetti, pensando di andare a imparare cosa \u00e8 una impresa produttiva onesta e di tornare dopo sei mesi in Sicilia a contribuire a sviluppare imprese e lavoro.\nGli anni all'Olivetti di Ivrea.\nMa in Sicilia non torner\u00e0 pi\u00f9 se non per frequentare la famiglia e gli amici non emigrati. Nel 1963 si era sposato, nel 1965 nasce Fabrizio e nel 1969 Valentina.\nA Ivrea vive 13 anni lavorando alla Direzione del personale con Nicola Tufarelli, Paolo Volponi e Giancarlo Lunati e incontrando i dirigenti e gli intellettuali che lo influenzeranno profondamente, fra cui in particolare Luciano Gallino e Cesare Musatti.\nButera inizia lavorando per sei mesi come operaio alla catena di montaggio e alle officine e dir\u00e0 spesso che questa \u00e8 stata l\u2019esperienza che pi\u00f9 ha influenzato il suo percorso professionale. Viene assegnato poi alla Direzione del personale dove diventa presto responsabile del personale dei montaggi, poi degli stabilimenti di Agli\u00e8 e di Scarmagno: approfondisce sul campo e con ampie letture i temi dell\u2019alienazione operaia, dell\u2019integrazione fra vita contadina e lavoro in fabbrica, del rapporto fra tecnologie e organizzazione, dell'innovazione. Sempre negli anni '60, con l'idea di tornare a Palermo partecipa e vince due concorsi per l\u2019insegnamento di economia e di psicologia nelle scuole superiori ma non far\u00e0 mai domanda.\nQuando Volponi lo mette a capo dell\u2019Ufficio Ricerca e Selezione Laureati incontra in tutta Italia 10.000 neolaureati e persone con esperienza e ne assume in tutta Italia 440, alimentando il sogno di una classe digiovani tecnici e manager giovani che avrebbero potuto innovare e creare impresa di qualit\u00e0 anche al Sud. Viene nominato dirigente a 29 anni. Quando Luciano Gallino va via, nel 1969 gli viene chiesto di sostituirlo a Direttore del Servizio di Ricerche Sociologiche e Studi sull\u2019Organizzazione (SRSSO) . In questa responsabilit\u00e0 suscita e accompagna il programma di change management che la Olivetti avvi\u00f2 nel passaggio dalla meccanica all\u2019elettronica che dette luogo fra l\u2019altro alla nascita delle isole di produzione. Fu un percorso straordinario per suscitare lo \"scrigno di competenze\" di tecnici e dirigenti, per innovare le relazioni industriali, per progettare e sperimentare forme organizzative che superavano la catena di montaggio chapliniana, per avviare un percorso formativo enorme di migliaia di persone Questa storia \u00e8 narrata nel capitolo di Butera nel volume i Federico Butera e Giovanni De Witt \"Valorizzare il lavoro e sviluppare l\u2019impresa. La storia delle \u201cisole\u201d della Olivetti nella rivoluzione dalla meccanica all\u2019elettronica,\" Il Mulino, 2011.\nEntra a far parte dell'International Council for Quality of Working Life di Emery, Trist, Davis e altri che gli danno incoraggiamento e respiro internazionali.\nIn parallelo inizia la sua vicenda universitaria. Aveva iniziato nel 1968 a insegnare Metodologia della Ricerca all\u2019Universit\u00e0 di Torino con Francesco De Bartolomeis. Si era specializzato nel 1971 in Sociologia alla Harvard University e in Management Sciences alla del Massachusetts Institute of Technology. Durante un lungo viaggio in USA scrive il suo primo libro \u201c\"I frantumi ricomposti\"\" e l'articolo sulle isole di montaggio tradotto in 7 lingue: il nuovo sistema produttivo della Olivetti basato sui gruppi di produzione acquista notoriet\u00e0 internazionale insieme a quello della Volvo, dell\u2019IBM e altri.\nNel 1973 si dimette dalla Olivetti per una visione degli sviluppi organizzativi profondamente diversa da quella dell\u2019Amministratore Delegato, Ammiraglio Ottorino Beltrami e per non aderire alla richiesta di diventare il capo di un nuovo ufficio organizzazione che avrebbe dovuto emanare ordini di servizio e preparare organigrammi in stile General Electric.\nL\u2019Istituto di Ricerca Intervento sui Sistemi Organizzativi (RSO poi IRSO).\nAndar via dalla Olivetti a 33 anni con due figli sembrava una follia. Ma c\u2019era una logica in quella follia. L\u2019esperienza Olivetti conteneva una idea forte applicabile a tutta l\u2019industria italiana che in quel momento non riusciva ad innovarsi ed era afflitta da una conflittualit\u00e0 permanente: ossia una nuova organizzazione del lavoro manifatturiero flessibile e basata sulla professionalit\u00e0 individuale e di gruppo, sviluppata con la partecipazione dei lavoratori e delle loro rappresentanze, come stava avvenendo in Germania e Scandinavia in cui Mittbestimmung e si erano sviluppati a partire da progetti esemplari.\nPer sviluppare queste idee e diffonderle attraverso ricerche e progetti di innovazione dell\u2019organizzazione e del lavoro, nel 1974 Butera fonda a Milano l\u2019Istituto di Ricerca Intervento sui Sistemi Organizzativi, di cui \u00e8 tuttora Presidente: prima Istituto RSO, poi Istituto Irso, infine oggi Fondazione Irso. In oltre 45 anni di attivit\u00e0 dell'Irso, accompagna il percorso di allontanamento da taylor-fordismo in Italia, animando progetti, conducendo ricerche, pubblicando libri e articoli, insegnando a giovani, quadri e dirigenti delle imprese e delle Pubbliche Amministrazioni. Adotta il metodo della ricerca- intervento ( l'approccio e la storia sono sintetizzati in Federico Butera \"La ricerca-intervento sull\u2019organizzazione Rivoluzionare modelli e metodi\", in \"Sviluppo e Organizzazione, Maggio Giugno , 2017\"). Dall\u2019Istituto nascono societ\u00e0 di consulenza (RSO spa, Main, Butera e Partners e altre) e Istituti Universitari.\nIn quegli anni da un nuovo matrimonio nasce Luigi.\nL'accademia a Roma e Milano.\nFin dai tempi della Olivetti, aveva insegnato all\u2019Universit\u00e0: dal 1970 al 1988 \u00e8 stato professore a contratto o incaricato presso vari atenei: l'Universit\u00e0 di Torino, l'Universit\u00e0 della Calabria, il Politecnico di Milano, l'Universit\u00e0 della California, Los Angeles, l' e altri. Nel 1988 vince il concorso come professore ordinario direttamente senza essere passato dal ruolo di ricercatore e associato e viene chiamato a ricoprire la prima cattedra di Sociologia dell'organizzazione all'Universit\u00e0 La Sapienza di Roma.\nNel 2000 \u00e8 Visiting Scholar alla del Massachusetts Institute of Technology.\nDal 2001 al 2012 ricopre come professore ordinario la cattedra di Sociologia dell'organizzazione all'Universit\u00e0 degli Studi di Milano-Bicocca e fonda il Corso di Laurea in Scienze dell\u2019Organizzazione. Nel 2016 viene nominato Professore Emerito dal Ministro dell\u2019Universit\u00e0 e Ricerca Scientifica.\nDal 1968 in avanti conduce ricerche per l'Unione europea, l'ILO, il CNR e il MURST/ MIUR e altri.\nOltre all\u2019insegnamento accademico, in tutti quegli anni ha svolto una estesa attivit\u00e0 di formazione manageriale per un gran numero di imprese, pubbliche amministrazioni, Universit\u00e0.\nLa partecipazione a organismi internazionali, istituzioni e riviste scientifiche.\n\u00c8 stato componente di diversi organismi nazionali e internazionali sui temi del lavoro e dell\u2019organizzazione. Ha molto influenzato il suo percorso l'essere stato cooptato nell'Executive Committee dell'International Council for Quality of Working Life dal 1972 al 1980, con Eric Trist https://www.google.it/search?q=Eric+Trist&amp;oq=Eric+Trist&amp;aqs=chrome..69i57j69i60&amp;sourceid=chrome&amp;ie=UTF-8 , Fred Emery, Louis E Davis. Dagli anni 80 \u00e8 stato a lungo consulente dell'European Foundation for the Improvement of Working and Living Conditions di Dublino . Per sei mesi ha vissuto a Ginevra come short term officer dell'International Labour Organisation di Ginevra. Dal 1989 \u00e8 stato Chairman del \"Committee on Social Effects of Automation\" dell'IFAC.\n\u00c8, o \u00e8 stato, membro di diversi organismi pubblici: Comitato Scientifico per la Formazione della Regione Lombardia; Comitato Scientifico del Ministero dello sviluppo economico; Comitato per la Valutazione del Dipartimento della funzione pubblica;Comitato di Coordinamento del Programma Innovazione X Imprese di Confindustria; Comitato di progettazione dei corsi per Capi Uffici Giudiziari della Scuola Superione della Magistratura; e altre\n\u00c8 stato presidente di Assoconsult, Associazione delle Societ\u00e0 di Consulenza Italiane ; Membro Consulta scientifica dell'APCO e dell'AIF .\nDal 2013 \u00e8 componente dell'OIV (Organismo Indipendente di Valutazione) della Corte dei conti;\nHa animato diverse riviste scientifiche: oltre alla direzione di Studi Organizzativi che dirige dal 1996 , \u00e8 o \u00e8 stato nel board di numerose riviste come Harvard Business Review Italia, Sociologia del Lavoro, Next, FOR, Sviluppo &amp; Organizzazione, Economia e Politica Industriale e altre.\nOggi.\nDal 2000 vive a Milano con Roberta Morici e continua la sua attivit\u00e0 pubblicistica, didattica, di progettazione organizzativa e di advising nella Fondazione Irso e con diverse Universit\u00e0 Italiane.\nI contributi scientifici e i progetti.\nFederico Butera \u00e8 autore di oltre 36 monografie e di oltre 200 saggi pubblicati in Italia e all\u2019estero. Nell\u2019arco di oltre 50 anni di attivit\u00e0 scientifica e professionale ha \"firmato\" alcuni progetti che hanno innovato i modelli organizzativi di imprese e Pubbliche Amministrazioni italiane.\nNella sua attivit\u00e0 di docenza ai giovani universitari, ai manager, ai sindacalisti alcuni dei concetti e metodi contenuti nelle sue opere hanno avuto un\u2019ampia diffusione: ricerca-intervento, change management strutturale, partecipazione, ricomposizione del lavoro, team autoregolati, organizzazione reale, sistema socio-tecnico, modello organico di organizzazione, servizi interattivi, impresa rete, impresa integrale, pubblica amministrazione centrata sui servizi, ruoli aperti, mestieri e professioni a laga banda, e altro.\nIl taylor-fordismo e la ricomposizione del lavoro: professionalizzazione e team autoregolati.\nCome responsabile del SRSSO dell\u2019Olivetti, con un percorso che oggi chiameremmo il change management, Butera accompagn\u00f2 il processo di passaggio dalla meccanica alla elettronica nella produzione delle macchine da calcolo e da scrivere. La Olivetti era allora una azienda di 40.000 dipendenti che, a causa della concorrenza delle macchine elettroniche giapponesi, si trovava di fronte alla obsolescenza della sua tecnologia di base di prodotto e di produzione: dai pezzi di ferro ai chip. Di fronte ad una prima fase di panico aziendale, Butera scopr\u00ec che era possibile sviluppare e diffondere un modo di produzione efficace e flessibile diverso, smontando le lunghe catene di montaggio e costituendo le isole di produzione. Era una scoperta tratta dalla osservazione di quello che stava avvenendo in produzione in alcuni innovativi esperimenti localizzati. Butera e il suo team li studiarono, e insieme con i manager e tecnici della produzione li sperimentarono e proposero di diffonderli e di farne il nuovo modello di produzione. Nacquero cos\u00ec le Isole di Montaggio, le UMI (Unit\u00e0 di montaggio Integrate) che divennero un nuovo modo di produzione, che fu partecipato dal sindacato e attiv\u00f2 un imponente programma di formazione degli operai, quadri e dirigenti. L\u2019Olivetti sopravvisse mentre l\u2019Olimpia, il suo competitor pi\u00f9 grande, chiuse.\nCon il libro \"I frantumi ricomposti. Struttura e ideologia nel declino del taylorismo in America\" del '71, Butera mostr\u00f2 che la ricomposizione del lavoro in frantumi nelle fabbriche e negli uffici era possibile progettando ruoli integri facendo dei team autoregolati le nuove unit\u00e0 del lavoro. Era il messaggio forte che il taylor-fordismo poteva essere superato, fino ad allora un tab\u00f9 per aziende e sindacati, intellettuali di destra e di sinistra.\nQueste idee furono realizzate concretamente nelle citate \"isole di produzione\" alla Olivetti e poi nel progetto alle acciaierie di Terni ( narrato nel volume \"Lavoro Umano e prodotto tecnico\", Einaudi ) costituendo \"gruppi di lavoro autoregolati\", poi progettati in oltre venti imprese dell\u2019elettronica, della siderurgia e della chimica a partire dalla met\u00e0 degli anni '70.\nRicerca intervento e change management: cambiare le organizzazioni con le persone.\nFederico Butera introduce in Italia la ricerca-intervento sull\u2019organizzazione, inventata da Kurt Lewin e . Essa \u00e8 \u201clo studio sistematico di una singola organizzazione (reparto, stabilimento, impresa, rete organizzativa), basato su una diagnosi relativa a problemi acuti del cliente e su una ipotesi conoscitiva che ha cittadinanza nella comunit\u00e0 scientifica: uno studio orientato verso il cambiamento concreto del modello organizzativo o di sue rilevanti propriet\u00e0, azione esso stesso in quanto implicante larga parte di formazione e sperimentazione, visibile alla direzione, alle rappresentanze dei lavoratori, alla comunit\u00e0 scientifica e al pubblico, che produce come output al tempo stesso un prodotto scientifico, un cambiamento, un apprendimento\u201d. In Italia la ricerca-intervento si svilupp\u00f2 dal 1970, soprattutto attraverso due percorsi: da una parte la nascita della sociologia dell\u2019organizzazione e della ricerca-intervento in Olivetti al Servizio di Ricerche Sociologiche e Studi sull\u2019Organizzazione (Srsso) dall\u2019altra la nascita e lo sviluppo dell\u2019Istituto di Ricerca Intervento sui Sistemi Organizzativi.\nQuel modello ebbe varie evoluzioni generando il metodo del Change Management Strutturale (GICS), che \u00e8 alla base di molti progetti che alimentarono l\u2019intensa attivit\u00e0 di produzione scientifica di Butera, fra cui Honeywell-Bull, Ansaldo Ingegneria, Vodafone, Merloni, Amministrazione finanziaria, Ministero della Pubblica Istruzione, Uffici Giudiziari e molti altri. Di seguito alcune citazioni in sintesi\nIl progetto degli Uffici delle Entrate avviato nel 1994 fu originato da una legge del '91 che unificava gli uffici dell\u2019Iva, delle Imposte Dirette e del Registro: c\u2019era una legge ma non c\u2019era l\u2019organizzazione. Gianni Billia, ex presidente dell\u2019INPS e allora Segretario Generale delle Finanze, incaric\u00f2 Butera di fare un progetto. Dopo una analisi accurata, fu proposto un modello: una Pubblica Amministrazione basata sulla eccellenza dei servizi e sulla efficacia degli accertamenti. Fu creato uno steering commettee, furono attivati 4 cantieri pilota. Dal modello funzionante di nuovo ufficio delle entrate, il passo ulteriore fu la generalizzazione a tutta l\u2019amministrazione, l\u2019implementazione tecnologica e organizzativa, e la formazione. Da questa esperienza nacque poi la nuova Agenzia delle Entrate. Metodi e soluzioni simili furono adottati in numerose Regioni e Comuni, e all\u2019INPS.\nIl progetto PICTO (Programma Integrato di Cambiamento Tecnico Organizzativo) fu un ampio programma del 2000 per cambiare il Sistema della Pubblica Istruzione, su incarico del Ministro Luigi Berlinguer, programma che attiv\u00f2 40 sottoprogetti partecipati da dirigenti e insegnanti. Le aree di lavoro erano quattro: la \u201cpubblica istruzione-rete\u201d; i Centri di Servizi (che avrebbero dovuto integrare o sostituire i Provveditorati) a sostegno della Scuola dell\u2019Autonomia; il sistema professionale e di valorizzazione degli insegnanti; la \u201cpiazza di Ninive\u201d ossia una piattaforma di gestione della conoscenza che doveva connettere tutti gli insegnanti italiani sui temi organizzativi.\nNel 2009 si avvi\u00f2 insieme a Bruno Dente un progetto ambizioso commissionato dall\u2019allora Ministro della Pubblica Amministrazione, Luigi Nicolais: una ricerca per la predisposizione di un programma nazionale di riorganizzazione delle Pubbliche amministrazioni centrali, su ispirazione del programma di Clinton e Gore: un programma centrale che d\u00e0 luogo o supporta progetti locali di cambiamento. Fu predisposto e pubblicato il rapporto \u201c\"Change management nelle Pubbliche Amministrazioni: una proposta\"\u201d. Il Ministro che succedette non implemento il programma,\nUna applicazione ad un'unica amministrazione di quella idea del \u201ccambiamento promosso dal vertice e realizzato dal basso\u201d fu possibile nell\u2019amministrazione della Giustizia a partire dal 2010. Il Ministro della Giustizia, il Ministro della Pubblica Amministrazione e le Regioni avevano concordato con l\u2019Unione Europea un progetto interregionale denominato \u201cDiffusione di buone pratiche negli Uffici Giudiziari in Italia\u201d finanziato dal Fondo Sociale Europeo. Al Progetto aderirono 23 Regioni, 190 Uffici Giudiziari e furono attivati 700 cantieri esecutivi. Esso costitu\u00ec un esperimento di valorizzazione del \u201cmargine di manovra\u201d per il miglioramento organizzativo e gestionale alla portata dei poteri gestionali gi\u00e0 esistenti del Gruppo Dirigente dei singoli Uffici Giudiziari. Il Progetto di riorganizzazione degli Uffici Giudiziari della Lombardia, denominato \u201cInnovagiustizia\u201d, fu svolto da Fondazione Politecnico, Fondazione Irso e altri. Nell\u2019ambito di tale progetto in particolare la Fondazione Irso segu\u00ec il progetto di riorganizzazione del Tribunale e della Procura di Monza, ricevendo quattro premi internazionali come il miglior progetto di riorganizzazione di una Pubblica Amministrazione. Attingendo a questa esperienza Butera, Dente e altri progettarono a partire dal 2015 il Corso per Aspiranti Capi degli Uffici Giudiziari della Scuola Superiore della Magistratura di Scandicci presieduta da Valerio Onida (oltre 600 magistrati impegnati per quattro giorni e mezzo).\nOrganizzazione reale e modello organico di organizzazione: la societ\u00e0 rientra nell\u2019organizzazione.\nNel libro \"Lavoro umano e prodotto tecnico\" pubblicato da Einaudi nel 1978, Butera dalla ricerca intervento presso l\u2019acciaieria di Terni traeva e fondava il concetto di \u201dorganizzazione reale\u201d, cio\u00e8 la struttura che si cela dietro lo \u201csquinternato concetto di organizzazione informale\u201d come lo defin\u00ec Gouldner, ossia gli \u201cstrati organizzativi\u201d di regolazione fatti di struttura formale, tecnologia, procedure, ma anche di cultura, norme sociali, pratiche sociali, forme di cooperazione, modalit\u00e0 di condividere conoscenza, comunit\u00e0 e altro. Questo cambia radicalmente l\u2019oggetto della progettazione e sviluppo dell\u2019organizzazione e del lavoro, superando la tradizionale dicotomia tra progettazione di organigrammi e mansionari da una parte, e formazione sui cosiddetti soft skills dall\u2019altra.\nUna vasta ricerca sull\u2019industria italiana diede luogo nel 1984 al libro \"L'orologio e l'organismo. Il cambiamento organizzativo nella grande impresa in Italia\". Venivano tratteggiati i caratteri di un emergente paradigma organizzativo, il modello organico di organizzazione in grado di superare i modelli burocratici e meccanici che hanno dominato le organizzazioni del XX secolo.\nRuoli aperti e professioni a banda larga.\nNel libro \"La divisione del lavoro in fabbrica\" del 1980 si avvi\u00f2 il programma di ricerca sui tecnici e i professional che Butera continuer\u00e0 per tutta la sua vita. Non stava affatto avvenendo la preconizzata proletarizzazione dei tecnici, bens\u00ec la crescita di nuovi mestieri e professioni dotati di ambiti di autonomia e costituenti una forza produttiva fondamentale. Nel 1977 inizi\u00f2 un progetto, voluto insieme da azienda e sindacato, ai laboratori di R&amp;S di Pregnana della Honeywell Information System, l\u2019ex centro di Ricerca e Sviluppo della Olivetti dove si era sviluppato il primo calcolatore italiano. Butera propose di identificare e governare l'organizzazione reale, in questo caso una \"expert dependent organization\" per supportare gli esperti e i creativi, e di rappresentare e gestire il \"sistema professionale\", ossia l\u2019insieme di conoscenze, competenze, prassi, regole deontologiche, modalit\u00e0 di formazione, sistemi di riconoscimento per fornire servizi di cui il pubblico si possa fidare. Esso \u00e8 dato da tre dimensioni: i ruoli, le professioni, il modo di sviluppare e formare le persone\nIl tema viene ripreso nell\u201988 con una ricerca fatta per l\u2019ISFOL e pubblicata nel libro \"Dalle occupazioni industriali alle nuove professioni\" e poi da molti articoli, nel 1998 dal libro \"I lavoratori della conoscenza\", originato da una ricerca sui capi intermedi della Fiat, e nel 2008 con il libro \"Knowledge Working. Lavoro, lavoratori, societ\u00e0 della conoscenza,\" con Sebastiano Bagnara, Ruggero Cesaria, Sebastiano Di Guardo. In questi lavori vengono sottoposti a critica implacabile i concetti di mansione e posizione, che sono alla base dei sistemi di regolazione giuridica e delle relazioni industriali. Vengono proposti invece per la progettazione del lavoro, per la formazione e per lo sviluppo il concetto di ruolo integrale agito (ossia il \u201ccopione\u201d che viene agito dalle persone in base alle loro capacit\u00e0, competenze e aspettative) e il concetto di mestiere e professione a banda larga (che definisce al tempo stesso il sistema di erogazione di un servizio, la fonte della identit\u00e0 delle persone malgrado i cambi di attivit\u00e0, il sistema di gestione e sviluppo delle persone).\nL\u2019identificazione e la progettazione del lavoro dei tecnici e dei professional verso \u201cnuove professioni aziendali\" e la creazione di sistemi professionali innovativi \u00e8 stata poi una costante dei progetti di ricerca e di progettazione di Butera e dell\u2019Irso: oltre a Honeywell citato poi Univac, Telecom Italia, Enel, Finmeccanica, IBM, Finsiel, ENI, Poste, Enea, Fiat, INPS e molte altre.\nAutomazione come progettazione congiunta di tecnologia, organizzazione e lavoro: la fabbrica automatica sotto controllo umano e gli \u201coperai aumentati\u201d.\nButera aveva cominciato a occuparsi di automazione alla Olivetti e poi alla Dalmine. Il progetto Dalmine/Tenaris negli anni \u201870 dette luogo alla progettazione della \"fabbrica automatica sotto controllo umano\u201d, ossia una organizzazione per processo e non per gerarchia. Essa fu l\u2019esito di un grande progetto di investimento tecnologico, organizzativo, professionale integrato di un nuovo laminatoio di tubi senza saldatura che un team di ingegneri, esperti HR, formatori e consulenti svilupparono con successo e che poi fu riprodotto in altri 40 stabilimenti in tutto il mondo. I tecnici, animati da Alessandro Sinatra, operavano in team di innovazione e si sviluppava in fabbrica la figura dell\u2019\u201doperaio di processo (\u201coperaio aumentato\u201d diremmo oggi) che, dismettendo la mansione definita da compiti prescritti, assunse un ruolo quasi-professionale: ossia operava per obiettivi/risultati (controllare le varianze del processo produttivo) e comunicava \u2013 con tutti i mezzi tecnologici e non- quanto rilevato a chi in stabilimento poteva intervenire.\nButera e i suoi team dell\u2019Istituto RSO promossero negli anni \u201870 e \u201880 un gran numero di \u201corganizzazioni per processo\u201d anche all\u2019Anic, alla Mondadori, alla Cassina, alla Cerestar e il ruolo di \"operatori di processo\" in un gran numero di stabilimenti e uffici.\nDal suo lavoro di progettazione e dalle sue ricerche sugli effetti sociali dell\u2019automazione con l\u2019ILO di Ginevra e con l\u2019European Foundation nascono due libri: \"Automation and work design\" del 1984 e \"Technological development and the improvement of living and working conditions\" del 1989. In essi Butera conclude che le nuove tecnologie non avranno effetti deterministici poich\u00e9 esse sconvolgono s\u00ec l\u2019esistente, ma \u00e8 solo la progettazione di nuovi sistemi sociotecnici quella che disegner\u00e0 le nuove organizzazioni, le nuove imprese, le nuove citt\u00e0, le nuove societ\u00e0 e soprattutto la qualit\u00e0 e quantit\u00e0 del lavoro. Per far ci\u00f2 i diversi attori (imprese, istituzioni, scuole, sindacati, media) dovranno mettere in atto modalit\u00e0 partecipative per perseguire congiuntamente obiettivi di prosperit\u00e0 economica, di sostenibilit\u00e0 e di qualit\u00e0 della vita. E su questa linea di ricerca e di azione Butera continua ad occuparsi di progettazione integrata insieme con colleghi di altre discipline fino ad oggi nei programmi di Industria 4.0.\nTutto questo fu anche l\u2019oggetto di un grande e inconsueto convegno del 1988 \"Joint Design of Technology, Organization and People\" organizzato dall\u2019Istituto RSO e svolto dentro la Scuola di San Rocco di Venezia in cui duecento persone da tutto il mondo parteciparono abbacinate dai dipinti del Tintoretto: fra questi Louis E. Davis, Michael Scott Morton, Michael Shuman, , Thomas Martin, Antonio Ruberti, Umberto Colombo, Bruno Pavesi, Giancarlo Lombardi, Bruno Trentin, Luciano Gallino, Cristiano Antonelli, Domenico De Masi e molti altri.\nReti di impresa e Impresa Rete.\nFederico Butera introdusse nel 1988 in Italia l\u2019analisi e la progettazione delle reti di impresa e della impresa-rete. \u201c\"Organizzazioni a rete sono\" \"quelle strutture organizzative in cui vasti processi (di valorizzazione, ricerca, produzione, scambio, informazione e altro) attraversano i confini di una singola organizzazione e delle loro articolazioni interne in virt\u00f9 della azione convergente di pi\u00f9 attori o soggetti organizzativi distinti (che danno luogo in qualche misura e per qualche tempo ad un attore collettivo nuovo che opera con strutture regolative esplicite e/o latenti\u201d\". Nel 1988 egli con l\u2019Istituto RSO organizz\u00f2 a Camogli un workshop internazionale sull\u2019impresa rete, a cui contribuirono, oltre ai promotori Federico Butera, Gianfranco Dioguardi, Giulio Sapelli, Giovanni Dosi, Paolo Perulli, Giorgio De Michelis, anche altri importanti studiosi come Oliver Williamson, , Ken-Ichi Imai, Giacomo Beccattini, Claudio De Matt\u00e8, Sergio Vacc\u00e0, Sebastiano Brusco, Arnaldo Bagnasco e dirigenti di imprese come Fiat, Benetton, Enea, Lega Coop, Impresa Dioguardi.\nNel 1990 Butera pubblic\u00f2 il libro-manifesto che sar\u00e0 ristampato in oltre venti edizioni, \"Il castello e la rete\". Sulle reti fra le Piccole e Medie imprese nel 2001 pubblica la ricerca condotta alla Sloan School del MIT con il titolo \"Il Campanile e la rete\". Su questi temi dura fino ad ora il sodalizio con Gianfranco Dioguardi, che pubblicher\u00e0 in Italia e all\u2019estero libri importanti come \"Network Enterprise\" del 2010. Le ricerche condotte su cooperative di consumo, la Fiat, sistemi di istruzione pubblica, parchi scientifici e tecnologici, organizzazione delle Regioni, reti dei beni culturali, adottano i concetti e i metodi sviluppati in questa area di studio.\nDalla responsabilit\u00e0 sociale d'impresa all'impresa integrale.\nL\u2019impresa pu\u00f2 avere un\u2019anima, si chiedeva Adriano Olivetti? Butera lavor\u00f2 a partire dagli anni \u201890 su questa domanda, cercando di superare la nozione riduttiva e sovrastrutturale della responsabilit\u00e0 sociale d'impresa.\nCondusse nel 2000 una vasta ricerca su incarico di Ivano Barberini della Lega Coop, pubblica numerosi articoli e propone il concetto di impresa integrale definita come \"\u201cl\u2019impresa che persegue in modo integrato elevate performance economiche e sociali, che agisce concretamente per proteggere e sviluppare l\u2019integrit\u00e0 degli stakeholder e dell\u2019ambiente fisico, economico e sociale, che ha condotte eticamente integre\"\".\nIn un progetto alla Zambon del 2009, Elena Zambon e le sue sorelle ridefinirono la loro impresa come impresa integrale condividendo con tutti i dipendenti i valori, i processi, i comportamenti.\nButera cur\u00f2 nel 2016 un numero speciale di Studi Organizzativi dedicato a Luciano Gallino e, insieme a Angelo Pichierri, Giuseppe Berta, Giuseppe Bonazzi, Arnaldo Bagnasco, Alessandro Cavalli, Anna Grandori, Bruno Lamborghini e altri, esplora la natura e i limiti dell\u2019impresa olivettiana.\nL\u2019Italian way of doing industry.\nLa ricerca sulle medie imprese per Butera era iniziata negli anni 90 e pubblicata nel volume \"La media impresa\" con Massimo Saita. Con Giorgio De Michelis, Butera nel 2011 condusse una ricerca sulle imprese italiane che hanno avuto successo concludendo che esiste una \u201cItalian Way of Doing Industry \u201c originale, caratterizzato dall\u2019orientamento al cliente, dalla costruzione di nuovi mercati, dalla qualit\u00e0, al design, dalla cura delle persone e dall\u2019essere imprese integrali. Il volume \"L\u2019Italia che compete. L\u2019Italian way of doing industry,\" FrancoAngeli, raccoglie gli atti del convegno in cui questa ricerca viene discussa con Alberti, Marini, Micelli, Sinatra, Varaldo e altri.\nUna biografia scientifica e professionale nel volume \"Organizzazione e Societ\u00e0. Innovare le organizzazioni per l'Italia che vogliamo,\" Marsilio 2020.\nNel 2020 Butera pubblica in un volume di 450 pagine la sintesi della sua biografia scientifica e professionale.Il libro racconta progetti e scoperte, propone concetti, grammatiche e sintassi, metodi lungo il non concluso allontanamento dai modelli burocratici e gerarchici del taylor-fordismo. I capitoli riportano e aggiornano le scoperte e le ricerche sui temi di cui si \u00e8 occupato.\nIl volume \u00e8 uno strumento interdisciplinare per gli studiosi e gli studenti di scienze dell\u2019organizzazione; \u00e8 un testo per i manager privati e pubblici; \u00e8 un\u2019ispirazione per i \"policy maker\" per intervenire sull emergenze economiche e sociali del Paese generate da organizzazioni inefficaci, inefficienti, corrotte.\nFocus del libro \u00e8 il futuro della nostra societ\u00e0 italiana di organizzazioni che cambiano. L\u2019innovazione e la rigenerazione organizzativa non sono l\u2019\u201cintendenza che seguir\u00e0\u201d l\u2019economia e la politica, ma un autonomo campo di azione culturale, scientifico e politico per affrontare la crisi italiana e per progettare la quarta rivoluzione industriale. Esso contiene la proposta di un\"Italy by Design\" fatta di culture, programmi e azioni condivise per pianificare, progettare, sviluppare, insieme tecnologie, organizzazioni, lavoro.\nMonografie.\n1. \"I frantumi ricomposti: struttura e ideologia nel declino nel taylorismo in America,\" Marsilio, Venezia, 197\"2; pp. 120 (IV edizione,\"1988).\n2. \"La divisione del lavoro in fabbrica\", Marsilio Venezia, 1977 (II edizione, 1980). \"Lavoro umano e prodotto tecnico: una ricerca alle acciaierie di Terni\", Einaudi, Torino, 1979; pp. 298.\n4. \"La ricerca-intervento sull'organizzazione: casi e teoria\", Cedis, Roma, 1977; pp.105 (II edizione, 1979).\n5. (a cura di) \"Le ricerche per la trasformazione del lavoro industria\"le, Franco Angeli, Milano, 1981, pp. 407 ((scritti di S. Bagnara, G. Bonazzi, G. Della Rocca, A. De Maio, S. Del Lungo, A. Fantoli, F. Ferrarotti, M. Follis, L. Gallino, G.F. Lanzara, M. La Rosa, Marri, A. Masiero, R. Misiti, S. Negrelli, I. Oddone, M. Rollier, S, Zara e altri). Franco Angeli, Milano, 1981\n6. (a cura di) \"La progettazione organizzativa: Nuovi metodi e soluzioni\", Franco Angeli, Milano,1983; pp. 253 (II edizione, 1984)\n7. (a cura di) \"La chiusura del cerchio: approcci multidisciplinari sulla organizzazione\", Numero speciale di Studi Organizzativi, nn. 3-4, Franco Angeli Milano, 1984 (scritti di Bagnara, F.M. Butera, Bontadini, Cindio, De Maio, De Michelis, Dioguardi, Gasparini, Mattana,Simone, Wegner et al.).\n8. \"L'orologio e l'organismo. Il cambiamento organizzativo nella grande impresa in Italia: cultura industriale, conflitto, adattamento e nuove tecnologie\"; Franco Angeli, Milano, 1984, pp. 312 (VI edizione, 1997), (tradotto in spagnolo: \"El cambio organizzativo en la gran impresa in Italia\", Ministero de Trabajo y Securidad, Madrid, 1987, pp. 326).\n9. (con J.E.Thurman eds\".) Automation and work design\"; North-Holland, New York-Amsterdam,1984; pp. 758 (scritti di Birchall, Fadem, Elden, Ekkers, Mak\u00f2, Piotet, Pankow, Saito, Staehle, et al.).\n10. (con M. Bolognani, G. De Michelis) \"L'abaco e il cannocchiale: la seconda informatica\" 1987, Dati &amp; Fatti, Milano, pp. 160.\n11. \"Dalle occupazioni industriali alle nuove professioni\", Franco Angeli, Milano,1988; pp.426 (III edizione, 1992).\n12. (con E. Koehler e V. Di Martino) \"Techological development and the improvement of living and working conditions\", Kogan Page &amp; EEC Official Publications, London and Bruxelles, 1989, pp. 400.\n13. \"Il castello e la rete: Impresa, Organizzazione e Professioni nell'Europa degli anni \u201990,\" Franco Angeli, Milano, 1990, pp. 234 (XIV edizione, 2004) (tradotto in francese: \"La m\u00e9tamorphose de l'Organization\" Les Edition d'Organization, Paris, 1991).\n14. (con A. Failla) \"Professionisti in azienda\", Etas Libri, Milano, 1992.\n15. (con E. Invernizzi) \"Il manager a pi\u00f9 dimensioni: Management, impresa e informatica\", Franco Angeli, Milano, 1993 (scritti di Costa, Michelson, Perulli, Vigan\u00f2, Trigilia e altri).\n16. (ed.) \"Bachi, Crisalidi e Farfalle: l'evoluzione dei Parchi Scientifici e Tecnologici da investimenti pubblici a reti organizzative autoregolate\", Milano, Franco Angeli, 1995 (scritti di Benadusi, F.M Butera, Catino, Cerroni, Cinti, Perulli, Ragone, Signorelli),\n17. (con G. Bonazzi, D. De Masi, M. La Rosa eds.) \"I sociologi e il lavoro\", Franco Angeli, Milano, 1996 (scritti di Bonazzi, Butera, Cerase, Crouch, De Masi, Dubois, La Rosa, Ferrarotti, Schmidt, Regini, Touraine e altri).\n18. (con E. Donati, R. Cesaria) \"I lavoratori della conoscenza\", Franco Angeli, Milano, 1998.\n19. \"La media impresa italiana costruita per durare\", Franco Angeli, Milano, 1998 (scritti di Miata, Nesci, Saita).\n20. (con M. La Rosa) \"Formazione, sviluppo organizzativo e gestione delle risorse umane\", Franco Angeli, Milano, 1998 (scritti di G. Morgan, Butera e altri).\n21. (con S. Bagnara e A. Failla) \"Scuole con il computer\", Etas Libri, Milano, 1998 (scritti di Bagnara, Butera, Caretta, Catino, Leoni, Morici).\n22. \"Il libro verde della Pubblica Istruzione in Italia\", Prefazione di Luigi Berlinguer, Franco Angeli, Milano, 1999.\n23. (con Cesaria, Cinti, Squarzon, Ragusa \")I tecnici superiori come lavoratori della conoscenza: una ricerca comparativa in Usa, Francia, Germania, Spagna\" (), Le Monnier, Firenze, 2000.\n24. \"Il campanile e la rete: e-business e piccole e medie imprese\", Il Sole 24 Ore, Milano, 2001\n25. (con M.Carbognin , B. Coppola , E Nunziata ) \"L\u2019organizzazione della scuola\". Carrocci, Roma, 2002.\n26. (a cura di ) \"Tecnologia e organizzazione per l\u2019uomo e l\u2019impresa\", Franco Angeli, Milano, 2003.\n27. (a cura di ) \"Genio e Regolatezza: Generare Innovazione con l\u2019Organizzazione e le Persone\" (scritti di S. Bagnara, G. Bracco, F. Butera, D. Cavenago, F. Corno, A. De Maio, G. Dioguardi, M. Faglia, M. Fontanesi, B. Lamborghini, E. Loccioni, R. Mannheimer, G. Merli, R. Messina, E. Mingione, P. Pistorio, F. Rampini, R. Rodriquez, S. Salmoiraghi, A., Sangiovanni Vincentelli, F. Silva, Rovati, E. Rullani, A. Tagliabue, A. Tomat, R. Varaldo), Guerini e Associati, Milano, 2007.\n28. \" \"(con Gianfranco Rebora, eds.), \"Il change management che innova\", Aracne Editrice, Roma, 2007.\n29. (con Sebastiano Bagnara, Ruggero Cesaria, Sebastiano Di Guardo ) \"Knowledge Working. Lavoro, lavoratori, societ\u00e0 della conoscenza,\" Mondadori Universit\u00e0, Milano, 2008.\n30. \"Il cambiamento organizzativo: analisi e progettazione\", Laterza, Bari, 2009.\n31. (con Bruno Dente eds) \"Change Management nelle Pubbliche Amministrazioni: una proposta\", Prefazione di Renato Brunetta, Franco Angeli, Milano, 2009.\n32. (con Giovanni De Witt) \"Valorizzare il lavoro e sviluppare l\u2019impresa.La storia delle \u201cisole\u201d della Olivetti nella rivoluzione dalla meccanica all\u2019elettronica,\" Il Mulino, 2011\n33. (con Giorgio De Michelis eds\") L\u2019Italia che compete. L\u2019Italian way of doing industry (\"Scritti di F. Alberti,F. Butera, G. De Michelis,D. Marini, S. Micelli,A. Sinatra, R. Varaldo e altri), Franco Angeli, 2011\n34. ( con Angelo Pichierri), La nascita della sociologia dell\u2019organizzazione, Numero Speciale di \"Studi Organizzativi\", 2, 2016 (scritti di Federico Butera, Angelo Pichierri, A. Baldissera, G. Berta, G. Bonazzi, B. Cattero, G.C. Cerruti, N. Costantino, A. Grandori, B. Lamborghini,A. Luciano, R. Mercurio, M.Martinez, G.L. Mangia, S. Negrelli, V.Pacetti, E. Rullani G. Sapelli, S. Scamuzzi)\n35. \"Organizzazione e societ\u00e0. Innovare le organizzazioni per l\u2019Italia che vogliamo\", Marsilio, 2010\n36. (con Patrizio Bianchi Giorgio De Michelis, Paolo\nPerulli, Francesco Seghezzi, Gianluigi Scarano) \"Coesione e innovazione. Il Patto per il lavoro dell\u2019Emilia-Romagna\",\nIl Mulino ( in stampa)\n37, (a cura di ) Joint design of technology, Organization and People Growth, Special Issue di \"Studi Organizzativi\", ( Scritti di F. Butera, L. E. Davis, T, Sheridan, C. Ciborra, G. Lanzara, S. Bagnara, E. Bartezzaghi, R.Cagliano, M. Guerci, A. Bruni, D. Pittino, L. Tirabeni, P.Gubitta, M.Martinez, R. Cesaria, N. Intini, C. La Forgia, G. De Michelis, A. Fuggetta, M. Benvenuti, P. Bianchi, S. Labory , 2020 "}
{"id": "1936805", "revid": "1652635", "url": "https://it.wikipedia.org/wiki?curid=1936805", "title": "Olanda", "text": "L'Olanda \u00e8 un'area geografica dei Paesi Bassi che corrisponde approssimativamente al territorio appartenuto all'antica Contea d'Olanda, ovvero alle due attuali province dell'Olanda Settentrionale e dell'Olanda Meridionale che insieme contano circa abitanti.\nNomenclatura.\nIn molte lingue europee il toponimo \"Olanda\" e quelli corrispondenti vengono storicamente usati per indicare, con una sineddoche, i Paesi Bassi, in modo del tutto simile a quanto avviene con il termine Inghilterra, che spesso viene riferito a tutto il Regno Unito. Questo \u00e8 comunemente accettato, soprattutto all'estero, ma alcuni dei suoi abitanti, residenti al di fuori di quest'area, non gradiscono l'utilizzo di \"Olanda\" in luogo di \"Paesi Bassi\" o lo trovano offensivo. Anche le istituzioni dei Paesi Bassi deprecano l'uso del termine Olanda per identificare la nazione.\nIl motivo per cui con \"Olanda\", secondo il linguaggio comune, si identificano tutti i Paesi Bassi sta nel fatto che, a partire dall'unione delle Sette Province, l'Olanda \u00e8 stata quella pi\u00f9 popolosa, dove si riunivano gli Stati Generali della Repubblica e quella che, grazie alla forte economia, ha contribuito in modo preponderante alle finanze dell'unione. Nel XVII secolo i contributi della sola Olanda coprivano mediamente il 60% delle spese di tutta l'unione.\nIl toponimo \"Olanda\" deriva dal proto-germanico \"Holtland\" ('terra boscosa'), divenuto pi\u00f9 tardi \"Holland\"; esso si riferiva all'ampia foresta che si estendeva da 's-Gravenzande ad Alkmaar, chiamata semplicemente \"Die Hout\" ('Il Bosco'), la cui rimanente parte, peraltro di estensione molto ridotta, \u00e8 tutt'oggi visibile nella citt\u00e0 dell'Aia, presso il quartiere di Haagse Bos.\nStoria.\nAll'epoca dell'arrivo dei Romani la zona era abitata da varie trib\u00f9 germaniche e celtiche. L'area a sud del fiume Reno, la cui estremit\u00e0 settentrionale era pi\u00f9 a nord dell'attuale, fu inclusa nella provincia della Gallia Belgica, poi Germania inferiore. L'Olanda costituiva l'estremo settentrionale continentale dell'Impero risultando divisa in due dal limes renano, situato in prossimit\u00e0 dell'attuale divisione tra Olanda settentrionale e Olanda meridionale. A partire dal VII secolo l'Olanda fu parte del Regno di Frisia fino alla dissoluzione dello stesso per mano dei franchi per entrare a far parte, nell'VIII secolo, dell'Impero carolingio.\nNel IX secolo i Gerulfingi fondarono la Contea della Frisia Occidentale che divenne, a seguito di ampliamenti dell'area di influenza, con l'ascesa al trono di Teodorico V d'Olanda, Contea d'Olanda, parte del Sacro Romano Impero. La contea segu\u00ec le vicende del resto dei Paesi Bassi, entrando a far parte dei Paesi Bassi borgognoni prima e delle Diciassette province poi. L'Olanda cess\u00f2 di esistere come entit\u00e0 autonoma con la costituzione della Repubblica delle Sette Province Unite, creatasi a seguito delle rivolte avvenute contro il governatore Fernando \u00c1lvarez de Toledo. Con l'atto di abiura del 1581, Filippo II di Spagna rinunci\u00f2 al dominio della Spagna sui Paesi Bassi e ne sanc\u00ec l'indipendenza. Da allora la Contea d'Olanda continu\u00f2 ad esistere solo come unit\u00e0 amministrativa.\nFormalmente la Contea d'Olanda continu\u00f2 ad esistere fino al 1795, quando con la rivoluzione batava la Repubblica delle Sette Province Unite, rimpiazzata dalla Repubblica Batava, cess\u00f2 di esistere.\nTra il 1806 e il 1810 il nome Olanda per uno stato sovrano fu utilizzato da Napoleone che col Regno d'Olanda cre\u00f2 uno stato fantoccio affidato al suo terzo fratello, Luigi Bonaparte ma che, a dispetto del nome, si estendeva su un'area molto pi\u00f9 vasta dell'Olanda stessa.\nDopo il 1813 l'Olanda fu nuovamente una provincia, questa volta del Regno Unito dei Paesi Bassi. Nel 1840 il territorio fu diviso in due parti corrispondenti alle attuali province dell'Olanda Settentrionale e dell'Olanda Meridionale.\nGeografia.\n\u00c8 situata nella parte occidentale dei Paesi Bassi e ha una superficie di . Il clima \u00e8 marittimo temperato con precipitazioni variabili, improvvise e molto frequenti; le estati sono fresche e gli inverni freddi con gelate. Regione marittima, l'Olanda si affaccia sul Mare del Nord tra le foci del Reno e della Mosa. \u00c8 attraversata da numerosi fiumi e vi sono molti laghi. Inoltre ha un esteso sistema di acque interne costituito da canali, molti dei quali navigabili. La regione si affaccia ad est sull'IJsselmeer e confina con altre quattro province dei Paesi Bassi.\n\u00c8 protetta dal mare da una lunga linea di dune costiere. Gran parte delle aree alle spalle delle dune \u00e8 costituita da polder sotto il livello del mare. Il punto pi\u00f9 basso \u00e8 un polder presso Rotterdam, la cui altitudine \u00e8 di circa sette metri sotto il livello del mare. Per consentire l'esistenza di queste terre \u00e8 necessario un continuo pompaggio dell'acqua, cosa che in passato avveniva attraverso i mulini a vento, che caratterizzano tutt'oggi il paesaggio.\nCitt\u00e0 principali.\nFra le citt\u00e0 maggiori conta le 3 pi\u00f9 popolose dei Paesi Bassi: Amsterdam, la capitale e centro finanziario del paese; Rotterdam, il pi\u00f9 grande porto d'Europa, e L'Aia, sede delle istituzioni governative del paese e di molte istituzioni internazionali. La tabella riporta i principali centri urbani della regione olandese con il numero di abitanti superiore a (i dati sulla popolazione sono del 2011):"}
{"id": "1936811", "revid": "1632387", "url": "https://it.wikipedia.org/wiki?curid=1936811", "title": "Atlantis Lucid Dreaming", "text": "Atlantis Lucid Dreaming \u00e8 una raccolta della band symphonic metal Therion. La compilation contiene tracce degli album \"A'arab Zaraq - Lucid Dreaming\" (1997) e \"Crowning of Atlantis\" (1999) ed \u00e8 stata pubblicata nel 2005."}
{"id": "1936812", "revid": "124123", "url": "https://it.wikipedia.org/wiki?curid=1936812", "title": "Mario Fregonara", "text": "Biografia.\nFiglio di una famiglia di agricoltori piemontesi, si diploma geometra nel 1917. Frequenta quindi la Accademia Militare di Modena e nel 1918 partecipa alla Prima guerra mondiale nel 7\u00ba reparto mitraglieri. \nPosto in congedo nel 1919 con il grado di sottotenente e riprende il lavoro nell'azienda di famiglia. Come civile occupa posti di rilievo nel sindacato agricolo e diviene prima consigliere nazionale e poi vice presidente della Banca Nazionale dell'Agricoltura e presidente della Federazione Italiana dei Consorzi Agrari.\nPromosso Capitano nel 1937 veniva richiamato in servizio nel 1939 e destinato all'8\u00ba reggimento Alpini della divisione \"Julia\" e nel febbraio 1941 in Albania assumeva il comando della 72\u00aa compagnia del battaglione \"Tolmezzo\".\nAl comando della sua compagnia veniva colpito a morte durante un'azione di guerra e quindi insignito di Medaglia d'oro alla memoria."}
{"id": "1936817", "revid": "244158", "url": "https://it.wikipedia.org/wiki?curid=1936817", "title": "Montreux Jazz Festival", "text": "Il Montreux Jazz Festival (in italiano: \"Festival del Jazz di Montreux\") \u00e8 il pi\u00f9 noto dei festival musicali tenuti in Svizzera e uno dei pi\u00f9 prestigiosi al mondo. Si svolge ai primi di luglio di ogni anno, a Montreux, sulle rive del Lago Lemano.\nStoria.\nLa prima edizione del Montreux Jazz Festival ebbe luogo nel 1967, al Casin\u00f2 di Montreux. Dur\u00f2 tre giorni e vide la partecipazione di un gruppo di grandi jazzisti fra i quali si ricordano Keith Jarrett, Jack DeJohnette, Bill Evans, Soft Machine, Weather Report, Nina Simone, Jan Garbarek e Ella Fitzgerald.\nOriginariamente fu una manifestazione esclusivamente dedicata al jazz, ma, a partire dagli anni settanta, apr\u00ec le porte a ogni genere di musica. Oggi ospita esibizioni di musicisti di qualsiasi genere, anche se la musica jazz mantiene una parte importante nel suo programma. Nelle ultime edizioni il festival ha avuto una durata di due settimane e ha visto la partecipazione di circa 200.000 spettatori.\nL'allargamento degli orizzonti musicali, a partire dai primi anni settanta, riguard\u00f2 il blues, il soul, e il rock. Nel dicembre 1971, il Casin\u00f2 di Montreux fu distrutto da un incendio durante un concerto di Frank Zappa e l'evento venne ricordato dai Deep Purple nella loro canzone \"Smoke on the Water\". Per quattro anni il festival fu costretto a cambiare sede prima di poter ritornare nelle sale del Casin\u00f2 dopo la ricostruzione terminata nel 1975.\nNel corso del decennio il festival continu\u00f2 a espandersi, inserendo musica proveniente da altri continenti, con una predilezione per la musica brasiliana, prolungando la durata della manifestazione a tre settimane. Le sale del Casin\u00f2 ospitarono cos\u00ec l'esibizione di artisti come Santana, Van Morrison, Weather Report, Camar\u00f3n de la Isla, Soft Machine, Chuck Berry, Eric Clapton, Bo Diddley, Stan Getz, Airto Moreira, Joe Henderson, Dizzy Gillespie, Oscar Peterson, Charles Mingus, Etta James, Sonny Rollins, Count Basie, Chick Corea, Herbie Hancock, B.B. King, Gilberto Gil, Ray Charles, James Booker, Hermeto Pascoal, Mahavishnu Orchestra, Rory Gallagher, Stevie Ray Vaughan, Elis Regina, Les McCann, Eddie Harris, Pasadena Roof Orchestra, New Order, Jaco Pastorius, Ringo Starr, Edoardo Bennato gli Agor\u00e0, gli Andr\u00e9 Geraissati e altri ancora.\nMassima espansione.\nIl festival cambi\u00f2 ancora negli anni ottanta; inizi\u00f2 a crescere in maniera sorprendente inserendo ulteriori generi musicali, pur rimanendo il jazz e la musica brasiliana particolarmente importanti nella programmazione.\nMiles Davis partecip\u00f2 a molte edizioni e i Deep Purple furono presenti sette volte. Santana ritorn\u00f2 nel 1980 e molti artisti vi parteciparono almeno una volta: fra questi si ricordano Max Roach, James Brown, Wynton Marsalis, Art Blakey, John McLaughlin, Stevie Ray Vaughan, Wayne Shorter, Al Di Meola, Elvis Costello, Jimmy Cliff, Mike Oldfield, Brian May, Marvin Gaye, Leonard Cohen, Nina Hagen, Eric Clapton, Phil Collins, Joe Cocker, Los Lobos, The Manhattan Transfer, Tracy Chapman e Van Morrison.\nL'espansione continu\u00f2 anche negli anni novanta fino ai nostri giorni. Montreux si trasforma da un festival jazz a un festival di musica globale. Quincy Jones co-produsse il festival dal 1991 al 1993. Dal 1993, a causa dell'aumento degli spettatori, il festival lasci\u00f2 la sala del Casin\u00f2 per spostarsi alla pi\u00f9 capiente sala del \"Convention Centre\". Il numero degli spettatori pass\u00f2 dai 75.000 del 1980 ai 120.000 del 1994 mentre un \"Off-festival\" si svilupp\u00f2 parallelamente nei caff\u00e8 siti sul lungolago della citt\u00e0.\nMolti artisti \"habitu\u00e9\" tornarono in diverse edizioni, anche se sempre nuovi interpreti si presentarono alla ribalta: Sting, Jamiroquai, Anastacia, Bob Dylan, Fats Domino, Deep Purple, Al Jarreau, Chaka Khan, Johnny Cash, Cheap Trick, Cheb Mami, Youssou N'Dour, Marianne Faithfull, Ice T, Jazzmatazz, ZZ Top, Simply Red, Eric Clapton, Marisa Monte, George Benson, Jazzkantine, Alanis Morissette, David Bowie, Paul Simon, Zucchero Fornaciari e altri ancora. Nel 1999, il festival fu visto da pi\u00f9 di 220.000 spettatori.\nAl festival hanno sempre partecipato anche i pi\u00f9 importanti gruppi studenteschi, sia come band, sia come orchestre ed ensemble vocali.\nLa sempre maggiore notoriet\u00e0 acquisita in tutto il mondo ha dato luogo alla realizzazione di DVD contenenti le esecuzioni dei pi\u00f9 noti artisti esibitisi in ogni edizione. La serie, intitolata \"Live at Montreux\", comprende esibizioni dei seguenti artisti:\nConcorsi Montreux Jazz.\nTre concorsi internazionali vengono organizzati tutti gli anni dalla \"Montreux Jazz Festival Foundation 2\": solisti di pianoforte, chitarra e cantanti. Per ogni concorso, i tre premi sono decisi da una giuria composta da professionisti e diretta da un grande artista (nel 2008: Faz\u0131l Say per il pianoforte, Lee Ritenour per la chitarra e Patty Austin per il canto).\nVincitori 2008:\nVincitori 2011:\nSponsor.\nDa oltre trent'anni la banca svizzera UBS \u00e8 sponsor ufficiale del festival di Montreux."}
{"id": "1936819", "revid": "709565", "url": "https://it.wikipedia.org/wiki?curid=1936819", "title": "Episodi de Il commissario Moulin (seconda stagione)", "text": ""}
{"id": "1936822", "revid": "1745361", "url": "https://it.wikipedia.org/wiki?curid=1936822", "title": "Ippalco", "text": "Ippalco \u00e8 un personaggio della mitologia greca. \u00c8 uno dei figli di Pelope e Ippodamia, ebbe come fratelli Atreo e Tieste. Fu uno degli Argonauti."}
{"id": "1936831", "revid": "149485", "url": "https://it.wikipedia.org/wiki?curid=1936831", "title": "Tuffi ai Giochi della XXIX Olimpiade - Piattaforma 10 metri femminile", "text": "Alle Olimpiadi di Pechino del 2008, nella competizione tuffi dalla piattaforma 10 metri, hanno partecipato 29 atlete; le prime 18 dopo il turno eliminatorio si sono qualificate per le semifinali. Hanno disputato la finale le prime 12 tuffatrici con il miglior punteggio.\nLa medaglia d'oro \u00e8 stata vinta dalla tuffatrice cinese Chen Ruolin, quella d'argento dalla canadese \u00c9milie Heymans. La medaglia di bronzo \u00e8 andata all'altra cinese Wang Xin."}
{"id": "1936834", "revid": "125153206", "url": "https://it.wikipedia.org/wiki?curid=1936834", "title": "Tolomeo Faccendi", "text": "Biografia.\nTolomeo Faccendi nacque a Grosseto nel 1905 da una famiglia di commercianti ed inizi\u00f2 la sua attivit\u00e0 scultorea nel 1929 in seguito ad un incidente stradale che lo costrinse ad una lunga immobilit\u00e0 di oltre sei mesi. Faccendi inizi\u00f2 ben presto a frequentare la bottega di Ivo Pacini, scultore locale che realizzava monumenti pubblici, busti marmorei, medaglioni e lapidi funerarie: in questo luogo si riunivano le maggiori personalit\u00e0 della scena artistico-culturale grossetana, come Paride Pascucci, Guelfo Civinini, Memo Vagaggini, Carlo Gentili, Geno Pampaloni e Antonio Meocci, dando vita ad un sodalizio che gett\u00f2 le basi per quello che sarebbe poi diventato il movimento artistico grossetano. Tra gli anni trenta si risveglia a Grosseto un forte interesse per la pittura e la scultura, soprattutto dopo l'arrivo a Grosseto del pittore modenese Pietro Pagliani (1901\u20131983) e del senese Renzo Capezzuoli (1909\u20131966), che dettero vita ad una serie di laboratori artistici e fondarono il Sindacato provinciale degli artisti. Nel 1932 il Faccendi espose per la prima volta le sue opere ad una mostra collettiva degli scultori e pittori della provincia; nel settembre 1934 partecip\u00f2 alla VII mostra interprovinciale della Toscana con una terracotta dal titolo \"Testa di vecchio\", che fu apprezzata per la tecnica e per il suo riallacciarsi alla tradizione della cultura contadina.\nNel 1938 lo scultore \u00e8 tra gli artisti partecipanti alla Biennale d'arte di Venezia: l'opera in concorso, \"Figura di carrettiere\", raffigura il \"dolore\" della Maremma con lo stesso stile asciutto che lo contraddistingue, lontano dai canoni celebrativi del regime. A Venezia fece la conoscenza dell'artista Arturo Martini, con il quale entr\u00f2 in rapporti di amicizia. Martini lo volle nel febbraio del 1941 a Milano, dove Faccendi espose alla Galleria Grande di Milano opere in cera e terracotta: l'utilizzo della cera, materiale povero, diventer\u00e0 uno dei particolari segni distintivi dell'opera dello scultore grossetano. Scriveva il pubblicista Antonio Meocci in merito a queste opere: \u00abCome dimentico del suo originario paesanismo, lo scultore, animato da una volont\u00e0 di libera chiarezza, ha trovato nel modellato della cera la rispondenza pi\u00f9 adatta alle esigenze di un suo mondo pi\u00f9 delicatamente sensibile\u00bb. In seguito al successo della mostra, Arturo Martini propose cos\u00ec al Faccendi di trasferirsi a Milano, temendo che un eccessivo isolamento dell'artista nella vita di provincia avrebbe finito per impedirgli un riconoscimento a livello nazionale; tuttavia, Faccendi rifiut\u00f2.\nNel 1942 lo scultore espose all'estero per la prima volta, alla Prima mostra d'arte toscana di D\u00fcsseldorf, in Germania: tra le opere pi\u00f9 rappresentative si ricordano \"Addolorata\", \"Cappuccio di carta\" e \"Contemplazione\". Sempre nel medesimo anno, papa Pio XII acquist\u00f2 una delle sue sculture per farne dono alla citt\u00e0 di New York. Nel 1943 partecip\u00f2 alla IV Quadriennale d'arte di Roma.\nAl termine della seconda guerra mondiale, si ha per lo scultore la piena maturit\u00e0 artistica. Nel 1945 organizz\u00f2 una mostra a Grosseto con il pittore livornese Renzo Del Greco, nella quale espose una ventina di opere tra cui si ricordano \"Alba\", \"Bimba che ride\", \"Cavalli\", \"Figliol prodigo\", \"Luigino\", \"Pastore\" e \"Pescatore\", che pur mantenendo gli stilemi caratterizzanti dell'artista, con tagli asciutti e \u00abtormentati\u00bb, denotano una maggiore profondit\u00e0 e un'impostazione maggiormente consapevole. Tra le varie mostre alle quali ha preso parte nel dopoguerra si ricordano la Prima mostra nazionale d'arte contemporanea del 1948 a Bologna (con la cera \"Il pastore\"); una mostra personale a Modena con Pietro Pagliani (1948); la Prima mostra nazionale d'arte sacra contemporanea del 1954. \u00c8 proprio in questi anni che il Faccendi diventer\u00e0 la figura artistica di riferimento della Maremma, soprattutto per i suoi contributi all'arte pubblica, tanto che ancora oggi si trovano nelle piazze e nelle strade della citt\u00e0 di Grosseto e dei comuni della provincia numerosi monumenti realizzati dall'artista.\nTra i suoi monumenti pi\u00f9 noti si ricordano le sculture in bronzo come \"Il puledro\" (1933), noto anche come \"Il cavallino\", in viale Manetti; \"Il cinghiale\" (1950), comunemente chiamato \"Cinghialino\" dai grossetani, situato sul bastione Molino a Vento delle mura di Grosseto; il \"Buttero di Maremma\" (1953), dal 1971 situato in piazza Marconi di fronte alla stazione ferroviaria; il \"San Francesco\" (1965) sul lato della chiesa dedicata al santo nell'omonima piazza. Oltre al filone legato al mondo contadino e alla tradizione maremmana, il Faccendi svilupper\u00e0 tra gli anni cinquanta e sessanta un interesse verso l'arte sacra, arrivando a realizzare numerose opere a tema religioso: si ricorda soprattutto, oltre al gi\u00e0 citato \"San Francesco\", l'intero apparato decorativo per la basilica del Sacro Cuore, realizzato in bronzo tra il 1954 e il 1960 e che comprende le quattordici stazioni della \"Via Crucis\" (1954-1955), i \"Quattro evangelisti\" (1957) sulla facciata, la statua del \"Redentore\" (1958) sulla sommit\u00e0 della cupola e il gruppo della \"Piet\u00e0\" (1960) nella cripta. Nel 1958 fu incaricato di disegnare il Grifone d'oro, il premio che la citt\u00e0 di Grosseto attribuisce ai suoi cittadini pi\u00f9 meritevoli, e che lui stesso ricevette nove anni dopo.\nColpito da una grave malattia, l'attivit\u00e0 scultorea del Faccendi sub\u00ec una battuta d'arresto verso la met\u00e0 degli anni sessanta. Si spense nella sua citt\u00e0 nel 1970. Fu sepolto nel cimitero della Misericordia e il Comune di Grosseto gli ha intitolato una via della citt\u00e0.\nOpere.\nNon tutte le opere di Tolomeo Faccendi sono arrivate ai giorni nostri, anche a causa di un furto subito quando lo scultore era ancora in vita."}
{"id": "1936838", "revid": "125267132", "url": "https://it.wikipedia.org/wiki?curid=1936838", "title": "Dipartimento della giustizia degli Stati Uniti d'America", "text": "Il Dipartimento di Giustizia degli Stati Uniti d'America (in inglese \"United States Department of Justice\" abbr. \"DOJ\"), fondato durante la presidenza di Ulysses S. Grant, \u00e8 il dicastero del governo federale statunitense che si occupa delle politiche giudiziarie.\nIl dipartimento \u00e8 diretto dal procuratore generale degli Stati Uniti, che riporta direttamente al presidente degli Stati Uniti ed \u00e8 un membro del gabinetto del presidente. L'attuale procuratore generale \u00e8 Merrick Garland, che ha prestato giuramento l'11 marzo 2021. \nL'incarnazione moderna del dipartimento si \u00e8 formata nel 1870 durante la presidenza di Ulisse S. Grant. Il dipartimento \u00e8 composto da forze dell'ordine federali , tra cui il US Marshals Service, il Federal Bureau of Investigation, il Bureau of Alcohol, Tobacco, Firearms and Explosives, la Drug Enforcement Administration e il Federal Bureau of Prisons. Le azioni principali del DOJ sono indagare su casi di criminalit\u00e0 dei colletti bianchi, rappresentare il governo degli Stati Uniti in questioni legali (come nei casi dinanzi alla Corte Suprema) e gestire il sistema carcerario federale. Il dipartimento \u00e8 anche responsabile della revisione della condotta delle forze dell'ordine locali come indicato dal Violent Crime Control and Law Enforcement Act del 1994. \nFunzioni.\nI compiti del dipartimento sono quelli di vigilare sul rispetto delle leggi federali, di rappresentare gli Stati Uniti nelle cause giudiziarie e gestire il sistema carcerario federale. A capo del dipartimento vi \u00e8 il Procuratore generale, un ministro che siede nel Gabinetto. L'attuale Procuratore in carica \u00e8 Merrick Garland.\nOrganizzazione.\nIl DoJ \u00e8 strutturato in uffici di staff del Procuratore generale, Divisioni, uffici, e agenzie e forze di polizia. \nStaff.\nSono strutture di staff:\nDivisioni.\nLa struttura dipartimentale, similmente a quanto avviene in Europa, \u00e8 suddivisa in Divisioni, in numero di 8. Esse sono:\nPolizie e agenzie federali.\nVi sono poi varie Forze di polizia federali che dipendono direttamente dal Dipartimento e che hanno competenza sul territorio federale. Esse sono:\nUffici federali.\nSono poi previsti numerosi Uffici, per competenze particolari. Essi sono:"}
{"id": "1936847", "revid": "729019", "url": "https://it.wikipedia.org/wiki?curid=1936847", "title": "Dassault Mirage 50", "text": "Il Dassault Mirage 50 \u00e8 un caccia multiruolo, derivato dal Mirage 5, costruito dall'azienda francese Dassault Aviation durante gli anni settanta.\nIl Mirage 50 non ebbe lo stesso successo commerciale del suo predecessore Mirage 5.\nStoria.\nAlla fine degli anni settanta, la Dassault Aviation stava sviluppando una versione migliorata del Mirage 5, il Mirage 50. Equipaggiato con il pi\u00f9 potente Snecma Atar 9K-50 da 7\u00a0200 kg di spinta (maggiore di circa il 15%) gi\u00e0 installato sul Mirage F1, \u00e8 dotato di un'avionica aggiornata, con un sistema di navigazione inerziale. Inoltre, opzionalmente i Mirage 50 possono essere equipaggiati con il radar Cyrano IV Mirage f1 o col radar Agave di cui \u00e8 dotato il Super Etendard.\nIl prototipo ha fatto il suo primo volo il 15 maggio 1979. Il Mirage 50, per\u00f2, non ha avuto successo, con 24 esemplari costruiti, per via della concorrenza sia interna del Dassault Mirage F1, sia esterna, dell'General Dynamics F-16 Fighting Falcon.\nIl Cile \u00e8 insieme al Venezuela tra gli acquirenti del Mirage 50, una macchina interessante in quanto rimotorizzata con l'Atar 9K-50 del Dassault Mirage F1, con 1\u00a0000\u00a0kg di spinta in pi\u00f9, opzioni per radar come il Cyrano IV o l'Agave."}
{"id": "1936855", "revid": "438678", "url": "https://it.wikipedia.org/wiki?curid=1936855", "title": "Canneto di Bari", "text": ""}
{"id": "1936858", "revid": "438678", "url": "https://it.wikipedia.org/wiki?curid=1936858", "title": "Montrone", "text": ""}
{"id": "1936859", "revid": "1632387", "url": "https://it.wikipedia.org/wiki?curid=1936859", "title": "Sevendust", "text": "I Sevendust sono un gruppo musicale alternative metal americano fondato nel 1994 ad Atlanta, Georgia.\nCarriera.\nPrimi anni e \"Sevendust\" (1994-1998).\nNel 1994 Vince Hornsby e Morgan Rose formarono una band chiamata \"Snake Nation\". John Connolly, che a quei tempi suonava la batteria, si un\u00ec agli \"Snake Nation\" come chitarrista, e la band registr\u00f2 il suo primo demo. Non soddisfatti delle parti vocali, i tre membri si misero alla ricerca di un nuovo cantante prima di incontrare e ingaggiare Lajon Witherspoon. Dopo sei mesi si un\u00ec alla band anche il chitarrista Clint Lowery e tutti decisero di rinominare la band \"Rumblefish\". Il nome \"Rumblefish\" ebbe vita breve poich\u00e9 esisteva gi\u00e0 un'altra band con lo stesso nome. Allora la band decise di rinominarsi \"Crawlsapce\" e nel 1996 pubblic\u00f2 la canzone \"My Ruin\", presente nella colonna sonora di Mortal Kombat. Poco dopo un'altra band chiamata \"Crawlspace\" chiese al quintetto di Atlanta 50000 dollari per acquistare i diritti sul proprio nome. La band decise di non pagare tale cifra e si rinomin\u00f2 a titolo definitivo \"Sevendust\". Il 15 aprile 1997 i Sevendust pubblicarono il loro omonimo album di debutto, reso noto per i suoi riff pesanti, parti vocali aggressive e batteria in stile Thrash, come nelle canzoni \"Black\" e \"Bitch\". Fino al 2004 \"Black\" fu la canzone che i Sevendust usarono quasi sempre per aprire i propri concerti. Nell'album \u00e8 presente anche la canzone \"My Ruin\". \"Sevendust\" \u00e8 apparso nella Billboard 200 e vi \u00e8 rimasto per sedici settimane, piazzandosi alla posizione 165, il 4 aprile 1998. Divenne disco d'oro il 19 maggio 1999. Nel 1998 sono comparsi ad eventi musicali dal vivo come il Dynamo Open Air e l'Ozzfest.\n\"Home\" e \"Animosity\" (1999-2001).\nIl 24 agosto 1999, i Sevendust pubblicarono il loro secondo album, \"Home\". L'album si piazz\u00f2 alla posizione 19 nella \"Billboard\" 200 ed \u00e8 caratterizzato per la collaborazione di cantanti come Chino Moreno dei Deftones e Skin degli Skunk Anansie. I due singoli, \"Denial\" e \"Waffle\" hanno dato un successo maggiore alla band. Sono apparsi a Woodstock 1999 e sono stati in tour con molte band, fra le quali Korn, Staind, Nonpoint, Reveille, Godsmack, Mudvayne, Mushroomhead, Powerman 5000, Creed, Kid Rock, Machine Head, Limp Bizkit, Disturbed e Metallica. Nel 1999 hanno fatto da band d'apertura a numerosi concerti degli Skunk Anansie in Germania e nel 2000 si sono esibiti in vari live show con Slipknot e Coal Chamber. Nel novembre 2001 la band pubblica il terzo album, chiamato \"Animosity\". Questo album ha ottenuto il riconoscimento di \"album d'oro\", e grazie ai singoli \"Praise\" ed \"Angel's Son\" ha avuto un buon impatto commerciale, classificandosi undicesimo nel Mainstream Rock Tracks. La canzone \"Angel's Son\" \u00e8 un tributo al cantante degli Snot, Lynn Strait, di cui i Sevendust erano amici. Strait mor\u00ec in un incidente d'auto nel 1998. Oltre ad essere inclusa in \"Animosity\", \"Angel's Son\" \u00e8 presente anche nella compilation \"Strait Up\". La band \u00e8 inoltre apparsa al \"Late Night with David Letterman\" dove suona una versione acustica di \"Angel's Son\", coadiuvata da Paul Shaffer alle tastiere. Nello stesso anno la band appare nel film di Chris Rock \"Ritorno dal paradiso\", dove suona un clip parziale di \"Waffle\". Nel 2002 i Sevendust si presero un periodo di pausa a seguito di alcuni eventi tragici. Primo fra tutti l'assassinio del fratello di Lajon Witherspoon e poi la morte del cantante dei Drowning Pool Dave Williams, altro amico della band.\n\"Seasons\" e l'abbandono di Clint Lowery (2003-2005).\nNel 2003 i Sevendust pubblicarono il loro quarto album: \"Seasons\". L'album ha debuttato alla posizione 14 negli Stati Uniti ed ha venduto 68000 copie nella prima settimana. Tuttora viene considerato uno dei migliori album della band. Il singolo pi\u00f9 d'impatto \u00e8 sicuramente \"Enemy\", che raggiunge la decima posizione nella classifica del Mainstream Rock e diviene la canzone ufficiale del PPV WWE Unforgiven 2003. Gli altri due singoli estratti dall'album, \"Broken Down\" e \"Face to Face\", hanno avuto un riscontro pi\u00f9 moderato, piazzandosi rispettivamente al 20\u00ba e al 22\u00ba posto. Nel 2004, per la prima volta, la band pubblica un album dal vivo su CD/DVD, edizione doppio disco, intitolata \"\". L'album include la reinterpretazione di \"Hurt\" dei Nine Inch Nails, dedicata a Johnny Cash. L'11 dicembre 2004, dopo aver suonato a Columbus, Ohio, venne annunciato che Clint Lowery aveva lasciato la band durante il tour, perch\u00e9 era desideroso di suonare nella nuova band del fratello Corey, i Dark New Day, i quali avevano appena firmato un contratto con la Warner Bros. Records. Venne ingaggiato come sostituto Sonny Mayo, ex chitarrista delle band Snot e Amen. In questo modo la band pot\u00e9 completare il tour.\n\"Next\" e problemi finanziari (2005-2007).\nL'11 ottobre 2005 i Sevendust, con la collaborazione di un loro buon amico produttore: \"Shawn Grove\", pubblicarono con l'etichetta WineDark Records \"Next\", il loro quinto album in studio, distribuito da Universal Music. Nello stesso periodo i Sevendust crearono anche la loro etichetta, la \"7Bros Records\". Il primo singolo, trasmesso per radio, fu \"Ugly\", pubblicata il 9 agosto 2005, seguita anche dal video musicale. Il secondo singolo dell'album, intitolato \"Pieces\" \u00e8 presente nella colonna sonora del film \"Saw II - La soluzione dell'enigma\". \"Next\" debutt\u00f2 negli Stati Uniti alla posizione numero 20, e vendette 37000 copie nella prima settimana. Poco dopo l'uscita di \"Next\", la vecchia etichetta dei Sevendust, la TVT Records, pubblic\u00f2 un disco che conteneva le canzoni di maggior successo della band: \"Best of (Chapter One 1997-2004)\". Parallelamente venne pubblicato un video non ufficiale di \"Hero\" che mostrava Bruce Lee nei ruoli pi\u00f9 famosi che interpret\u00f2. Pochi mesi dopo l'uscita di Next divenne chiaro che WineDark non sarebbe stata all'altezza delle aspettative dei Sevendust. Si vocifera che la stessa etichetta non copr\u00ec completamente i costi di produzione. Per questo motivo, nei primi mesi del 2006, i Sevendust vennero considerati una band in bancarotta. La WineDark Records era venuta meno agli accordi presi e non pag\u00f2 gran parte dei soldi che doveva alla band, che si trov\u00f2 a dover affrontare le spese degli ingaggi dei membri dello staff e i costi delle forniture. In seguito ad irregolarit\u00e0 finanziarie i Sevendust si trovarono a dover pagare quasi un milione di dollari, tra tasse e ingaggi interni.\n\"Alpha\" (2007).\nIl 6 marzo 2007 i Sevendust, con Grove nuovamente alla produzione, pubblicarono il loro sesto full-length album in studio, intitolato \"Alpha\". L'album debutt\u00f2 al 14\u00ba posto negli Stati Uniti, vendendo oltre 42000 copie nella prima settimana. Il singolo \"Driven\" si piazz\u00f2 nella Top 10 Mainstream Rock e \"Beg to Differ\" si piazz\u00f2 nella top 40 Radio Rock Hit. Considerato uno degli album pi\u00f9 pesanti dei Sevendust, Alpha \u00e8 il secondo album con Sonny Mayo alla chitarra ritmica e il primo che lo vede anche nel ruolo di \"Songwriter\". Inoltre Alpha \u00e8 il primo album pubblicato dalla Asylum Records, una sotto-etichetta della Warner, che vanta i Sevendust come suo gruppo principale. Tra il febbraio e l'aprile del 2007 i Sevendust hanno affrontato un tour con band come Diecast e Red. Nel dicembre del 2007 venne pubblicato \"Retrospective 2\", un CD/DVD combo che contiene due canzoni che non furono inserite in Alpha, contiene live inediti e i video musicali dei singoli \"Driven\", \"Ugly\", \"Beg to Differ\" e \"Pieces\". Le canzoni \"Feed\" e \"Driven\" compaiono nella colonna sonora di WWE Smackdown vs Raw 2008.\n\"Chapter VII: Hope &amp; Sorrow\" e il ritorno di Clint Lowery (2008).\nDi nuovo sotto la guida di Shawn Grove i Sevendust, alla fine del novembre 2007, tornano in studio per registrare il loro settimo album, intitolato \"\". Inizialmente la data fissata per l'uscita dell'album era il 4 marzo del 2008, che per\u00f2 slitt\u00f2 al primo di aprile. L'album debutt\u00f2 al 19\u00ba posto nella \"Billboard\" 200 e vanta collaborazioni con Chris Daughtry dei Daughtry e i due membri degli Alter Bridge Myles Kennedy e Mark Tremonti. Il primo singolo estratto dall'album fu \"Prodigal Son\", che raggiunse la posizione 19 della classifica Mainstream Rock. Il secondo singolo fu \"The Past\", e il terzo fu \"Inside\". Il 26 marzo 2008 i Sevendust annunciarono che Clint Lowery sarebbe tornato a suonare come chitarrista al posto di Sonny Mayo. Al ritorno di Lowery, Morgan Rose dichiar\u00f2: \u00abQuesta \u00e8 stata una decisione estremamente difficile da prendere. Consideriamo Sonny come un fratello ed \u00e8 stato fantastico lavorare al suo fianco. Non ha fatto nulla di male; ma \u00e8 un nostro dovere, nei nostri confronti e nei confronti dei nostri sostenitori, di ricomporre la band com'era originariamente\u00bb. Nel dicembre del 2008 i Sevendust si esibiscono in tour con i Black Stone Cherry. Nel 2009, insieme ai Disturbed, si cimentano in concerti per il sostegno delle truppe USA in Iraq e Afghanistan. Nel novembre del 2008 pubblicarono una speciale edizione, estremamente limitata, intitolata \"Packaged Goods\", un cofanetto di cinque dischi personalmente autografato dalla band, che comprende la seconda versione di \"Sevendust\" del 2005, e contenuti inediti dei periodi di \"Alpha\", \"Retrospective 2\" e \"Chapter VII: Hope &amp; Sorrow\". Tra aprile e settembre 2009 hanno sostenuto concerti al fianco di nomi importanti come Corey Taylor, Five Finger Death Punch, Shadows Fall e Otep.\n\"Cold Day Memory\" (2009-2011).\nNell'ottobre del 2009 i Sevendust si recano a Chicago, e sotto la guida di Johnny K (gi\u00e0 all'attivo con band come Disturbed, Staind, Finger Eleven e 3 Doors Down) registrano il loro ottavo album in studio, intitolato \"Cold Day Memory\". Per la promozione del nuovo album, la band lanci\u00f2 un sito web nuovo di zecca. Sul sito venivano caricati ogni giorno dei video che raffiguravano la band alle prese con la registrazione di \"Cold Day Memory\". I video mostravano ogni sessione di registrazione delle canzoni, mettendo in evidenza anche le parti pi\u00f9 complicate e meno interessanti. Con la registrazione di questo album i Sevendust vollero coinvolgere i loro sostenitori molto di pi\u00f9 rispetto al passato. Il 22 dicembre 2009 venne annunciato che le riprese per il monitoraggio della band in studio era stato completato e che l'album sarebbe stato distribuito nell'aprile del 2010, dato che tra dicembre e gennaio si sarebbero impegnati in esibizioni live. Il 6 febbraio 2010 la band pubblica sul suo sito ufficiale la canzone \"Forever Dead\" e dopo circa un mese viene pubblicata su iTunes la canzone \"Unraveling\". Il 17 marzo viene distribuita per radio la canzone \"Last Breath\", e il giorno seguente \"Confessions (Without Faith)\" e \"The End Is Coming\". Il 20 aprile 2010 viene pubblicato \"Cold Day Memory\", un album di 12 canzoni che con il ritorno di Clint Lowery, segna la line-up originale che non si vedeva dal 2003, ai tempi di \"Seasons\". Il primo singolo estratto \u00e8 \"Unraveling\" che si piazza al posto 29 sulle canzoni rock, mentre il CD si inserisce al 12\u00ba posto nella \"Billboard\" 200. Gli altri due singoli estratti dall'album sono \"Forever Dead\" e \"Last Breath\". Nell'estate del 2010 i Sevendust si esibiscono nel \"Carnival of Madness Tour\" insieme a Chevelle, Shinedown, Puddle of Mudd e 10 Years. Il 16 settembre viene girato il video di \"Falcons on Top\", la sigla ufficiale della squadra di football di Atlanta, gli Atlanta Falcons. Nel novembre 2010 i Sevendust si esibiscono dal vivo insieme a Korn, Disturbed e In This Moment nel \"Music as a Weapon 5\" tour. Tra febbraio e marzo 2011 i Sevendust si esibiscono al Soundwave Festival in Australia con Iron Maiden, Slayer, Ill Ni\u00f1o e Stone Sour.\n\"Black Out the Sun\", \"Time Travelers &amp; Bonfires\" e \"Kill the Flaw\" (2012-2016).\nNel settembre 2012 i Sevendust entrano in studio per registrare il successore di \"Cold Day Memory\", che vede la luce il 26 marzo 2013 col titolo di \"Black Out the Sun\". Il giorno successivo viene diffuso il video del brano \"Decay\". Il 15 aprile 2014 viene pubblicato l'album acustico \"Time Travelers &amp; Bonfires\", composto dai primi 6 brani inediti e dagli altri 6 che sono ri-registrazioni in chiave acustica di vecchi pezzi. Il disco viene anticipato dai brani in streaming \"The Wait\" e \"Bonfire\". Nella primavera 2015 terminano le registrazioni dell'undicesimo album in studio, \"Kill the Flaw\", pubblicato il 2 ottobre dello stesso anno ed anticipato dai brani in streaming \"Thank You\" e \"Not Today\".\n\"All I See Is War\" (2017-presente).\nNell'autunno 2017 iniziano le registrazioni del dodicesimo album, che viene pubblicato l'11 maggio 2018 col titolo di \"All I See Is War\". Il disco viene promosso attraverso i videoclip dei brani \"Dirty\", \"Not Original\" e \"Medicated\". Un'ulteriore canzone, \"Risen\", viene proposta in versione live nel gennaio 2019 attraverso un video realizzato nello show che la band ha tenuto alla Brixton Academy di Londra.\nStile e temi lirici.\nInfluenzati da Metallica, Living Colour, Twisted Sister, Faith No More, Pantera, Van Halen e Nine Inch Nails, i Sevendust sono classificati come una band Heavy metal, Hard rock, Alternative metal, Industrial metal e Nu metal. Quando \u00e8 stato chiesto di definire il genere della propria band, John Connolly ha risposto cos\u00ec: \u00abNon lo so. Ho cercato di capirlo. Ma non lo so. Per cinque minuti la gente ci defin\u00ec \"Progressive\". E poi \"Nu Metal\". Poi, improvvisamente stavamo suonando \"Alternative Metal\". Suoniamo una sorta di musica pesante, con un po' di Rock e un po' di Metal\u00bb."}
{"id": "1936864", "revid": "1632387", "url": "https://it.wikipedia.org/wiki?curid=1936864", "title": "Mondo TV", "text": "Mondo TV, quotata presso la Borsa valori di Milano negli indici FTSE Italia Small Cap e FTSE Italia STAR, ha sede a Roma ed \u00e8 un gruppo costituito da quattro societ\u00e0. Con una vastissima library di circa 2.500 episodi e pi\u00f9 di 75 lungometraggi animati, il Gruppo \u00e8 leader in Italia e tra i principali operatori europei nella produzione e distribuzione di serie televisive e film d'animazione per la TV e il cinema, ed \u00e8 attivo nei settori correlati (distribuzione audiovisiva e musicale, sfruttamento, media, editoria e merchandising). Negli ultimi anni, Mondo TV ha iniziato un percorso di riposizionamento strategico per consolidare la societ\u00e0 come una major europea, concentrando i propri sforzi e investimenti principalmente su nuove franchise con un elevato potenziale per lo sviluppo di programmi di licensing di successo. \nGruppo.\nIl gruppo Mondo TV \u00e8 formato da quattro societ\u00e0:"}
{"id": "1936868", "revid": "108153649", "url": "https://it.wikipedia.org/wiki?curid=1936868", "title": "Piramide di Anthony", "text": "In economia aziendale e ingegneria gestionale la piramide di Anthony (inglese: \"Anthony's pyramid\", o, pi\u00f9 raramente, \"Robert Anthony's pyramid\") \u00e8 un sistema di classificazione per l'organizzazione di imprese e industrie ovvero un modello gerarchico di comportamento organizzativo aziendale che ha influenzato fortemente il pensiero manageriale.\nModello.\nEssa, come una comune \"piramide sociale\" del tipo delle caste indiane o del vassallaggio europeo, si articola su tre livelli di decrescente importanza: al primo, e pi\u00f9 alto, livello della piramide si trova il \"livello strategico\", al secondo quello \"tattico\" e al terzo quello \"operativo\".\nIl principale motivo di questa disposizione \u00e8, secondo R. Anthony, l'autore dell'omonima piramide, che i tre diversi livelli hanno obiettivi gestionali o operativi di diversa lunghezza temporale e quindi di diversa importanza nel destino della societ\u00e0 della quale fanno parte. Difatti il livello strategico ha obiettivi a lungo termine, quello tattico a medio termine e quello operativo a breve termine.\nIn parole povere il livello strategico si occupa di decidere gestionalmente le sorti dell'azienda, il livello tattico di organizzare le decisioni del livello sovrastante e di trasmetterle al livello operativo che progetta, crea e vende i prodotti e i servizi dell'azienda al grande pubblico.\nRapporto tra i livelli.\nQuesti livelli, a differenza di quelli sociali, sono tra loro aperti e interscambiabili: un buon operaio o impiegato pu\u00f2 salire di grado nell'azienda e conseguentemente di livello; un discorso analogo si pu\u00f2 fare con le tecnologie impiegate nella gestione aziendale: l'informatica \u00e8 passata velocemente negli ultimi due decenni dal livello operativo, ovvero di sostituzione delle minori capacit\u00e0 di calcolo umane, a quello strategico grazie al suo crescente livello di innovazione e utilizzo in tutti i campi del vivere quotidiano."}
{"id": "1936877", "revid": "188323", "url": "https://it.wikipedia.org/wiki?curid=1936877", "title": "Infermieristica", "text": ""}
{"id": "1936885", "revid": "599013", "url": "https://it.wikipedia.org/wiki?curid=1936885", "title": "Jaume Comas", "text": ""}
{"id": "1936896", "revid": "1149807", "url": "https://it.wikipedia.org/wiki?curid=1936896", "title": "Sam &amp; Max Season One", "text": "Sam &amp; Max Stagione Uno (nota anche come Sam &amp; Max Salvano il Mondo - \"Sam &amp; Max Save The World\" in originale) \u00e8 una raccolta della prima serie di avventure grafiche sviluppate dalla Telltale Games per i personaggi di Sam &amp; Max e pubblicato come episodi tra il 2006 e il 2007.\nOgni episodio \u00e8 dotato di una propria trama ma i singoli episodi sono legati da una trama di fondo che termina con l'ultimo episodio della prima stagione. I videogiochi sono stati realizzati con la collaborazione dell'ideatore dei fumetti al fine di rispecchiare al meglio l'ironia dei fumetti originari.\nLa prima stagione \u00e8 stata cofinanziata dal distributore GameTap e per questo motivo il distributore poteva mettere in vendita con 15 giorni d'anticipo sugli altri canali i singoli episodi. Telltale ha dichiarato di vagliare la possibilit\u00e0 di realizzare una versione dei giochi per Xbox 360 e Wii. Il 4 aprile 2008 la societ\u00e0 ha annunciato ufficialmente la conversione per la console Wii e poco dopo anche la conversione per Xbox 360, ma non per PlayStation Network come le successive due stagioni.\nUna remastered del gioco, con il widescreen, nuove musiche e grafica migliorata \u00e8 stata rilasciata dalla Skunkape Games, un gruppo di persone che lavoravano per la Telltale Games nel 2020 per PC e Nintendo Switch.\nEpisodi.\nMachinima.\nDopo ogni episodio Telltale pubblic\u00f2 tre machinima su \"Sam &amp; Max\" che fanno da legame con l'episodio successivo."}
{"id": "1936897", "revid": "121886071", "url": "https://it.wikipedia.org/wiki?curid=1936897", "title": "Dipartimento del lavoro degli Stati Uniti d'America", "text": "Il Dipartimento del lavoro degli Stati Uniti d'America (in inglese \"United States Department of Labor\") \u00e8 il dicastero del governo statunitense che si occupa delle politiche del lavoro.\nIl ministero ha il compito di vigilare sulla sicurezza nei posti di lavoro, organizzare il reinserimento lavorativo per le fasce pi\u00f9 deboli, garantire le pensioni e le assicurazioni lavorative.\nIl Dipartimento del lavoro venne creato nel 1913 quando il Dipartimento del commercio e del lavoro venne diviso in due dicasteri distinti.\nAl capo del dipartimento vi \u00e8 un segretario, che fa parte del gabinetto del governo federale. Il segretario attualmente in carica \u00e8 Marty Walsh."}
{"id": "1936900", "revid": "1543377", "url": "https://it.wikipedia.org/wiki?curid=1936900", "title": "Diagnosi infermieristica", "text": "La diagnosi infermieristica \u00e8 un giudizio clinico-assistenziale sulle risposte dell'individuo, della famiglia o comunit\u00e0 a problemi di salute / processi vitali reali o potenziali. \u00c8 la base sulla quale scegliere gli interventi infermieristici volti a conseguire dei risultati di cui l'infermiere \u00e8 responsabile . Non deve essere confusa con la diagnosi medica, con la quale spartisce il nome ma non le finalit\u00e0.\n\u00c8 opportuno sottolineare come oggi gli infermieri non si preoccupino solo di gestire situazioni correlate allo stato di malattia, ma trattano tutte quelle situazioni particolari (ma nello stesso tempo \"normali/comuni\") che si presentano nella vita quotidiana, come la nascita di un figlio, l'invecchiamento dei genitori, un insuccesso scolastico, etc. .\nDescrizione.\n\u00c8 caratterizzata dalla formulazione di un sintetico enunciato che descrive le reazioni di una persona ad un problema di salute presente o potenziale, basandosi su un sistematico processo di raccolta e di analisi dei dati. Passaggio fondamentale nella stesura del Piano di assistenza, pu\u00f2 essere estesa dall'individuo alla famiglia o alla comunit\u00e0. La NANDA (acronimo di North American Nursing Diagnosis Association, Associazione Nord Americana per la Diagnosi Infermieristica, dal 2002 rinominata NANDA International) \u00e8 nata per mettere ordine nel caos creato dalle associazioni che si sono occupate di diagnosi negli Stati Uniti e nel Canada.\nLa prima conferenza per la Classificazione delle diagnosi infermieristiche si \u00e8 tenuta nel 1973, ma l'aggiornamento della tassonomia continua ancor oggi.\nLe diagnosi infermieristiche possono essere distinte in :\nApplicazione.\nLa diagnosi infermieristica \u00e8 applicabile ai processi di vita di:\nFormulazione.\nPer la redazione di una diagnosi sono indispensabili:\nPer poter individuare:\nMetodi di formulazione.\nPer la formulazione della diagnosi esistono vari sistemi:\nRegole di redazione.\nLe diagnosi non si inventano, in quanto basta individuare nella classificazione NANDA-I quella pi\u00f9 idonea, ma nel trovare le correlazioni \u00e8 possibile commettere degli errori. Ricordare che la prima parte della diagnosi \u00e8 il problema rilevato, mentre la seconda parte (dopo il termine CORRELATO) \u00e8 l'obiettivo dell'intervento assistenziale. A puro titolo di esempio, le regole da seguire per la redazione di una Diagnosi infermieristica corretta sono le seguenti:"}
{"id": "1936906", "revid": "132406", "url": "https://it.wikipedia.org/wiki?curid=1936906", "title": "Rione Taormina", "text": "Il rione Taormina \u00e8 un'area degradata di Messina, in fase di risanamento urbano, posta nei pressi del vecchio stadio \"Giovanni Celeste\", nella zona sud della citt\u00e0 della quale un tempo era la periferia, mentre oggi \u00e8 quasi parte del centro cittadino.\nToponimo.\nIl suo nome deriva da \"via Taormina\", la strada principale che attraversa il rione.\nStoria.\nEdificato tra gli anni '20 e '30 del XX secolo come casette provvisorie per i terremotati del 1908. A causa della seconda guerra mondiale e poi per l'inerzia della classe politica cittadina, \u00e8 stato risanato solo in piccola percentuale con l'abbattimento dei vetusti e fatiscenti alloggi e la costruzione di nuove moderne palazzine di edilizia popolare.\nViabilit\u00e0 e trasporti pubblici.\nOltre la via Taormina che d\u00e0 il nome al rione, lo stesso \u00e8 contrassegnato da piccole strade il cui nome \u00e8 dedicato a poeti e scrittori latini.&lt;br&gt; Il rione Taormina \u00e8 il capolinea sud della nuova tranvia di Messina, che diverr\u00e0 anche il capolinea dei bus che servono i villaggi della zona sud della citt\u00e0.\nZIR.\nLa zona industriale regionale, posizionata a nord del rione Taormina, \u00e8 un insieme di capannoni costruiti a met\u00e0 degli anni '60 del XX secolo, che nelle intenzioni degli amministratori doveva servire per il rilancio dell'attivit\u00e0 industriale messinese. Col tempo i capannoni invece sono stati utilizzati per attivit\u00e0 commerciali ed artigianali."}
{"id": "1936907", "revid": "300067", "url": "https://it.wikipedia.org/wiki?curid=1936907", "title": "V\u00edctor Ortega", "text": "Carriera.\nAi Giochi panamericani di Rio de Janeiro del 2007 ha ottenuto il nono posto dalla Piattaforma 10 metri e, il terzo nella prova sincronizzata con il compagno di squadra Juan Guillermo Ur\u00e1n.\nAlle Olimpiadi di Pechino 2008, sempre in coppia con Juan Guillermo Ur\u00e1n, \u00e8 arrivato sesto nel sincronizzato dalla piattaforma 10 metri.\nAi Giochi panamericani del 2015 di Toronto, ha vinto la medaglia d'argento nella piattaforma 10 metri, e il bronzo nella piattaforma 10 metri sincro, in coppia con Juan Guillermo Rios.\nHa gareggiato ai campionati mondiali di Kazan' 2015 nel concorso dei tuffi dalla piattaforma 10 metri maschile classificandosi trentesimo alle spalle dell'armeno Lev Sargsyan.\nEssendosi piazzato tra i primi diciotto atleti classificati nella piattaforma 10 metri nella Coppa del Mondo di tuffi del 2016 ha potuto accedere ai Giochi olimpici di Rio de Janeiro."}
{"id": "1936911", "revid": "287204", "url": "https://it.wikipedia.org/wiki?curid=1936911", "title": "Victor Ortega", "text": ""}
{"id": "1936912", "revid": "287204", "url": "https://it.wikipedia.org/wiki?curid=1936912", "title": "V\u00ecctor Ortega", "text": ""}
{"id": "1936921", "revid": "4711", "url": "https://it.wikipedia.org/wiki?curid=1936921", "title": "Jos\u00e9 Ignacio Rodilla", "text": ""}
{"id": "1936922", "revid": "466539", "url": "https://it.wikipedia.org/wiki?curid=1936922", "title": "Dipartimento della salute e dei servizi umani degli Stati Uniti d'America", "text": "Il Dipartimento della salute e dei servizi umani degli Stati Uniti (in inglese \"United States Department of Health and Human Services\", abbreviato in HHS) \u00e8 il dicastero del governo federale statunitense che si occupa della salute dei cittadini.\nTra i compiti del dipartimento vi \u00e8 di gestire la sanit\u00e0 pubblica statunitense, di vigilare su quella privata, di svolgere attivit\u00e0 di prevenzione dalle malattie, di controllare la salubrit\u00e0 degli alimenti e la composizione dei medicinali.\nA capo del dipartimento vi \u00e8 il segretario, un ministro che siede nel gabinetto governativo.\nFino al 1979-1980, quando le agenzie dell'istruzione sono passate al separato U.S. Department of Education, lo HHS era chiamato United States Department of Health, Education and Welfare - (HEW), che era stato istituito nel 1953."}
{"id": "1936923", "revid": "84184", "url": "https://it.wikipedia.org/wiki?curid=1936923", "title": "Gaetano Sant'Angelo", "text": ""}
{"id": "1936926", "revid": "123109063", "url": "https://it.wikipedia.org/wiki?curid=1936926", "title": "Legione d'argento d'America", "text": "La Legione d'argento d'America () \u00e8 stata una organizzazione politica e paramilitare statunitense di estrema destra, fondata da William Dudley Pelley il 30 gennaio 1933. Gli aderenti furono comunemente noti come Camicie d'argento (\"Silver Shirts\").\nStoria dell'organizzazione e simbolismo.\nL'emblema dell'organizzazione era caratterizzato da una lettera \"L\" scarlatta, che si riferiva al nome del gruppo e rappresentava inoltre le iniziali delle parole \"lealt\u00e0\" (agli Stati Uniti d'America) e \"liberazione\" (dal materialismo e dagli ebrei). L'organizzazione pubblicava un settimanale, \"Liberation\".\nLa divisa dei membri della Legione d'argento consisteva di un copricapo identico a quello indossato dalle truppe d'assalto tedesche, pantaloni blu, gambali, cravatta, e camicia di colore grigio argento, con \"L\" rossa ricamata sul cuore. Gli aderenti vennero dunque rinominati \"camicie d'argento\" in modo analogo alle camicie nere italiane della Milizia Volontaria per la Sicurezza Nazionale e alle camicie brune della \"Sturmabteilung\" naziste.\nNel 1934, la Legione d'argento aveva circa 15.000 membri, di cui la maggior parte apparteneva alla classe operaia. La forza del movimento dopo il 1934, ovvero dopo la presa del potere di Hitler in Germania, risult\u00f2 notevolmente ridimensionata. Quattro anni pi\u00f9 tardi il numero degli aderenti all'organizzazione era sceso a 5.000 iscritti. Nel 1941, dopo l'attacco giapponese a Pearl Harbor e la successiva dichiarazione di guerra degli Stati Uniti alla Germania nazista e all'Italia fascista, il governo, con una legge federale, dichiar\u00f2 illegale l'organizzazione, che venne quindi perseguita dall'FBI, provocandone in breve la scomparsa."}
{"id": "1936927", "revid": "486946", "url": "https://it.wikipedia.org/wiki?curid=1936927", "title": "Dipartimento della Salute e servizi umani degli Stati Uniti", "text": ""}
{"id": "1936931", "revid": "1442080", "url": "https://it.wikipedia.org/wiki?curid=1936931", "title": "Campionato asiatico e oceaniano di pallavolo femminile 1975", "text": "Il I campionato asiatico e oceaniano di pallavolo femminile si \u00e8 svolto dal 12 al 20 agosto 1975 a Melbourne, in Australia. Al torneo hanno partecipato 5 squadre nazionali asiatiche ed oceaniane e la vittoria finale \u00e8 andata per la prima volta al Giappone.\nPodio.\nCampione.\nGiappone(Primo titolo)\nSecondo posto.\nCorea del Sud\nTerzo posto.\nCina"}
{"id": "1936933", "revid": "122260811", "url": "https://it.wikipedia.org/wiki?curid=1936933", "title": "Tropicalizzazione del mar Mediterraneo", "text": "La tropicalizzazione del mar Mediterraneo \u00e8 il processo di insediamento in Mediterraneo di specie provenienti da aree tropicali o sub-tropicali in precedenza estranee a questo mare.\nCause.\nIn modo simile al fenomeno della meridionalizzazione del mar Mediterraneo, la causa di questo spostamento/ampliamento di areale \u00e8 stata attribuita al riscaldamento globale.\nIn effetti, si \u00e8 assistito ad un aumento degli ingressi delle specie tropicali in Mediterraneo sin dalla fine degli anni settanta, in parallelo al progressivo aumento della temperatura globale.\nBiogeografia.\nLe specie tropicali penetrate in Mediterraneo appartengono a due classi principali in base alla provenienza: in alcuni casi si tratta di organismi passati attraverso il Canale di Suez, provenienti dal Mar Rosso (in questo caso si parla di migrazione lessepsiana dal nome di \nFerdinand de Lesseps, promotore ed esecutore del progetto del Canale di Suez) in altre di specie provenienti dalle coste africane dell'Oceano Atlantico, giunte attraverso lo Stretto di Gibilterra. Esiste anche un forte contingente di specie introdotte nel Mediterraneo, sia in modo volontario (ad esempio, con la vongola \"Tapes philippinarum\"), sia per caso, soprattutto attraverso le acque di sentina delle navi, che spesso vengono scaricate in mare senza nessuna precauzione.\nLe specie aliene recensite sono 955 (di cui 134 reputate invasive) e rappresentano il 5,9% della biodiversit\u00e0 del Mediterraneo (facendo esclusione di fitoplancton e microzooplancton); nel caso dei pesci, questa proporzione aumenta fino a considerare il 27,9% delle specie come originariamente estranee al Mediterraneo. Non tutte le specie nuovamente introdotte sono dovute alla tropicalizzazione per\u00f2. Oltre alle specie provenienti dalle acque di sentina, un certo numero proviene dalle acque fredde del nord Atlantico; questa migrazione da settentrione \u00e8 per\u00f2 molto minore rispetto a quella da acque tropicali o sub-tropicali (fra il 4% ed il 21%).\nEsempi.\nMolte specie tropicali di nuovo ingresso si sono perfettamente ambientate al punto da arrivare a soppiantare le specie autoctone e da essere comunemente pescate e commercializzate. Fra le specie di origine atlantica, vi sono: la ricciola fasciata (\"Seriola fasciata\") e altre ricciole di origine africana (\"Seriola rivoliana\" e \"Seriola carpenteri\"), la bavosa africana ed il pesce palla (\"Sphoeroides pachygaster\"). Tra i lessepsiani si \u00e8 assistito, ad esempio, ad una rapidissima colonizzazione del bacino orientale da parte della triglia (\"Upeneus moluccensis\"), del pesce scoiattolo (\"Sargocentron rubrum\") e a varie specie del genere \"Siganus\". La rapida diffusione dei migranti lessepsiani nell'est Mediterraneo \u00e8 da attribuirsi alla povert\u00e0 faunistica dei bacini orientali di questo mare, dovuta a vicissitudini biogeografiche, che ha lasciato numerosissime nicchie ecologiche libere. In effetti solo una minoranza di queste specie si \u00e8 stabilita anche nel bacino occidentale, popolato da molte pi\u00f9 specie di origine atlanto-mediterranea. Tra le specie di cui \u00e8 incerta la modalit\u00e0 di arrivo nel Mediterraneo merita una citazione il granchio \"Percnon gibbesi\" originario delle acque tropicali americane sia dell'Atlantico che del Pacifico. Da una prima segnalazione nel 1999 nell'isola di Linosa \u00e8 giunto a colonizzare nel 2016 tutte le coste mediterranee con notevoli abbondanze.\nAnche i vegetali sono soggetti a questo tipo di espansione di areale, ben due alghe del genere \"Caulerpa\" (\"C.taxifolia\" e \"C.racemosa\") entrambe di origine tropicale sono state accidentalmente introdotte e si sono diffuse nel Mediterraneo, mettendo a rischio habitat importanti come le praterie di \"Posidonia oceanica\". Perfino un'angiosperma marina (\"Halophila stipulacea\") \u00e8 da annoverarsi tra i migranti lessepsiani.\nMerita infine di essere menzionata la presenza del nudibranco \"Melibe fimbriata\", specie originaria dell'oceano Indiano, segnalata per la prima volta nel Mediterraneo nel 1984.\nBiocostruzioni.\nNel Mediterraneo sono note almeno tre specie di madrepore dotate di zooxanthelle e capaci di biocostruzioni: \"Cladocora caespitosa\", \"Madracis pharensis\", autoctone, e \"Oculina patagonica\" introdotta dal traffico navale probabilmente dall'oceano Atlantico sudoccidentale. Tutte e tre le specie sono presenti in tutto il Mediterraneo e non hanno mostrato tendenza a formare biocostruzioni simili a quelle presenti nei mari tropicali. Con l'aumento delle temperature queste specie mostrano la tendenza ad aumentare la crescita e la fissazione di carbonato di calcio. Per quanto riguarda \"C. caespitosa\" esiste un record fossile che mostra come nel passato geologico durante le fasi \"calde\" del Mediterraneo la specie tendesse a formare biocostruzioni di maggiori dimensioni."}
{"id": "1936935", "revid": "123237186", "url": "https://it.wikipedia.org/wiki?curid=1936935", "title": "Orihime Soletta", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Soletta \u00e8 doppiata in originale da Maya Okamoto.\nOrihime \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nDiscendente dalla nobile famiglia italiana dei Soletta, Orihime adesice alla \"Flower Division\" insieme a Reni, dopo lo scioglimento della \"Hoshigumi\" o \"Star Division\". Per via delle sofferenze create dal padre a sua madre, Orihime ha sviluppato un profondo rancore nei confronti degli uomini giapponesi, e per tale ragione non riesce a tollerare come proprio capo Ichir\u014d \u014cgami.\nLa situazione cambier\u00e0 quando Orihime si riconcilier\u00e0 con il padre, che stava lavorando come pittore a Teito, riuscendo a superare anche la diffidenza nei confronti di \u014cgami. Orihime ed \u014cgami riusciranno persino a diventare buoni amici, nel momento in cui lei smetter\u00e0 di trattarlo male.\nBench\u00e9 Orihime possa apparire un po' arrogante, la verit\u00e0 \u00e8 che la ragazza ha molta fiducia nelle proprie capacit\u00e0 sia di combattente che di attrice. Questo tende a dare di lei una cattiva impressione, anche se in realt\u00e0 le sue compagne sono a conoscenza di quanto Orihime sia degna di fiducia e leale nei loro confronti.\nInvincibile combattente, l'arma principale e pi\u00f9 caratteristica del \"k\u014dbu\" di Orihime sono le palle di fuoco esplosive, dotate di una forza sorprendente nell'abbattere i nemici."}
{"id": "1936937", "revid": "1305772", "url": "https://it.wikipedia.org/wiki?curid=1936937", "title": "Cardinal Syn", "text": "Cardinal Syn \u00e8 un videogioco picchiaduro a incontri per Sony PlayStation sviluppato dalla Kronos Digital Entertainment e pubblicato dalla Sony 989.\nLo stile \u00e8 fantasy e l'ambientazione \u00e8 medievale, con personaggi tipici dell'epoca come il giullare.\nTrama.\nTanto tempo fa, durante il tempo della violenza, sul regno di Bloodland devastato apparve un anziano, noto come Viaggiatore, venuto a fermare le guerre che imperversavano i regni che si facevano guerra l'un l'altro. Egli chiam\u00f2 tutti i rappresentanti di tutti i clan del regno, e lesse loro un libro che ne raccontava tutti i segreti; i popoli capirono cos\u00ec che solo con l'armonia avrebbero potuto vivere in pace. Dopo la venuta del viaggiatore, infatti, la civilt\u00e0 rifior\u00ec, e ogni trib\u00f9 lev\u00f2 dappertutto l'insegna bianca con il suo simbolo dorato dell'unit\u00e0. La pace, cos\u00ec, regno per secoli sulla terra. Il Viaggiatore, convinto di aver portato a termine la sua missione, convoc\u00f2 di nuovo tutti i rappresentanti di ogni clan presente, trasform\u00f2 il libro in tante pergamene quanti erano i capoclan convocati e scomparve. Ma insieme a lui scomparve anche la pace, e le trib\u00f9 riscoprirono le loro sanguinose tradizioni. Le alleanze venivano sostituite dalle ingordigie, le guerre furono sanguinose, e i popoli non vollero pi\u00f9 saperne di pace. Ma durante una delle battaglie pi\u00f9 sanguinose, apparve una luce accecante che interruppe i combattimenti. Al centro di questa esplosione di luce apparve la figura di una donna, e si lev\u00f2 uno stupore generale quando la donna lev\u00f2 in alto il simbolo dell'unit\u00e0, ormai quasi perduto. Quella stessa notte, tutti i capoclan vennero convocati dalla donna misteriosa, e le porsero tutti i rotoli che in origine erano stati il libro del Viaggiatore, e lei trasform\u00f2 tutti i rotoli in 3 spade potentissime dalle inscrizioni misteriose, chiamate Spade della Trinit\u00e0. La donna che aveva fatto tutto questo si chiamava Syn. Ella dichiar\u00f2 cos\u00ec un torneo che avrebbe deciso quale dei clan sarebbe stato il pi\u00f9 forte, e questo torneo si concluse con un solo vincitore, il quale torn\u00f2 al tempio di Syn per rivendicare il proprio diritto di governare su Bloodland, ma non fu mai pi\u00f9 rivisto...\nLe guerre sono ormai al culmine e solo un nuovo campione potr\u00e0 determinare il destino di Bloodland. Le Spade della Trinit\u00e0 attendono quindi un nuovo campione, ed \u00e8 giunto il momento di un altro Gran Torneo.\nCritiche.\nIn accordo con i dati di GameRankings, Cardinal Syn ha ricevuto un voto medio di 57,46%."}
{"id": "1936945", "revid": "228587", "url": "https://it.wikipedia.org/wiki?curid=1936945", "title": "Campionati mondiali di pugilato dilettanti 2001", "text": "I Campionati mondiali di pugilato dilettanti del 2001 (AIBA World Boxing Championships) si sono tenuti a Belfast, in Irlanda del Nord, dal 3 al 10 giugno. Il torneo si svolse nella Odissey Arena e vi parteciparono circa 400 pugili provenienti da 67 nazioni.\nQuesto fu l'ultimo torneo nel quale fu rappresentata la categoria dei Pesi Superwelter."}
{"id": "1936960", "revid": "198326", "url": "https://it.wikipedia.org/wiki?curid=1936960", "title": "San Filippo Superiore", "text": "San Filippo Superiore \u00e8 una frazione collinare della \"II Circoscrizione\" del comune di Messina, distante circa 13\u00a0km a Sud del centro cittadino. Posta nella parte alta della vallata del torrente San Filippo, \u00e8 luogo ricco di sorgenti d'acqua, che nel passato alimentavano un notevole numero di mulini.\nToponimo.\nIl paese prende nome da San Filippo d'Agira,mentre l'aggettivo \"Superiore\" deriva dalla sua posizione geografica verso monte rispetto San Filippo Inferiore.\nStoria.\nIl villaggio crebbe attorno all'abbazia fondata dai monaci basiliani che costruirono anche una chiesa dedicata a San Filippo d'Agira. L'agricoltura (ortaggi, agrumeti, oliveti, e vigneti) e l'allevamento del bestiame erano le attivit\u00e0 principali del paese, insieme alla molitura dei cereali, che avvalendosi della grande quantit\u00e0 d'acqua del territorio, contava numerosi mulini. Dopo la Seconda guerra mondiale, molte attivit\u00e0 agricole persero importanza fino a sparire del tutto agli inizi degli anni '70 del XX secolo.\nViabilit\u00e0 e trasporto pubblico.\nPer giungere al villaggio si deve percorrere una tortuosa strada comunale che partendo dal Rione Aldisio, transita per contrada San Giovanello, giungendo dopo circa 4\u00a0km in paese.\nUn'antica strada molto stretta e non praticabile da mezzi pesanti collega i due villaggi di San Filippo. La frazione \u00e8 collegata al centro cittadino dalla linea ATM n\u00b09 (\"Cavalotti-S.Filippo Sup.\").\nLuogo di culto.\nLa chiesa \u00e8 dedicata a San Nicola di Bari, mentre il santo patrono \u00e8 sempre San Nicola di Bari."}
{"id": "1936967", "revid": "119467527", "url": "https://it.wikipedia.org/wiki?curid=1936967", "title": "Mio figlio (miniserie televisiva)", "text": "Mio figlio \u00e8 una miniserie televisiva italiana composta da due puntate, prodotta da Rai Fiction e Sacha Film Company. Il protagonista, il commissario della Polizia di Stato Federico Vivaldi, \u00e8 interpretato da Lando Buzzanca.\nDescrizione.\n\"Mio figlio\" \u00e8 una storia di genere giallo e drammatico ambientata a Trieste. Il commissario Federico Vivaldi (Lando Buzzanca), durante una complicata indagine, scopre che suo figlio Stefano (Giovanni Scifoni) \u00e8 omosessuale, e non riesce ad accettarlo. Con l'aiuto dell'ex-moglie Laura (Caterina Vertova), madre del ragazzo, Federico imparer\u00e0 ad anteporre l'amore per suo figlio ai suoi pregiudizi.\nQuesta miniserie, realizzata nel 2004, venne trasmessa in prima visione TV nel gennaio del 2005 in prima serata su Rai Uno, e ottenne un grande successo.\nEsiste una riduzione in unico film tv, della durata di 135' 28', emessa da Rai Uno il 29/08/2007 in prima serata.\nDal 10 gennaio 2010 \u00e8 in onda il s\u00e9guito di \"Mio figlio\". Il titolo \u00e8 \"Io e mio figlio - Nuove storie per il commissario Vivaldi\", e questa volta non si tratta di una miniserie in due puntate, ma di una serie in sei puntate."}
{"id": "1936980", "revid": "886680", "url": "https://it.wikipedia.org/wiki?curid=1936980", "title": "Tetracameralismo", "text": "Tetracameralismo (dal greco \"tetra\", quattro + il latino \"camera\") consiste nell'avere quattro camere legislative o parlamentari. \u00c8 un sistema opposto al monocameralismo e al bicameralismo, molto usate, e il tricameralismo, usato raramente nelle amministrazioni dei paesi.\nLe assemblee deliberative medievali scandinave erano tradizionalmente tetracamerali, per i quattro stati della societ\u00e0: la nobilt\u00e0, il clero, la borghesia e la classe dei contadini. Il Riksdag svedese e finlandese hanno mantenuto questo sistema a lungo.\nLa Finlandia ha avuto il sistema tetracamerale quando faceva parte dell'Impero Russo fino al 1906, prima di scegliere il moderno sistema legislativo monocamerale, con il quale tuttora si regge."}
{"id": "1936981", "revid": "111381859", "url": "https://it.wikipedia.org/wiki?curid=1936981", "title": "From Denver to L.A.", "text": "From Denver to L.A. \u00e8 una canzone scritta da Francis Lai e Hal Sharper e cantata dall'artista britannico Elton John, apparsa come singolo nel 1970.\nQuando fu registrata Elton era ancora praticamente sconosciuto. In seguito ebbe un grande successo, al punto tale da far valutare l'idea di pubblicare un 45\" della colonna sonora dalla quale proveniva (\"The Games Soundtrack\"). Per\u00f2, la casa discografica di Elton blocc\u00f2 il tutto.\nIl singolo \u00e8 oggi noto tra i collezionisti per la sua estrema rarit\u00e0; tra l'altro, sul disco la rockstar viene erroneamente citata come Elton Johns (anche sul 45\" promo viene compiuto lo stesso errore)."}
{"id": "1936983", "revid": "599013", "url": "https://it.wikipedia.org/wiki?curid=1936983", "title": "Josef Peters", "text": "Ha partecipato al Gran Premio di Germania 1952 con una Veritas non portando per\u00f2 a termine la gara."}
{"id": "1936989", "revid": "1442080", "url": "https://it.wikipedia.org/wiki?curid=1936989", "title": "Campionato asiatico e oceaniano di pallavolo femminile 1979", "text": "Il II campionato asiatico e oceaniano di pallavolo femminile si \u00e8 svolto nel 1979 ad Hong Kong, in Cina. Al torneo hanno partecipato 7 squadre nazionali asiatiche ed oceaniane e la vittoria finale \u00e8 andata per la prima volta alla Cina.\nPodio.\nCampione.\nCina(Primo titolo)\nSecondo posto.\nGiappone\nTerzo posto.\nCorea del Sud"}
{"id": "1936991", "revid": "183483", "url": "https://it.wikipedia.org/wiki?curid=1936991", "title": "M 60", "text": ""}
{"id": "1936992", "revid": "695315", "url": "https://it.wikipedia.org/wiki?curid=1936992", "title": "Rete tranviaria di Lione", "text": "La rete tranviaria di Lione (in francese Tramway de Lyon) \u00e8 formata da sette linee. Le prime due sono state aperte nel 2001.\nLe prime tre linee formano un percorso di 39,6\u00a0km e trasportano ogni giorno 130.800 passeggeri cio\u00e8 il 10 % dei passeggeri trasportati (50 % per la metropolitana).\nI tram utilizzati sono gli Alstom Citadis.\nLa vecchia rete (1879 - 1957).\nLa rete originaria OTL.\nLa prima rete tranviaria di Lione fu costruita e gestita dalla \"Compagnie des Omnibus et tramways de Lyon (OTL)\" fondata nel 1879. Il percorso complessivo era di 43,653 km, su 10 linee a scartamento normale e a trazione animale, nei comuni di Lione, Villeurbanne, La Mulati\u00e8re e Oullins:\nLa prima linea in funzione fu la 5, dalla Place Bellecour a Vaise, messa in servizio l'11 ottobre 1880. Circolava lungo la Saona in concorrenza con i battelli-omnibus. Gli itinerari delle linee 1 e 7 corrispondono approssimativamente alle attuali linee D e A della metropolitana di Lione.\nLa rete si estese regolarmente, tanto quella di OTL che delle concorrenti, poi assorbite dalla prima tra 1894 e 1914.\nLa Soci\u00e9t\u00e9 du Tramway d'\u00c9cully.\nLinee a scartamento normale verso nord-ovest. Assorbita dall'OTL nel 1894.\nLa Soci\u00e9t\u00e9 du Tramway de Sainte Foy(-l\u00e8s-Lyon) (TSF).\nLinea a scartamento ridotto 0,75 m e a trazione elettrica verso ovest. Prima linea a trazione elettrica dell'agglomerato urbano venne costruita nel 1893. Venne assorbita dalla \"FOL\" nel 1898. Tensione di alimentazione 320 Volt. Rotabili: 3 automotrici di costruzione \"Averly\" (per parte meccanica e telaio) e \"Guillemet\" (per la cassa).\nLa Compagnie Lyonnaise des Tramways (CLT).\nLinea a scartamento metrico e a trazione a vapore sulla riva sinistra del Rodano. Diviene la \"Nouvelle Compagnie Lyonnaise des Tramways\" (NLT) nel 1902, dopo si fonde con l'OTL nel 1906.\nLa Compagnie du Fourvi\u00e8re Ouest Lyonnais (FOL).\nFunicolari di Fourvi\u00e8re e di Saint-Just e tranvie del settore ovest. Assorbita dall'OTL nel 1910.\nLa Compagnie du Tramway de Caluire (CTC).\nAssorbita dall'OTL nel 1914. Costruita in origine a scartamento metrico, \u00e8 trasformata a scartamento normale nel 1925.\nLa Compagnie du Tramway de Lyon \u00e0 Neuville (TLN).\nLe sue prime tratte a vapore vennero aperte dal 1889 da Lione a Fontaines-sur-Sa\u00f4ne dopo, a partire dal 1891 fino a Neuville-sur-Sa\u00f4ne. Assorbita dalla \"OTL\" nel 1925, la linea unica venne sostituita dal 1932 da una tranvia elettrica \"\u00e0 voie \u00e9troite\" che venne soprannominata \u00abil Train bleu \u00bb della Val de Sa\u00f4ne\u00bb.\nEvoluzione della rete.\nLa prima linea di tram a vapore, che portava il numero 12, collegava Lione a V\u00e9nissieux nel 1888. La rete venne elettrificata fra il 1893 ed il 1899. Si estese nella \"banlieue\" fino al 1914. La rete fu allora al suo apogeo: servizio di qualit\u00e0, tariffe basse, utilizzazione elevata e alta redditivit\u00e0 per gli azionisti. L'inflazione che segu\u00ec la Prima guerra mondiale fece perdere alla rete il suo carattere di redditivit\u00e0. Le rotaie e il materiale rotabile non furono pi\u00f9 modernizzati. A partire dagli anni trenta, i tram furono progressivamente rimpiazzati dai filobus poi dagli autobus. Una modernizzazione, con alcuni tratti sotterranei al centro della citt\u00e0, progettata negli anni quaranta fu rapidamente abbandonata. L'ultimo tram urbano circol\u00f2 sulla linea 4 nel 1956 e l'ultimo tram suburbano, il \"Train bleu\" di Neuville-sur-Sa\u00f4ne, fu soppresso nel 1957.\n\"Hippocampe\": progetto rifiutato.\n\"Hippocampe\" \u00e8 un progetto di tranvia sviluppato durante il mandato di Michel Noir nel 1990, che tuttavia sar\u00e0 abbandonato. Tale progetto avrebbe il significato di una \"resurrezione\" del sistema tranviario di Lione come integrazione e complemento del sistema \"Metr\u00f2\".\nRete attuale, dal 2001.\nDopo 40 anni di crisi dei trasporti pubblici, con l'unica eccezione rappresentata dalla creazione della metropolitana, la decisione di creare una nuova rete tranviaria arriv\u00f2 nel 1996, come complemento della rete sotterranea esistente. Vennero messe in servizio due linee il 2 gennaio 2001. Oggi esistono 7 linee e una linea che collega Lione all'aeroporto Saint-Exup\u00e9ry.\nLinea T1.\nAperta nel 2001, la linea serve 27 stazioni su 11,7\u00a0km tra Debourg ed il campus universitario de la Doua e trasporta 93.000 passeggeri al giorno. Il tratto iniziale da Perrache a la Doua \u00e8 stato prolungato di tre stazioni verso sud fino a Montrochet nel 15 settembre 2005, poi fino a Debourg (intersezione con la linea B della metropolitana e la linea T6) nel 2014. Il tratto fra Perrache e H\u00f4tel de R\u00e9gion-Montrochet \u00e8 comune con la linea T2.\nLinea T2.\nAperta nel 2001, il tratto fra Perrache e Porte des Alpes \u00e8 stato prolungato il 27 ottobre 2003 fino a Saint-Priest Bel Air. Il 24 marzo 2021, il nuovo tratto fra Perrache e H\u00f4tel de R\u00e9gion-Montrochet \u00e8 messo in servizio. La linea serve 32 stazioni su 16,1\u00a0km tra la H\u00f4tel de R\u00e9gion-Montrochet e Saint-Priest trasportando 87.000 passeggeri al giorno. Il tratto fra Perrache e H\u00f4tel de R\u00e9gion-Montrochet \u00e8 comune con la linea T1.\nLinea T3.\nLa linea T3, inaugurata il 27 novembre 2006 (progetto LEA), \u00e8 stata messa in servizio il 4 dicembre 2006 sul tracciato del Chemin de Fer de l'Est Lyonnais (CFEL) tra Lione e la zona industriale di Meyzieu. Nel 2012, una nuova stazione (Meyzieu-Les Panettes) \u00e8 inaugurata. La linea serve 11 stazioni su 14,6\u00a0km tra la stazione di Lione Part-Dieu (intersezione con la linea B della metropolitana, le linee T1 e T4 e la linea Rh\u00f4nexpress) e Meyzieu.\nLinea T4.\nLa linea 4 del tram \u00e8 stata inaugurata il 20 aprile 2009. Collega la stazione La Doua-Gaston Berger (intersezione con la linea T1) e la clinica di Feyzin. L'intersezione con la linea T2 \u00e8 a Jet d'eau - Mend\u00e8s-France. La linea serve 30 stazioni su 16 km.\nLinea T5.\nInaugurata il 17 novembre 2012, collega Grange Blanche (intersezione con la linea D della metropolitana e la linea T2) a Parc du Ch\u00eane e Eurexpo. Il progetto della linea T5 si doveva chiamare in origine T2+: in effetti, il percorso tra le stazioni Grange Blanche e Les Aliz\u00e9s \u00e8 utilizzato da entrambe le linee T2 e T5. La linea serve 11 stazioni su 7 km.\nLinea T6.\nInaugurata il 22 novembre 2019, collega Debourg (intersezione con la linea B della metropolitana e la linea T1) a H\u00f4pitaux Est. La linea serve 14 stazioni su 6,7 km.\nLinea T7.\nInaugurata il 1 febbraio 2021, collega Vaulx-en-Velin-La Soie (intersezione con la linea A della metropolitana, la linea T3 e la linea Rh\u00f4nexpress) a D\u00e9cines-OL Vall\u00e9e, che permette l'accesso al Parc Olympique Lyonnais. Il tratto tra Vaulx-en-Velin-La Soie e D\u00e9cines-Grand Large \u00e8 comune con la linea T3. La linea serve 4 stazioni su 6 km.\nRh\u00f4nexpress.\nLa linea Rh\u00f4nexpress, che si chiamava in origine LESLYS (Liaison ExpresS LYon Saint-Exup\u00e9ry), \u00e8 stata aperta il 9 agosto 2010 e collega la stazione di Lione-Part-Dieu all'aeroporto di Lione-Saint-Exup\u00e9ry. Il Consiglio generale del Rodano ha concesso l'8 gennaio 2007 questa linea per 30 anni a un consorzio che include VINCI (28,2 %, capofila), Veolia Transport (28,2 %), Vossloh Infrastructure Service (4,2 %), Cegelec Centre Est (2,8 %) e la Caisse des d\u00e9p\u00f4ts et consignations.\nI 6 convogli Tango sono stati forniti dalla svizzera Stadler. I 23\u00a0km della linea sono percorsi in 25 minuti. Rh\u00f4nexpress conta 4 stazioni:"}
{"id": "1936997", "revid": "1005847", "url": "https://it.wikipedia.org/wiki?curid=1936997", "title": "Tricameralismo", "text": "Il tricameralismo \u00e8 un sistema legislativo consistente nell'avere tre camere legislative; \u00e8 un sistema opposto al monocameralismo e al bicameralismo, entrambi pi\u00f9 comuni.\nIl termine si riferisce al sistema legislativo adottato nel Sudafrica durante il regime di Apartheid nel 1983. Altri riferimenti sono la prima Repubblica francese dal 1799 al 1804, il modello di Sim\u00f3n Bol\u00edvar e gli Stati generali della Francia pre-rivoluzionaria, anche se i pareri su quest'ultimo sistema non sono unanimi.\nTricameralismo sudafricano.\nNel 1983, il governo segregazionista del Sud Africa guidato da Pieter W. Botha, present\u00f2 una costituzione che prevedeva un parlamento tricamerale. Il 2 novembre, circa il settanta per cento della popolazione bianca del paese vot\u00f2 a favore delle modifiche, i neri non furono consultati, essendo in teoria cittadini di bantustan indipendenti e autonomi.\nIl parlamento tricamerale sudafricano era costituito da tre camere, suddivise su base razziale:\nLa creazione del parlamento tricamerale fu controversa su due fronti. Da un lato, molti conservatori bianchi non apprezzavano l'idea di non-bianchi partecipanti al Parlamento. La disputa \u00e8 stato un fattore nella creazione del Partito Conservatore, da parte di fuoriusciti dal Partito Nazionale. D'altra parte, molti meticci e asiatici respinsero il sistema come una farsa, sostenendo che le camere a loro riservate erano impotenti.\nIl parlamento tricamerale non era particolarmente forte. La Costituzione del 1983 ne indebol\u00ec in modo significativo i poteri, oltre ad aver abolito la carica di primo ministro. La maggior parte dei poteri fu trasferita al presidente della Repubblica, tra cui la nomina dei ministri. Questo \u00e8 stato visto da molti come un tentativo di limitare il potere di coloureds e indiani, infatti non solo il Parlamento non-bianco era subordinato a quello bianco, ma l\u2019intero Parlamento era subordinato ad un Presidente bianco.\nTricameralismo bolivariano.\nSim\u00f3n Bol\u00edvar, il leader rivoluzionario sudamericano, incluse un parlamento tricamerale nelle sue proposte per un modello di Stato. Bolivar descrisse le tre camere nel modo seguente:\nQuesto modello era inteso come un sistema parlamentare, quindi il parlamento tricamerale avrebbe governato attraverso la nomina dei ministri. Bolivar fu esplicito in molti dei suoi scritti, in particolare nel suo messaggio al Congresso di Angostura (17 dicembre 1819), in cui fu dichiarata l'indipendenza della Grande Colombia, spieg\u00f2 come il sistema da lui proposto fosse stato pensato per riflettere il funzionamento del sistema parlamentare britannico. La sua proposta dei Censori non era affinch\u00e9 agissero come legislatori, ma piuttosto come mediatori. Per questo motivo, alcune opinioni divergono sulla questione se il suo sistema pu\u00f2 davvero essere classificato come un parlamento tricamerale, considerando che i censori non erano veri legislatori, ma sembravano rappresentare un ramo del tutto distinto del governo.\nNonostante la grande influenza di Bolivar in Sud America, nessun paese della regione ha mai adottato il suo parlamento tricamerale. I primi tentativi di implementare il modello, come ad esempio in Bolivia, non hanno avuto successo, anche se il caos del periodo \u00e8 stato probabilmente un fattore in questo risultato. Numerosi politologi come Juan Linz e altri hanno osservato che la decisione di molti paesi latino-americani di modellare i loro sistemi di governo sul sistema presidenziale degli Stati Uniti, e non su un sistema parlamentare di ispirazione britannica come quello proposto da Bolivar, abbia portato a instabilit\u00e0 politica, dittature o anarchia.\nTricameralismo durante la prima Repubblica francese.\nCon la promulgazione della Costituzione dell'anno VIII, la Repubblica consolare, e in seguito l'Impero (anche se le due camere inferiori erano ormai del tutto senza potere) avevano un parlamento tricamerale, composto da:\nTuttavia nessuna delle tre camere poteva proporre leggi (a parte il Senato tramite i senatoconsulti), funzione che spettava al Consiglio di Stato.\n\u00c8 in dubbio inoltre se il Senato facesse parte del potere legislativo, perch\u00e9 Siey\u00e8s (l'istigatore principale della costituzione del Consolato e poi presidente di questo Senato) lo descrisse come appartenente ad un potere del tutto diverso e al di l\u00e0 dei poteri esecutivo, legislativo e giudiziario: il \"potere conservatore\". In effetti, Napoleone fece del Senato una \u00e9lite politica per sostenere il suo potere prima come Console e poi come Imperatore, mentre le altre due camere sono stati costrette alla sottomissione. Nel 1807, il Tribunato fu definitivamente abolito."}
{"id": "1936999", "revid": "984922", "url": "https://it.wikipedia.org/wiki?curid=1936999", "title": "Kenn Navarro", "text": "Biografia.\nNato e cresciuto a Manila (Filippine), dopo la laurea in disegno industriale con specializzazione in animazione all'Universit\u00e0 di San Francisco, Kenn ha lavorato su alcuni video musicali indipendenti e progetti di animazione di breve durata agli studi 6'2 di Larkspur, California. \nKenn \u00e8 entrato a far parte di Mondo Mini Shows nel 1998, quando la compagnia si stava espandendo."}
{"id": "1937002", "revid": "86587", "url": "https://it.wikipedia.org/wiki?curid=1937002", "title": "Slavi del sud", "text": ""}
{"id": "1937010", "revid": "1442080", "url": "https://it.wikipedia.org/wiki?curid=1937010", "title": "Campionato asiatico e oceaniano di pallavolo femminile 1983", "text": "Il III campionato asiatico e oceaniano di pallavolo femminile si \u00e8 svolto dal 10 al 17 novembre 1983 a Fukuoka, in Giappone. Al torneo hanno partecipato 9 squadre nazionali asiatiche ed oceaniane e la vittoria finale \u00e8 andata per la seconda volta al Giappone.\nPodio.\nCampione.\nGiappone(Secondo titolo)\nSecondo posto.\nCina\nTerzo posto.\nCorea del Sud"}
{"id": "1937011", "revid": "124123", "url": "https://it.wikipedia.org/wiki?curid=1937011", "title": "Theo Helfrich", "text": "Ha partecipato a 3 edizioni del Gran Premio di Germania dal 1952 al 1954."}
{"id": "1937013", "revid": "38120", "url": "https://it.wikipedia.org/wiki?curid=1937013", "title": "Il Cavallo e il Ragazzo", "text": ""}
{"id": "1937016", "revid": "38120", "url": "https://it.wikipedia.org/wiki?curid=1937016", "title": "L'Ultima Battaglia", "text": ""}
{"id": "1937022", "revid": "1442080", "url": "https://it.wikipedia.org/wiki?curid=1937022", "title": "Campionato asiatico e oceaniano di pallavolo femminile 1987", "text": "Il IV campionato asiatico e oceaniano di pallavolo femminile si \u00e8 svolto dal 6 al 16 giugno 1987 a Shanghai, in Cina. Al torneo hanno partecipato 11 squadre nazionali asiatiche ed oceaniane e la vittoria finale \u00e8 andata per la seconda volta alla Cina.\nPodio.\nCampione.\nCina(Secondo titolo)\nSecondo posto.\nGiappone\nTerzo posto.\nCorea del Sud"}
{"id": "1937032", "revid": "7", "url": "https://it.wikipedia.org/wiki?curid=1937032", "title": "Sans toit ni loi", "text": ""}
{"id": "1937039", "revid": "112683940", "url": "https://it.wikipedia.org/wiki?curid=1937039", "title": "Marcellino Mariucci", "text": "Biografia.\nLaureato in giurisprudenza, presta servizio militare come ufficiale di Complemento in Marina.\nComincia da giovanissimo ad appassionarsi al mondo della televisione e del cinema.\nNel 1984 \u00e8 autore e conduttore di programmi per ragazzi su GBR; poi si trasferisce all'estero: nel '92 \u00e8 pr e ufficio stampa per i Warner Bros. Studios, nel '94 first assistant location manager per il film \"Water world\", nel '95 responsabile delle relazioni esterne degli Hollywood Studios.\nNel 1997 torna in Italia e collabora ai testi di \"Unomattina estate\". Nel '98 collabora ai testi di \"Casa amore &amp; fantasia\" su TMC; ancora nel '98 \u00e8 la volta di \"Crociera\" su Rai 2, sempre come collaboratore ai testi.\nIntanto, dopo le prime esperienze come attore alla fine degli anni ottanta (\"\u00c8 proibito ballare\" di Pupi Avati come protagonista, \"Dad has a bad reputation\" di F. Forshyt per Rai Uno e \"Casa Vianello\" per Canale 5), nel 1998 \u00e8 la volta di \"I cavalieri che fecero l'impresa\" di Avati, di \"La squadra\" su Rai 3 nel 1999 e di \"Camici bianchi\" su Canale 5 nel 2000.\nDal 1998 al 2000 \u00e8 coautore e conduttore del programma di Radio Due \"Che lavoro fai?\" insieme a Aldo Tirone, a febbraio 2000 inizia \"Easy Driver\" come inviato negli U.S.A. per le gare di Formula Indy su Rai Uno; durante lo stesso periodo estivo \u00e8 conduttore presso lo Studio Virtuale di alcune repliche di \"Easy Driver\".\nNella stagione 2001/2002 passa alla conduzione del programma di Rai Uno dedicato alle auto, insieme a Luana Ravegnini, dopo pochi mesi arriva ad affiancarlo Cristina Bigongiali e nell'ottobre del 2002 Ilaria Moscato, con la quale ha condotto il programma per 10 stagioni. Continua la radio nel 2007 con due puntate di \"Due di Notte\" su Radio Due, mentre \u00e8 autore e conduttore di sei puntate su Radio 3 di \"L\u00e0 tutto \u00e8 Grande\" trasmesse il sabato e la domenica mattina."}
{"id": "1937046", "revid": "6923", "url": "https://it.wikipedia.org/wiki?curid=1937046", "title": "Rudolf Karl Krause (pilota automobilistico)", "text": "Ha partecipato alle 2 edizioni del Gran Premio di Germania del 1952 e del 1953."}
{"id": "1937050", "revid": "974994", "url": "https://it.wikipedia.org/wiki?curid=1937050", "title": "I borghesi di Calais", "text": "I borghesi di Calais (in lingua francese \"Les Bourgeois de Calais\") \u00e8 un gruppo scultoreo di Auguste Rodin e rappresenta un'opera commemorativa di un episodio avvenuto nella guerra dei cent'anni, quando sei cittadini si offrirono come ostaggi, gi\u00e0 con il cappio al collo, all'esercito inglese in cambio della liberazione della citt\u00e0. In seguito poi la regina consorte Filippa di Hainaut, impressionata da tale gesto, decise la loro liberazione.\nQuesti personaggi sono ritratti nel momento in cui lasciano la citt\u00e0 e vanno incontro alla morte.\nOpera molto intensa e teatrale venne commissionata dai cittadini stessi.\nL'artista mette in evidenza il dramma e l'eroismo dei soggetti. La sua richiesta era collocarli nella piazza, davanti al municipio; gli venne in seguito imposto di aggiungere un piccolo basamento alle statue."}
{"id": "1937051", "revid": "767487", "url": "https://it.wikipedia.org/wiki?curid=1937051", "title": "The Only Ones", "text": "The Only Ones sono un gruppo rock britannico formatosi nel 1976. Nel corso dell'attivit\u00e0 ha variato fra i generi punk rock, power pop e hard rock. Il gruppo, scioltosi nel 1982, si \u00e8 riformato nel 2007 a seguito del grande successo di una campagna pubblicitaria Vodafone, che utilizzava la loro canzone \"Another Girl, Another Planet\", originariamente pubblicata nel 1978. Il gruppo ha compiuto un breve tour nel Regno Unito nel 2007 che ha poi continuato anche nel 2008."}
{"id": "1937052", "revid": "125785381", "url": "https://it.wikipedia.org/wiki?curid=1937052", "title": "Bellaria-Igea Marina", "text": "Bellaria-Igea Marina (\"Bel\u00e8ria-Ig\u00e9a Mar\u00e8na\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nClima.\nBellaria-Igea Marina \u00e8 situata all'estremit\u00e0 meridionale della Pianura Padana e risente, seppur marginalmente, del suo clima: affacciandosi sull'alto Adriatico la localit\u00e0 \u00e8 tra il clima mediterraneo e il continentale temperato. Se le estati sono molto calde ma costantemente ventilate e poco piovose, gli inverni hanno invece caratteristiche prettamente padane. Le precipitazioni si concentrano principalmente in primavera e autunno. L'inverno \u00e8 alquanto freddo poich\u00e9 esposto alle rigide correnti balcaniche e in alcuni casi siberiane che portano neve e gelo, specialmente in presenza del vento buran.\nLe ultime stagioni invernali, soprattutto tra il 2009 e il 2013, hanno visto notevoli accumuli nevosi dopo una serie di inverni poco rigidi: il territorio, cos\u00ec come tutta la Romagna e buona parte dell'Italia, fu soggetto all'eccezionale ondata di freddo del febbraio 2012, e investito da gelide correnti siberiane, che a contatto con correnti pi\u00f9 miti produssero nevicate quasi storiche, con accumuli fino a 70 cm sul litorale. A seguito del rasserenamento, le temperature crollarono anche a -12\u00b0C.\nStoria.\nIl toponimo \"Bellaria\" compare per la prima volta in un documento del 1359, come nome di una fattoria fortificata che si trovava vicino alla chiesa di Santa Margherita, presso la foce del fiume Uso. Nel 1382, posseduta dai Malatesta, vi soggiorn\u00f2 a forza Luigi I d'Angi\u00f2, venuto in Italia con un forte esercito francese alla conquista del regno di Napoli:\n\"\u2026 A d\u00ec\" \"XVIII d'agosto venne il duca\" (Luigi) \"e sua gente ad albergo a Bellaire e l\u00ec bruci\u00f2 e guast\u00f2 ci\u00f2 ch'era fuori de la fortezza\" [\u2026] \"e ci\u00f2 avvenne perch\u00e9 misser Galaotto de' Malatesti non volle dargli punto di vittovaglia per tutte le sue terre.\"\nChe nel Basso Medioevo si trattasse, come concordano le fonti, di una fortezza o comunque di un luogo fortificato spiegherebbe il toponimo 'Bellaria' (in latino 'cose atte all'uso bellico'); possiamo supporre che i Malatesta vi tenessero un deposito di armamenti e attrezzature da guerra. Nel 1412 vi fu ospite il papa Gregorio XII durante il Grande scisma d'Occidente.\nLa localit\u00e0 pass\u00f2 in diverse mani, fra cui appunto quelle dei Malatesta: attualmente ne rimane solamente il ricordo nel toponimo popolare del luogo \"e Cast\u00e8l\". Per ordine delle autorit\u00e0 pontificie, tra il 1673 e il 1697 venne eretta una torre di avvistamento per far fronte alle sempre pi\u00f9 frequenti e minacciose incursioni costiere della pirateria barbaresca, la torre saracena, poco oltre l'Uso.\nAlla fine del XIX secolo si estendeva sulla sinistra della foce una borgata di case di pescatori, che ricoveravano le proprie barche nel fiume. Agli inizi del '900 Vittorio Belli diede il nome della dea Igea, figlia di Asclepio a un villaggio per le vacanze, progettato nella pineta tra il torrente Uso e la \"Torre Pedrera\". \"Marina\" fu associato al nome Igea, quando nella zona meridionale si installarono colonie estive per bambini.\nIl comune fu istituito nel 1956 per scorporo di tre frazioni del comune di Rimini: Bellaria, Igea Marina e Bordonchio.\nMonumenti e luoghi d'interesse.\nLungo il fiume Uso \u00e8 stata realizzata, in occasione della risistemazione degli argini, una pista ciclo-pedonale della lunghezza di circa 6\u00a0km, che arriva verso l'interno sino a San Mauro Pascoli. Lungo il percorso sono presenti aree attrezzate per la sosta. Lungo il corso dell'Uso, in prossimit\u00e0 di Bellaria, sono presenti alcuni esemplari di querce e piccoli boschi a prevalenza di pioppi bianchi e neri, di salici e di pini mediterranei, ma si incontrano anche alberi da frutto e piante esotiche. Verso Igea Marina i percorsi attraversano inizialmente fitti canneti per poi proseguire in un paesaggio solcato da canali. La fauna presenta diverse specie di volatili comuni, ma non \u00e8 raro incontrare anche l'airone cinerino o il martin pescatore, che nidifica nella zona. Vi si trova anche il rospo smeraldino.\nTra i luoghi di interesse dislocati lungo il percorso sono \"Villa Torlonia\" e la chiesa di Santa Margherita, del XVIII secolo, l'ex abbazia Donegallia e il castello Benelli entrambi risalenti al XIII secolo, e la recente \"Fornace di Bellaria\".\nSociet\u00e0.\nEvoluzione demografica.\nDall'anno di istituzione del comune la popolazione ha sub\u00ecto un netto incremento. Alle famiglie occupate nelle attivit\u00e0 legate alla marineria e al turismo si sono aggiunti cittadini provenienti da altre regioni italiane ed extracomunitari che hanno trovato lavoro nell'edilizia.\nLa maggior parte delle attivit\u00e0 commerciali si trova nella parte nord del comune, oltre il fiume Uso, mentre la parte sud, eccetto la zona litoranea costituita da alberghi (aperti solo nell'estate) ed ex colonie, con i quartieri del Belverde e Bordonchio, ospita nuovi complessi residenziali.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl \"Palio dei Saraceni\" \u00e8 una manifestazione storica in costumi d'epoca: vi si rappresenta lo sbarco di oltre trecento personaggi da dieci imbarcazioni storiche sul porto canale (lato Bellaria). Il corteo si snoda quindi lungo le principali vie cittadine, con spettacoli di combattimento delle \"compagnie d'armi\" e accompagnato da musiche orientali suonate da gruppi di musicisti, fino ad arrivare alla Borgata Vecchia, trasformata in un piccolo paese arabo. La manifestazione si conclude con il \"palio del Saraceno\", un combattimento su una trave sospesa in aria.\nCultura.\nEventi.\nDal 1983 si svolge il Bellaria Film Festival, manifestazione dedicata al cinema indipendente italiano.\nDal 1998 al 2016, con cadenza annuale e nella seconda met\u00e0 di maggio, il locale Centro Congressi ha ospitato lo Starcon, un convegno di fantascienza che ospita lo Sticcon dedicato al media franchise Star Trek e organizzato dallo Star Trek Italian Club, a cui negli anni si sono affiancati altri fan club e iniziative, come la Italcon, la \"convention\" degli scrittori di fantascienza che assegna il Premio Italia. Si svolgono incontri con attori, registi e sceneggiatori del genere fantastico, e conferenze scientifiche e letterarie dedicate ad astronomia e fantascienza. Dall'edizione del 2017, il convegno \u00e8 stato svolto a Chianciano Terme in Toscana.\nEconomia.\nPesca.\n\u00c8 attiva la tradizionale attivit\u00e0 peschereccia di Bellaria: il porto fluviale, pur migliorato non consente tuttavia l'approdo di imbarcazioni di grandi dimensioni. Il settore occupa circa 100 addetti, riuniti nella Societ\u00e0 cooperativa Marinara, mentre altri 20 addetti circa non sono associati. Vengono praticate: la pesca a strascico, la pesca delle vongole la pesca da posta con reti a tramagli, la pesca con i \"cugulli\" o \"bertovelli\" per la cattura delle seppie e con i cestelli per le lumache di mare. Viene praticato anche l'allevamento di mitili in mare aperto a circa 3 miglia dalla costa. La maggior parte del prodotto viene oggi commercializzato attraverso la grande distribuzione, ma \u00e8 recentissima la costruzione del mercato ittico all'ingrosso e se ne attende l'apertura.\nTurismo.\nIl turismo balneare \u00e8 favorito dai 7\u00a0km di spiaggia e dal mare poco profondo in prossimit\u00e0 della spiaggia, con numerosi stabilimenti balneari. Le strutture ricettive e le offerte di attivit\u00e0 e svaghi sono numerose, e per una ventina di anni vi \u00e8 stato presente anche un parco acquatico, l'Aquabell, ormai chiuso dal 2008.\nArtigianato.\nPer quanto riguarda l'artigianato, Bellaria-Igea Marina \u00e8 rinomata soprattutto per la produzione di ceramiche.\nInfrastrutture e trasporti.\nStrade.\nBellaria-Igea Marina \u00e8 attraversata parallelamente alla costa dalla statale Adriatica, ricostruita in variante con caratteristiche di superstrada. Sull'autostrada A14 \u00e8 presente il casello \"Rimini Nord - Bellaria - Santarcangelo\".\nFerrovie.\nIl territorio comunale \u00e8 servito dalla stazione di Bellaria e dalla stazione di Igea Marina, poste sulla ferrovia Ferrara-Rimini e servite da treni regionali Trenitalia Tper.\nMobilit\u00e0 urbana.\nI trasporti interurbani di Bellaria-Igea Marina vengono svolti con autoservizi di linea gestiti da Start Romagna.\nSport.\nLa principale squadra di calcio della citt\u00e0 \u00e8 l'Associazione Calcio Bellaria Igea Marina.\nNel corso del Giro d'Italia 1960 venne disputata una breve frazione a cronometro individuale con partenza a Igea Marina e arrivo a Bellaria vinta da Miguel Poblet.\nIl Giro ha fatto nuovamente tappa a Bellaria nel 1987 con l'arrivo della dodicesima tappa vinta da Guido Bontempi.\nHa sede nel comune un \"Palazzetto dello Sport\" polivalente."}
{"id": "1937057", "revid": "124123", "url": "https://it.wikipedia.org/wiki?curid=1937057", "title": "Oswald Karch", "text": "Ha partecipato al Gran Premio di Germania 1953 non portando per\u00f2 a termine la gara."}
{"id": "1937059", "revid": "1564499", "url": "https://it.wikipedia.org/wiki?curid=1937059", "title": "Porto (Maratea)", "text": "Il Porto \u00e8 una frazione comunale marateota, in provincia di Potenza.\nGeografia fisica.\nIl Porto si trova quasi al centro della costa di Maratea, in una conca compresa tra il promontorio chiamato \"La Timpa\", dove in epoca pre-romana sorse il primo abitato di Maratea, e la costa di \"Filocaio\". Il piccolo porto turistico, l'unico presente in Basilicata, si trova quindi in una posizione strategica nel Golfo di Policastro, pu\u00f2 contenere 550 imbarcazioni.\nStoria.\nIl nucleo abitato del Porto nasce sul finire del XVIII secolo. Precedentemente, questa zona era popolata solo da edifici destinati ad uso commerciale, come depositi, fondaci, ecc.\nNel XIX secolo la presenza umana si intensific\u00f2, fino ad assumere la fisionomia urbana attuale.\nA cavallo del XIX e del XX secolo, il Porto rivest\u00ec il ruolo di localit\u00e0 balneare per i cittadini di Maratea e delle frazioni montane, e nel 1921 vi fu portata la linea elettrica.\nIl moderno porto fu costruito nel 1962, e fu pi\u00f9 volte danneggiato da mareggiate o maremoti, di cui il pi\u00f9 terribile avvenne durante la notte del 12 gennaio 1987, quando la furia delle onde distrusse il molo sud e tranci\u00f2 in due pezzi il molo nord.\nMonumenti e luoghi d'interesse.\nArchitetture religiose.\nNell'abitato del Porto si trovano la chiesa della Madonna del Porto Salvo e la cappella della Madonna del Carmine (o di Loreto).\nSociet\u00e0.\nTradizioni e folclore.\nLa processione sul mare.\nIn onore della Madonna del Porto Salvo si tiene ogni anno una caratteristica processione sul mare: la barchetta che ospita la Madonna gira nella costa di Maratea fino ad arrivare all'isola di Santo Janni, seguita dalla flotta delle barchette dei pescatori.\nEconomia.\nTurismo.\nIl Porto di Maratea \u00e8 uno dei centri della vita turistica del paese: \u00e8 qui che si tengono molte manifestazioni culturali e spettacoli durante l'estate. Inoltre, il molo antico del Porto \u00e8 diventato una passeggiata, completa di ristoranti, bar, minimarket e tabacchi, preferita sia dai turisti sia dagli abitanti di Maratea.\nInfrastrutture e trasporti.\nRete stradale.\nL'abitato del Porto si raggiunge tramite la SS 18 (\"Tirrenia Inferiore\"), che da Napoli porta a Reggio Calabria. Da qui si scende verso la costa con una strada comunale, che raggiunge direttamente l'abitato.\nVoci correlate.\nLe altre frazioni di Maratea:"}
{"id": "1937066", "revid": "290948", "url": "https://it.wikipedia.org/wiki?curid=1937066", "title": "Diagramma T-S", "text": ""}
{"id": "1937067", "revid": "290948", "url": "https://it.wikipedia.org/wiki?curid=1937067", "title": "Diagramma TS", "text": ""}
{"id": "1937068", "revid": "290948", "url": "https://it.wikipedia.org/wiki?curid=1937068", "title": "Diagramma p-V", "text": ""}
{"id": "1937073", "revid": "111149", "url": "https://it.wikipedia.org/wiki?curid=1937073", "title": "Diagrammi termodinamici", "text": ""}
{"id": "1937074", "revid": "122946940", "url": "https://it.wikipedia.org/wiki?curid=1937074", "title": "Diagramma termodinamico", "text": "Con il termine diagramma termodinamico si fa riferimento a un diagramma (generalmente in 2 o 3 dimensioni) in cui come coordinate compaiono grandezze termodinamiche (ad esempio temperatura, pressione, volume, entalpia, energia libera).\nTipologie di diagrammi termodinamici.\nPer rappresentare i possibili stati termodinamici che un sistema pu\u00f2 assumere, si fa uso di particolari diagrammi termodinamici, chiamati \"diagrammi di stato\", i quali riassumono graficamente le dipendenze reciproche tra le variabili di stato.\nIn particolare in un diagramma p-V-T possono essere rappresentati tutti gli stati termodinamici di un particolare sistema ad un componente, mentre per rappresentare sistemi in cui una delle variabili di stato \u00e8 costante si utilizzano:\nNel caso in cui si voglia considerare anche una variazione nella composizione del sistema, bisogna riferirsi alla composizione, esprimibile ad esempio dalla frazione molare formula_1, ad esempio:\nEsistono poi dei diagrammi pi\u00f9 specifici, utilizzati per descrivere particolari trasformazioni o sistemi, ad esempio:\nQuelli descritti sono alcuni dei diagrammi termodinamici utilizzati per descrivere lo stato di un dato sistema. Possono essere utilizzate molteplici combinazioni di variabili termodinamiche per costruire un diagramma termodinamico. In questa maniera si pu\u00f2 valutare graficamente l'effetto della variazione di una variabile termodinamica su di un'altra variabile.\nLuoghi di un diagramma termodinamico classificati per grado di libert\u00e0.\nIn un diagramma termodinamico bidimensionale sono rappresentati stati termodinamici con varianza (o grado di libert\u00e0) pari a:\nPossiamo immaginare la \"varianza\" come i gradi di libert\u00e0 di un punto costretto a muoversi nella regione geometrica di pertinenza del sistema considerato: per esempio, nel caso di un sistema a temperatura costante (isoterma) possiamo muoverci lungo una sola coordinata curvilinea, quindi la varianza \u00e8 1, mentre per un sistema di cui siano fissate due variabili di stato la varianza \u00e8 0, in quanto non \u00e8 possibile muoverci dal punto considerato. Possiamo associare questi \"movimenti\" del punto geometrico ad una particolare trasformazione termodinamica, e possiamo immaginare il punto stesso come uno \"stato termodinamico\". Quindi ogni stato termodinamico, essendo rappresentato da un punto, ha varianza nulla. \nLa varianza di un sistema termodinamico qualsiasi pu\u00f2 essere calcolata rigorosamente applicando la regola delle fasi."}
{"id": "1937085", "revid": "122057963", "url": "https://it.wikipedia.org/wiki?curid=1937085", "title": "Il principe Caspian", "text": "Il principe Caspian (\"Prince Caspian: The Return to Narnia\") \u00e8 un romanzo fantasy per ragazzi di C. S. Lewis, pubblicato la prima volta nel 1951. Fu il secondo romanzo scritto da Lewis nella serie delle \"Le cronache di Narnia\" (il quarto della serie rispetto alla sequenza cronologica degli eventi narrati). Nel 2008 il libro \u00e8 stato trasposto nel film \"Le cronache di Narnia - Il principe Caspian\".\nTrama.\nLa storia incomincia a Londra un anno dopo gli eventi de \"Il leone, la strega e l'armadio\". Per i quattro fratelli Pevensie sta per ricominciare la scuola, ma mentre si dirigono a prendere il treno vengono richiamati a Narnia e si ritrovano nientemeno che alle rovine di Cair Paravel, il castello dal quale avevano regnato durante l'Et\u00e0 d'Oro. Traggono in salvo un nano di nome Briscola, che alcuni soldati volevano affogare, il quale gli spiega che a Narnia dalla fine del loro regno sono trascorsi tredici secoli, durante i quali molte cose sono cambiate.\nDopo la fine dell'Et\u00e0 d'Oro Narnia \u00e8 lentamente decaduta e la sua magia si \u00e8 affievolita. Di ci\u00f2 hanno approfittato i Telmarini, un popolo di guerrieri unicamente umani che ha invaso e soggiogato il paese. I nuovi padroni hanno bandito e sterminato gli animali parlanti e le creature fatate, che ormai in molti considerano mera leggenda. L'attuale re telmarino di Narnia \u00e8 Miraz, riuscito ad usurpare il trono eliminando il fratello, ma risparmiando il di lui figlio, Caspian, ancora un ragazzo, e affidandolo alle cure di un precettore di nome Cornelius. Quest'ultimo per\u00f2 lo istruisce sulla \"vecchia Narnia\", antecedente all'invasione, e Caspian ne rimane affascinato. Sempre il dott. Cornelius poi salva Caspian, quando suo zio Miraz prende la decisione di sbarazzarsi anche di lui, non volendolo come potenziale rivale al trono di un figlio suo; il precettore indirizza il giovane principe verso le selve dove si nascondono gli ultimi superstiti della vecchia Narnia, e Caspian organizza con loro la resistenza ai Telmarini. \u00c8 stato suonando l'antico corno di Susan che Caspian ha richiamato a Narnia i quattro fratelli Pevensie, per ottenere il loro aiuto nella lotta. Il nano Briscola era stato da lui inviato a Cair Paravel proprio per incontrarli e condurli da lui.\nI quattro Pevensie si mettono in cammino con Briscola, con Aslan che si manifesta a Lucy per aiutarli. Intanto l'esercito telmarino guidato da re Miraz ottiene dei successi contro la resistenza, in seno alla quale maturano divisioni e insofferenza verso la leadership di Caspian. I Pevensie e Briscola ritornano appena in tempo, allorch\u00e9 il nano Nikabrik sta officiando un rito di magia per riportare in vita la Strega Bianca, antica e potente sovrana di Narnia. Sventato il piano di Nikabrik e rinsaldata la posizione di Caspian, Peter propone un duello fra lui e Miraz per decidere le sorti della guerra. Ai Telmarini, trovandosi in vantaggio, non converrebbe, ma due nobili, Glozelle e Sopespian, provocano il re affinch\u00e9 accetti la sfida, tramando di sbarazzarsi di lui e assumere il comando. Nel duello Peter ha la meglio su Miraz, ma Glozelle e Sopespian pugnalano a tradimento il loro re e accusano Peter di aver imbrogliato per vincere, ordinando subitamente ai soldati telmarini di attaccare. Ma a questo punto subentra Aslan, che risveglia gli spiriti di Bacco e Sileno per soccorrere i Narniani. I Telmarini, trovatisi circondati da creature magiche, depongono le armi. Aslan spiega che i Telmarini in realt\u00e0 sono discendenti di alcuni uomini della Terra, che secoli addietro raggiunsero Narnia attraverso un portale magico, e ora gli propone una scelta: fare ritorno alla loro terra d'origine oppure restare a Narnia in pace; alcuni decidono l'una soluzione, altri la seconda. Infine Caspian viene proclamato re di Narnia come Caspian X, mentre i quattro fratelli Pevensie devono fare ritorno a casa, con Aslan che per\u00f2 li avverte che d'ora innanzi solo i due pi\u00f9 giovani, Edmund e Lucy, potranno visitare ancora Narnia.\nAdattamenti cinematografici.\nIl film tratto dal libro, \"Le cronache di Narnia - Il principe Caspian\", \u00e8 stato diretto da Andrew Adamson ed \u00e8 uscito nelle sale statunitensi il 16 maggio 2008. Mentre in Italia \u00e8 uscito il 14 agosto, con anteprima alla XXXVIII edizione del Giffoni Film Festival."}
{"id": "1937086", "revid": "838137", "url": "https://it.wikipedia.org/wiki?curid=1937086", "title": "So'unga", "text": ""}
{"id": "1937090", "revid": "1833487", "url": "https://it.wikipedia.org/wiki?curid=1937090", "title": "Santa Caterina (Maratea)", "text": "Santa Caterina \u00e8 la pi\u00f9 piccola frazione comunale marateota, in provincia di Potenza. Prende il nome alla sua santa protettrice.\nGeografia fisica.\nSanta Caterina si trova sul versante sud del \"monte San Biagio\", in posizione diametralmente opposta al capoluogo comunale. Dista circa 3\u00a0km da Massa e 5\u00a0km da Brefaro.\nStoria.\nL'abitato di Santa Caterina esisteva gi\u00e0 nel XVII secolo. Raggruppata intorno a una cappella dedicata a Santa Caterina d'Alessandria, si \u00e8 ingrandita recentemente, in seguito alla costruzione di un grande plesso alberghiero.\nMonumenti e luoghi d'interesse.\nArchitetture religiose.\nA Santa Caterina sono presenti la piccola chiesa di Santa Caterina d'Alessandria e la cappella della Madonna di Fatima. Nei pressi di Santa Caterina si trova anche un cimitero, di cui usufruisce insieme alle frazioni Massa e Brefaro.\nEconomia.\nTurismo.\nSanta Caterina, situata in posizione strategica tra il \"Castello\" e le frazioni montane, ospita il famoso hotel \"Pianeta Maratea\", albergo di punta di Maratea.\nInfrastrutture e trasporti.\nL'abitato di Santa Caterina si estende lungo una variante della Strada Provinciale SP 3, che collega il \"Borgo\" di Maratea al \"Castello\". Da Santa Caterina si raggiungono anche Massa e Brefaro.\nVoci correlate.\nLe altre frazioni di Maratea:"}
{"id": "1937093", "revid": "453768", "url": "https://it.wikipedia.org/wiki?curid=1937093", "title": "Massa (Maratea)", "text": "Massa \u00e8 la pi\u00f9 popolosa frazione comunale marateota, in provincia di Potenza.\nGeografia fisica.\nMassa si trova a 5\u00a0km (in linea d'aria) a sud del capoluogo comunale, poco distante da Brefaro, in una piccola valle situata tra il monte \"Rotonda\" (alto 852 m), il monte detto \"Capo Iannuzzo\" (alto 526 m) e il monte \"Futinone\" (alto 429 m). Alcuni versanti di queste montagne sono ricoperte da boschi, altri sono dediti a pascoli. Dato interessante \u00e8 che Massa dista solo, in linea d'aria, 2,4\u00a0km dal mare e 3\u00a0km (sempre in linea d'aria) da Marina.\nStoria.\nSebbene nella zona di Massa siano stati ritrovati reperti archeologici databili al IV secolo a.C., l'abitato moderno trae origini da frequentazioni contadine medioevali, teoria suggerita dallo stesso nome della frazione, che richiama un luogo di poderi e masserie. Nel tardo XIX secolo vi fu costruita una cappella dedicata alla Madonna del Carmine, e nel 1947 vi fu portata la linea elettrica.\nMonumenti e luoghi d'interesse.\nArchitetture religiose.\nA Massa sono presenti la chiesa e la cappella della Madonna del Carmine.\nIl cimitero della frazione, di cui usufruiscono anche le frazioni Brefaro e Santa Caterina, si trova a circa 3\u00a0km.\nSociet\u00e0.\nCucina.\nA Massa si producono formaggio e mozzarelle fatte in casa chiamate, in dialetto marateota, \"squachiamadd\u00f9ni\".\nGeografia antropica.\nUrbanistica.\nL'abitato di Massa \u00e8 il pi\u00f9 popoloso tra quelli delle frazioni di Maratea.\nIntorno al nucleo centrale, detto \"Piano\" (o \"Pianetto\"), si sviluppano, a nord i rioni \"Pizzarrone\" (intorno all'omonima sorgente), \"Prato\", \"Arena\" e \"Piedi la Scala\".\nAd ovest, dove si innesta la strada che porta nella vicina Brefaro, ci sono i rioni \"Sant'Agata\" e \"Boccacanina\", sovrastanti quelli della \"Varac\u00eca\" e \"Timpone\".\nAll'estremit\u00e0 meridionale della frazione c'\u00e8 \"Piano dell'Orco\", che si apre su una zona pianeggiante.\nAncora pi\u00f9 a sud si trova l'antico borgo della \"Gangema\", oggi disabitato e abbandonato.\nInfrastrutture e trasporti.\nL'abitato di Massa \u00e8 interessato dalla strada provinciale SP 103, che la collega alla frazione Santa Caterina e al capoluogo comunale.\nVoci correlate.\nLe altre frazioni di Maratea:"}
{"id": "1937106", "revid": "1573940", "url": "https://it.wikipedia.org/wiki?curid=1937106", "title": "Sardinops sagax", "text": "La sardina oceanica (Sardinops sagax ), conosciuta anche come sardina della California, unico membro del genere Sardinops, \u00e8 un pesce osseo marino appartenente alla famiglia Clupeidae.\nDescrizione.\nL'aspetto generale di questa specie non \u00e8 dissimile a quello della comune sardina, il corpo \u00e8 affusolato e a sezione cilindrica. Sull'opercolo branchiale sono presenti alcune caratteristiche striature ossee radiali che consentono di distinguere \"S. sagax\" da tutti gli altri Clupeidae che vivono nell'areale. Sul ventre sono presenti gli scutelli, ovvero le scaglie indurite tipiche dei clupeidi.\nIl dorso ha colore azzurro-verdastro, fianchi e ventre sono biancastri. Sui fianchi ci sono da 1 a 3 file longitudinali di punti neri.\nRaggiunge la lunghezza di 40\u00a0cm, la taglia media \u00e8 sui 20\u00a0cm. Il peso massimo noto \u00e8 inferiore a 500 grammi.\nDistribuzione e habitat.\nQuesta specie popola le regioni temperate dell'Indo-Pacifico fino all'Oceano Pacifico orientale a nord fino alla California. Esistono sottospecie diverse in Sudafrica, Australia, Cile, Giappone e California. La sottospecie californiana effettua migrazioni stagionali verso nord nella stagione calda. Si tratta di un animale pelagico costiero. Frequenta acque a temperature comprese tra i 10\u00a0\u00b0C e i 23\u00a0\u00b0C. Catturata fino a una profondit\u00e0 di 40 metri.\nBiologia.\nPu\u00f2 vivere fino a 25 anni. Gregaria, forma densi banchi.\nAlimentazione.\nI giovani si cibano soprattutto di zooplancton, principalmente copepodi, mentre gli adulti si nutrono di fitoplancton.\nRiproduzione.\nLa maturit\u00e0 sessuale avviene a due anni, talvolta a uno. Le uova e le larve sono pelagiche. La riproduzione avviene in stagioni diverse nelle varie parti dell'areale. Pu\u00f2 deporre le uova pi\u00f9 volte all'anno. Le femmine pi\u00f9 grandi possono deporre fino a 45.000 uova per volta.\nPesca.\nSi tratta di una specie importante per la pesca commerciale di diverse aree del pianeta. La pesca avviene con reti da circuizione. Impiegata soprattutto per la produzione di farina di pesce e olio di pesce ma utilizzata anche per l'alimentazione dell'uomo. L'entit\u00e0 degli stock, e quindi del pescato, \u00e8 molto variabile di anno in anno a seguito di una molteplicit\u00e0 di fattori il pi\u00f9 importante dei quali \u00e8 El Ni\u00f1o. La maggior parte delle catture avviene in Cile, Per\u00f9 e Messico.\nConservazione.\nLa conservazione di questa specie non desta grandi preoccupazioni e per questo la IUCN la pone nel pi\u00f9 basso livello di minaccia."}
{"id": "1937107", "revid": "56818", "url": "https://it.wikipedia.org/wiki?curid=1937107", "title": "Paraetimologia", "text": ""}
{"id": "1937108", "revid": "92719", "url": "https://it.wikipedia.org/wiki?curid=1937108", "title": "Sardinops", "text": ""}
{"id": "1937113", "revid": "111869811", "url": "https://it.wikipedia.org/wiki?curid=1937113", "title": "Acqua (Tresivio)", "text": "Acqua \u00e8 una frazione del comune di Tresivio, in provincia di Sondrio.\nGi\u00e0 comune autonomo, fu accorpato nel 1867 dall'attuale comune."}
{"id": "1937125", "revid": "119151898", "url": "https://it.wikipedia.org/wiki?curid=1937125", "title": "Boffetto", "text": "Boffetto (\"Buf\u00e8t\" in dialetto valtellinese) \u00e8 una frazione del comune di Piateda, in provincia di Sondrio.\nStoria.\nBoffetto \u00e8 un borgo di origini medievali. In passato ospit\u00f2 importanti fucine che permettevano lavorazione di rame e ferro estratti dalle vicine miniere. Lo stesso toponimo si suppone derivi da \"buf\u00e8t\", vale a dire il luogo dove funzionava un mantice, probabilmente collegato ad un'officina di fabbro.\nSituato in corrispondenza di un antico ponte sull'Adda, per tutto il Medioevo e il Rinascimento si ritrov\u00f2 all'interno di una frequentata rotta commerciale proveniente da Milano e godette di un'ampia autonomia economico-legislativa.\nGi\u00e0 comune autonomo, fu accorpato nel 1867 dall'attuale comune.\nEconomia.\nIndustria.\nA Boffetto tra il 1917 e il 1919 fu insediata dalla fonderia Falck un'importante centrale idroelettrica in grado di alimentare la fonderia di Sesto San Giovanni. Per la costruzione di questo impianto venne utilizzata anche la mano d'opera dei prigionieri austriaci della Prima guerra mondiale.\nSport.\nBoffetto ospita, sul fiume Adda, uno Stadio della Canoa/kayak gestito dal comune di Piateda che nel 2008 ha ospitato i Campionati Europei di Canoa Junior. Nel giugno 2014 ha ospitato i campionati mondiali di canoa/Kayak."}
{"id": "1937131", "revid": "547034", "url": "https://it.wikipedia.org/wiki?curid=1937131", "title": "Selling Jesus", "text": "'Selling Jesus' \u00e8 il primo vero e proprio singolo degli Skunk Anansie, considerando che il precedente singolo \"Little Baby Swastikkka\" fu prodotto solamente in 2.000 copie (edizione limitata). 'Selling Jesus' \u00e8 una canzone di protesta politica e religiosa, soprattutto contro la Cristianit\u00e0. Il singolo \u00e8 estratto dall'album di debutto \"Paranoid &amp; Sunburnt\". Il singolo include tre brani inediti. Il brano viene incluso altres\u00ec nella colonna sonora del film \"Strange Days\"."}
{"id": "1937134", "revid": "119923293", "url": "https://it.wikipedia.org/wiki?curid=1937134", "title": "Dipartimento dei trasporti degli Stati Uniti d'America", "text": "Il Dipartimento dei trasporti degli Stati Uniti d'America (in inglese \"United States Department of Transportation\" abbr. \"DOT\") \u00e8 il dicastero del governo federale statunitense che si occupa delle politiche infrastrutturali.\nIl dipartimento ha la competenza sulla sicurezza di tutte le reti infrastrutturali (strade, autostrade, porti e aeroporti) del paese.\nIl ministero venne creato nel 1965; precedentemente, faceva parte del Dipartimento del commercio.\nA capo del dipartimento vi \u00e8 il segretario, un ministro che siede nel gabinetto governativo. L'attuale segretario \u00e8 Pete Buttigieg.\nStruttura.\nIl dicastero \u00e8 cos\u00ec strutturato:"}
{"id": "1937139", "revid": "767487", "url": "https://it.wikipedia.org/wiki?curid=1937139", "title": "Fluvi", "text": "Fluvi \u00e8 la mascotte dell'Expo 2008 di Saragozza, ed \u00e8 stata disegnata dal catalano Sergi L\u00f3pez. Rappresenta una creatura d'acqua dal corpo gelatinoso e translucido, e fa parte di un gruppo di altre piccole creature chiamate \"Posis\" (il nome rende l'idea di esseri positivi, portatori di nutrimento e di vita).\nDurante la Expo \u00e8 accompagnato da un altro Posis, Po, in contrapposizione con personaggi negativi chiamati \"Negas\" che, pur essendo sempre creature d'acqua, sono esseri che personificano lo sporco e l'inquinamento delle acque (il nome riflette questo antagonismo con i Posis).\nLa scelta della mascotte, \u00e8 stata effettuata fra 140 proposte."}
{"id": "1937140", "revid": "51323", "url": "https://it.wikipedia.org/wiki?curid=1937140", "title": "Theodor Maximilian Bilharz", "text": ""}
{"id": "1937142", "revid": "1700364", "url": "https://it.wikipedia.org/wiki?curid=1937142", "title": "Ichir\u014d \u014cgami", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Ichir\u014d \u00e8 doppiato in originale da Akio Suyama.\nIchir\u014d \u00e8 il comandante della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nDopo essersi diplomato alla Accademia Navale, il luogotenente Ichir\u014d \u014cgami riceve una nomina piuttosto inaspettato. Gli viene infatti affidato l'incarico di prendere il comando di una troupe teatrale femminile. In realt\u00e0 il ruolo di attrici \u00e8 una mera copertura per la \"Flower Division\", un corpo speciale dell'esercito imperiale giapponese, dotato di una spiccata forza spirituale, unica arma in grado di contrastare le forze del male che attaccano Tokyo. Essendo Ichir\u014d uno dei pochi uomini nell'esercito ad avere quello stesso dono, \u00e8 naturale che lui venga scelto per guidare la \"Flower Division\". Il suo ruolo, oltre a quello attivo di avere un proprio mezzo di combattimento, un cosiddetto \"k\u014dbu\", \u00e8 di fungere da forza di coesione fra gli elementi della \"Flower Division\", cos\u00ec diversi fra di loro, e farne un vero gruppo.\nDi carattere gentile, comprensivo ed amichevole, la devozione di \u014cgami al proprio compito, e i sentimenti che lo legano ad ogni singolo elemento della Flower Division, rendono il giovane ufficiale l'elemento pi\u00f9 adatto per guidare il gruppo, e fargli affrontare difficili prove e aspri combattimenti. Infatti in battaglia Ichir\u014d \u00e8 un eccellente stratega, particolarmente reattivo ed in grado di prendere decisioni importanti che permettano alla Flower Division di vincere ogni scontro. Fuori dalle battaglie, diligentemente Ichir\u014d riesce a prendersi cura di tutte le ragazze della Flower Division, partecipando attivamente anche ai loro impegni teatrali."}
{"id": "1937146", "revid": "290948", "url": "https://it.wikipedia.org/wiki?curid=1937146", "title": "Adiabatica", "text": ""}
{"id": "1937153", "revid": "599013", "url": "https://it.wikipedia.org/wiki?curid=1937153", "title": "Muft\u00ec", "text": ""}
{"id": "1937156", "revid": "254059", "url": "https://it.wikipedia.org/wiki?curid=1937156", "title": "Rifugio Malga Brogles", "text": "Il rifugio Malga Brogles (in tedesco \"Broglesh\u00fctte\") si trova nel comune di Funes in provincia di Bolzano, ai piedi del Gruppo delle Odle, nel parco naturale Puez-Odle e al confine con la Val Gardena. Il rifugio si trova a 2.045 metri sul livello del mare. Dal rifugio si pu\u00f2 godere un ottimo panorama dolomitico.\nCaratteristiche e informazioni.\nLa gestione del rifugio \u00e8 privata ed \u00e8 affidata a Josef Ploner di Laion."}
{"id": "1937164", "revid": "767487", "url": "https://it.wikipedia.org/wiki?curid=1937164", "title": "Trachurus", "text": "Il genere Trachurus comprende i cosiddetti sgombri cavallini, pesci marini della famiglia dei Carangidi. La specie tipo del genere \u00e8 lo sgombro cavallino dell'Atlantico, \"Trachurus trachurus\", noto anche con il nome di sugarello. Il nome del genere deriva dai termini greci \"trachys\", che significa \u00abrugoso\u00bb, e \"oura\", che significa \u00abcoda\u00bb.\nI pesci di questo genere sono molto utilizzati nella cucina giapponese, dove ricevono il nome di \u00abaji\u00bb."}
{"id": "1937180", "revid": "1602064", "url": "https://it.wikipedia.org/wiki?curid=1937180", "title": "I Can Dream", "text": "'I Can Dream' \u00e8 il secondo singolo degli \"Skunk Anansie\" realizzato nel giugno del 1995. Il singolo \u00e8 estratto dal loro album di debutto \"Paranoid &amp; Sunburnt\". Il CD singolo offre due inediti ed una versione dal vivo di \"Little Baby Swastikkka\" registrata il 17/08/1994 ne \"The Rock Show\" per le \"BBC Radio One Evening Sessions\"."}
{"id": "1937183", "revid": "271907", "url": "https://it.wikipedia.org/wiki?curid=1937183", "title": "In odium fidei", "text": "In odium fidei \u00e8 una locuzione latina che pu\u00f2 essere tradotta in italiano come \"In odio alla fede\".\nTale termine viene utilizzato dalla Chiesa cattolica nelle cause di beatificazione quando l'uccisione di un suo seguace sia avvenuto \"in odio alla fede\", ovvero che un non cattolico abbia ucciso un fedele cattolico per questioni di fede."}
{"id": "1937184", "revid": "132266", "url": "https://it.wikipedia.org/wiki?curid=1937184", "title": "Odium fidei", "text": ""}
{"id": "1937203", "revid": "868986", "url": "https://it.wikipedia.org/wiki?curid=1937203", "title": "Piazza d'armi", "text": "Piazza d'armi identifica i luoghi atti alle esercitazioni militari (come era in epoca romana il campo marzio), alla raccolta di truppe o pezzi d'artiglieria. Pi\u00f9 specificatamente, indicava la zona posta alla sommit\u00e0 delle torri, delimitate dal parapetto o dalle caditoie se presenti, che percorreva i quattro lati della struttura, all'interno della quale vi trovavano posto le guardie e i pezzi di artiglieria in luogo di difesa."}
{"id": "1937208", "revid": "197778", "url": "https://it.wikipedia.org/wiki?curid=1937208", "title": "Punto banco", "text": ""}
{"id": "1937227", "revid": "149485", "url": "https://it.wikipedia.org/wiki?curid=1937227", "title": "Campionati mondiali di pugilato dilettanti 1974", "text": "I Campionati mondiali di pugilato dilettanti del 1974 (AIBA World Boxing Championships) si sono tenuti a L'Avana, Cuba, dal 17 al 30 agosto. Furono i primi della serie e vi parteciparono 274 pugili provenienti da 45 nazioni."}
{"id": "1937242", "revid": "188116", "url": "https://it.wikipedia.org/wiki?curid=1937242", "title": "Olympeion", "text": ""}
{"id": "1937245", "revid": "599013", "url": "https://it.wikipedia.org/wiki?curid=1937245", "title": "Andr\u00e1s T\u00f6r\u00f5csik", "text": ""}
{"id": "1937276", "revid": "113895913", "url": "https://it.wikipedia.org/wiki?curid=1937276", "title": "Golzow (Potsdam-Mittelmark)", "text": "Golzow \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM) ed \u00e8 parte della comunit\u00e0 amministrativa (\"Amt\") di Br\u00fcck."}
{"id": "1937279", "revid": "149727", "url": "https://it.wikipedia.org/wiki?curid=1937279", "title": "Golzow (Mittelmark)", "text": ""}
{"id": "1937283", "revid": "110157", "url": "https://it.wikipedia.org/wiki?curid=1937283", "title": "SYBR Green", "text": "Il SYBR Green I \u00e8 un composto organico aromatico (formula molecolare C32H37N4S) facente parte del gruppo delle cianine asimmetriche, molecole dotate di attivit\u00e0 fluorofora ed \u00e8 utilizzato in biologia molecolare quale colorante di acidi nucleici.\nPropriet\u00e0.\nIl SYBR Green I \u00e8 un agente intercalante e si lega preferenzialmente a DNA a doppio filamento (dsDNA). Il complesso DNA-colorante assorbe luce blu ad una lunghezza d'onda \u03bbmax = 488 nm ed emette luce verde \u03bbmax = 522 nm. Altri picchi di assorbimento, sebbene pi\u00f9 deboli, si trovano nella regione dell'ultravioletto (\u03bb= 284 nm e 382 nm).\nLa sua maggiore sensitivit\u00e0 (fino a 25 volte) nella rilevazione di acidi nucleici unita alla sua minore pericolosit\u00e0 sta facendo s\u00ec che il SYBR Green venga utilizzato sempre pi\u00f9 spesso come alternativa al meno costoso bromuro di etidio. Infatti il bromuro \u00e8 un potente mutageno mentre, ufficialmente, il SYBR Green viene indicato come non pericoloso, sebbene debba essere maneggiato con cura a causa della sua capacit\u00e0 di legarsi al DNA con elevata affinit\u00e0.\nUn'altra caratteristica favorevole deriva dal fatto che la presenza della molecola legata al DNA non impedisce l'attivit\u00e0 di numerosi enzimi, tra cui quelli di restrizione, le ligasi e le DNA polimerasi, n\u00e9 impedisce il trasferimento dell'acido nucleico a membrane per ibridizzazioni (Southern blot) se viene aggiunto 0,1%-0,3% di SDS nei buffer di ibridizzazione, inoltre la molecola \u00e8 membrana-permeabile, cio\u00e8 in grado di entrare in cellule ancora in vita.\nUtilizzi del SYBR Green.\nLe propriet\u00e0 di questa molecola fanno s\u00ec che possa essere utilizzata per diversi scopi in biologia molecolare tra cui:\nOltre al SYBR Green originale, sono stati sviluppati altri fluorofori simili leganti gli acidi nucleici, tra cui:"}
{"id": "1937285", "revid": "149485", "url": "https://it.wikipedia.org/wiki?curid=1937285", "title": "Campionati mondiali di pugilato dilettanti femminile 2001", "text": "I Campionati mondiali di pugilato dilettanti femminile del 2001 si sono svolti, sotto la direzione dell'AIBA, a Scranton, Pennsylvania, dal 24 novembre al 2 dicembre. \u00c8 stato il primo torneo nel suo genere."}
{"id": "1937288", "revid": "466539", "url": "https://it.wikipedia.org/wiki?curid=1937288", "title": "Alias (serie televisiva)", "text": "Alias \u00e8 una serie televisiva statunitense prodotta dal 2001 al 2006.\nCreata da J. J. Abrams (futuro ideatore di \"Lost\" e \"Fringe\"), la serie miscela spionaggio e fantascienza. \"Alias\" \u00e8 stata trasmessa in prima visione negli Stati Uniti dal 2001 da ABC, mentre in Italia \u00e8 stata trasmessa in chiaro da Rai 2 e sul satellite da Fox.\nNel corso degli anni ha ricevuto numerosi riconoscimenti e nomination ai Golden Globe, agli Emmy Awards, agli Screen Actors Guild Award e ai People's Choice Awards. Nel 2003 l'American Film Institute ha inserito \"Alias\" nella top 10 delle migliori serie televisive dell'anno, e in seguito diverse testate l'hanno proclamata uno dei miglior show televisivi di tutti i tempi. Nel 2010 il canale satellitare E! ha classificato \"Alias\" al quarto posto nella top 20 delle migliori serie televisive del ventennio 1990-2010.\nNel 2003 Jennifer Garner, che interpreta l'agente CIA protagonista della serie, \u00e8 stata realmente contattata dalla CIA per prendere parte ad una campagna promozionale finalizzata a reclutare nuove leve nell'agenzia.\nTrama.\nSydney Bristow \u00e8 ancora una studentessa del college, quando le viene proposto un lavoro per l'SD-6, una presunta sezione segreta della CIA. Lei accetta l'offerta e diviene presto un agente operativo.\nPrima stagione.\nSydney frequenta ancora il college ed \u00e8 fidanzata con Danny, che le chiede di sposarlo. Sydney accetta, ma poi rivela a Danny di essere un agente segreto; Danny viene allora ucciso dall'SD-6.\nDopo questi fatti, Sydney vuole rinunciare all'attivit\u00e0 di spia, ma l'SD-6, capeggiata da Arvin Sloane, non permette che un suo agente si dimetta e cerca di ucciderla. Viene rocambolescamente salvata dal padre Jack Bristow (con cui non ha mai avuto un vero rapporto), il quale le fa sapere di far parte dell'SD-6 e le rivela che quest'agenzia \u00e8 in realt\u00e0 una branca dell'Alleanza dei Dodici, un'organizzazione terroristica nemica degli Stati Uniti. Sydney decide di offrirsi alla CIA come agente doppio-giochista e, una volta accettata, scopre che anche il padre lo \u00e8. I suoi sforzi, insieme a quelli del padre e del suo contatto alla CIA Michael Vaughn, sono ora rivolti a distruggere l'Alleanza.\nFilo conduttore di tutta la serie, che compare fin dalla 3\u00aa puntata, sono le opere e i progetti di Milo Rambaldi, un genio e profeta rinascimentale (una sorta di unione di Leonardo da Vinci e Nostradamus). I progetti di Rambaldi sono cos\u00ec tecnologicamente rivoluzionari da costituire un interesse primario delle grandi organizzazioni terroristiche e criminali del mondo. Inoltre, i testi di Rambaldi contengono numerose profezie, una delle quali riguarda personalmente Sydney Bristow. La figura di Rambaldi introduce elementi fantascientifici nella serie.\nUn amico di Sydney, Will Tippin, continua ad indagare sulla morte di Danny e cos\u00ec attrae l'attenzione dell'SD-6, che vuole eliminarlo; contemporaneamente, Tippin viene segretamente manipolato da un'organizzazione che vuole sabotare l'SD-6, guidata dall\"'Uomo\".\nAlla fine della prima stagione Sydney incontra l'Uomo: sua madre, Irina Derevko, ex-agente del KGB, mandata negli Stati Uniti per sposare un agente CIA e carpirne informazioni. Sydney riesce a sabotarne l'organizzazione; nel frattempo Sloane, il capo dell'SD-6, diventa membro dell'Alleanza promettendo di uccidere sua moglie Emily, che \u00e8 a conoscenza delle attivit\u00e0 del marito.\nSeconda stagione.\nIrina Derevko si consegna alla CIA e viene rinchiusa in una prigione di massima sicurezza. La donna afferma di essersi pentita del suo passato e di voler recuperare il rapporto con la figlia Sydney. Ma Jack Bristow, che conosce bene Irina, non si fida di lei. Sydney riesce a distruggere l'SD-6 e diventa cos\u00ec un'agente regolare della CIA. Marcus Dixon e Marshall Flinkman, amici e colleghi di Sydney all'SD-6, vengono quindi a conoscenza della vera natura dell'agenzia per cui lavoravano e sono reclutati dalla vera CIA. Inoltre, ora che sono ufficialmente colleghi, Sydney pu\u00f2 finalmente iniziare una relazione con Vaughn. I due sono ora liberi di lasciarsi andare ai loro sentimenti, a lungo repressi.\nNella seconda met\u00e0 della stagione, viene rivelato che Francie Calfo, la migliore amica di Sydney, \u00e8 stata uccisa e sostituita da Allison Doren, una donna il cui aspetto \u00e8 stato modificato per apparire esattamente come lei. Alla fine della seconda stagione, Sydney assiste a un possibile assassinio di Will Tippin, uccide Allison e sviene durante la lotta. Si risveglia due anni dopo ad Hong Kong, senza alcun ricordo del tempo passato. Presto scopre che la CIA, come i suoi amici, era convinta che lei fosse morta; Vaughn infine ha trovato un nuovo amore e si \u00e8 sposato.\nTerza stagione.\nSydney non ricorda nulla degli ultimi due anni, e tutti quelli che la conoscevano l'hanno creduta morta, incluso Michael Vaughn, che nel frattempo si \u00e8 dimesso dalla CIA e ha sposato un'altra donna, Lauren Reed, agente del Consiglio di Sicurezza Nazionale presso l'agenzia. Sloane si \u00e8 pentito delle sue malefatte passate ed \u00e8 diventato un benefattore fondando la societ\u00e0 umanitaria Omnifam, ispirato, come racconta lui stesso, dalla parola \"pace\" pronunciata dal Dire, il macchinario assemblato con i 47 pezzi di Rambaldi. Sydney cerca di indagare sul suo passato scomparso e per questo ritorna a lavorare nella CIA, dove Dixon, il suo ex-collega all'SD-6, \u00e8 diventato il capo operativo, e Marshall si \u00e8 fidanzato con una collega ora incinta.\nSydney scopre, con la collaborazione del padre e grazie alle rivelazioni di Kendall, il suo ex-direttore alla CIA, che, dopo la lotta con Allison Doren, era stata rapita da una nuova associazione, la Convenzione, e indotta a servirla. Lei per\u00f2, resistendo al lavaggio del cervello, aveva contattato la CIA per fare il doppio-gioco come Julia Thorne. Al termine della collaborazione, Sydney scelse volontariamente di farsi cancellare la memoria per proteggersi dalle conoscenze acquisite e per dimenticare le azioni commesse.\nNel frattempo si scopre anche che Lauren Reed \u00e8 a capo della cellula nord-americana della Convenzione assieme a Julian Sark e che Sloane, sempre interessato a Rambaldi, vuole trovare la figlia Nadia (avuta con Irina Derevko) in quanto questa \u00e8, nelle profezie di Rambaldi, \"il Passeggero\", contrapposto al \"Prescelto\", che \u00e8 Sydney.\nSloane parte alla ricerca dell'ultimo manufatto dell'inventore italiano mentre Sydney e Vaughn sventano i piani della Convenzione uccidendo anche Lauren, che in punto di morte rivela a Sydney come trovare un documento datato 17 aprile 1975, la sua data di nascita.\nQuarta stagione.\nSydney lascia la CIA per entrare a far parte di un suo settore segreto, l'APO, guidato da Arvin Sloane (il nome \u00e8 preso dal cartello che si trova all'entrata dei locali in una stazione della metropolitana di Los Angeles); l'APO \u00e8 composta dai vecchi membri della squadra di Sydney, tra cui Jack Bristow, Michael Vaughn, Marcus Dixon, Marshall Flinkman e Eric Weiss, migliore amico di Vaughn e ingaggiato dopo che la squadra lo ha salvato durante un'azione segreta. Per ultima entra a far parte della squadra Nadia Santos, la figlia di Sloane e sorellastra di Sydney.\nLa prima parte della quarta stagione \u00e8 formata da episodi indipendenti tra di loro, atti a portare nuovo pubblico alla serie, anche se pi\u00f9 avanti molti elementi di questa parte riemergeranno. Vaughn, mentre indagava su alcuni indizi che suggerivano che suo padre era vivo, scopre che esiste un sosia di Arvin Sloane, chiamato ironicamente Arvin Clone. Questa persona, convinta di essere il vero Sloane, cerca di portare a compimento la profezia \"finale\" di Rambaldi. Si scopre che il vero Sloane aveva gi\u00e0 compiuto i primi passi in questa strada: tramite la Omnifam aveva segretamente inquinato l'acqua mondiale con una sostanza chimica che rende docili in situazioni normali, ma che porta alla pazzia e all'aggressivit\u00e0 totale, se si \u00e8 in presenza di un campo creato dalla \"Sfera di Mueller\". Tuttavia, Sloane si era pentito e fermato prima di arrivare alla costruzione della Sfera. Clone, all'insaputa del fatto che il vero Sloane l'aveva gi\u00e0 fatto, fa ricreare la sostanza chimica, e continua il progetto cercando e trovando gli elementi per creare la Sfera di Mueller.\nDietro a Clone c'\u00e8 la terza sorella Derevko, Elena, che aveva assoldato uno scienziato allo scopo di creare un altro Sloane che potesse servirla a sua insaputa e completare la profezia di Rambaldi. Nel frattempo Elena si era anche infiltrata nella CIA grazie a Nadia (che non sapeva che lei fosse una criminale), di cui \u00e8 stata la tutrice presso l'orfanotrofio, e si era impadronita di tutti gli oggetti di Rambaldi.\nSloane lascia misteriosamente l'APO; prevedendo che Elena avrebbe creato una Sfera di Mueller, il resto del gruppo segreto cattura Clone e cerca di sapere dov'\u00e8 nascosto l'elemento chimico che crea la docilit\u00e0/aggressivit\u00e0 (in modo da sintetizzarne un antidoto), e contemporaneamente di riportarlo alla personalit\u00e0 originale; ma il sosia di Sloane rimane ucciso nel processo.\nSuccessivamente, Elena, con l'aiuto di Sloane (di nuovo intenzionato a compiere le profezie di Rambaldi) e dei progetti trafugati dall'ufficio di Clone, riesce a creare una gigantesca Sfera di Mueller sopra Sovogda, una citt\u00e0 Russa, che rende gli abitanti (tutti infettati dalla sostanza chimica) simili a zombie aggressivi. Sydney, Jack, Nadia, Vaughn e Irina Derevko si paracadutano per distruggere il macchinario; Irina uccide Elena, che per\u00f2 ha fatto in tempo ad infettare Nadia con la sostanza chimica. Sydney non vuole combattere contro la sorella, che quindi la sta sopraffacendo, fino a che non arriva Sloane che spara alla figlia. Il gruppo riesce quindi a distruggere la Sfera e a mettersi in salvo e Jack lascia scappare Irina, che avrebbe dovuto consegnarsi alla CIA.\nConclusasi la vicenda Sydney e Vaughn si mettono in viaggio per festeggiare il loro fidanzamento. Vaughn le dice di avere un segreto e di non chiamarsi \"Michael Vaughn\", ma il colloquio viene interrotto da un fuoristrada che investe il loro veicolo. Con questa scena si conclude la quarta stagione.\nQuinta stagione.\nDopo l'incidente Sydney fugge, mentre Vaughn, privo di sensi, viene rapito. Al pronto soccorso, Sydney incontra Gordon Dean, del \"Dipartimento indagini speciali\", che chiede la sua collaborazione per catturare Vaughn, il quale non sarebbe chi dice di essere. Nel frattempo Vaughn \u00e8 fuggito ai suoi rapitori in Italia e si mette in contatto con Sydney, chiedendole di raggiungerlo. Le spiega quindi che il suo vero nome \u00e8 Andr\u00e9 Michaux e che suo padre era coinvolto in un misterioso progetto chiamato \"Quinto Profeta\". Per sfuggire ai capi del progetto il padre di Vaughn aveva cambiato identit\u00e0 per s\u00e9 e per il figlio.\nSydney e Vaughn recuperano un libro con importanti informazioni sul progetto e lo consegnano a Leheman, un vecchio amico del padre di Vaughn. Gordon Dean, tuttavia, uccide Leheman e ferisce gravemente Vaughn, che muore in ospedale, dopo aver scelto insieme a Sydney il nome per la bambina che hanno appena scoperto di aspettare, Isabelle.\nQuattro mesi dopo, Sydney entra in contatto con Ren\u00e9e Rienne, un'amica di Vaughn coinvolta nel \"Quinto Profeta\", e le chiede di collaborare con lei per scoprire la verit\u00e0 sul progetto e vendicare quindi la morte di Vaughn. Gordon Dean non fa parte della CIA, come sostiene, e l'APO chiede ad un suo agente, Rachel Gibson, di fare il doppio-gioco per scoprire informazioni sulle sue attivit\u00e0. Una collega di Rachel, Peyton, scopre l'indagine e fugge insieme a Dean, dopo aver tentato di eliminare l'agente APO con una bomba: la ragazza viene tuttavia salvata appena in tempo da Tom Grace, nuovo agente APO.\nSloane sta nel frattempo subendo un processo per aver tradito l'APO e per aver collaborato con Elena Derevko, ma corrompe un giudice e viene scagionato. Cerca una cura per sua figlia Nadia che si trova in coma. La cura \u00e8 in possesso dei membri del \"Quinto Profeta\", che in cambio vogliono da lui il segreto di Rambaldi.\nSydney viene rapita dal \"Quinto Profeta\": ignora che nel rapimento \u00e8 coinvolta la madre Irina. Riuscita a fuggire incontra la madre che sostiene di volerla aiutare: insieme con Jack, le due donne cercano un documento riguardante l'Orizzonte, il manufatto finale di Rambaldi. Sono sorpresi da un attacco e nel frattempo a Sydney si rompono le acque: mentre Jack tiene occupati gli attaccanti, Irina aiuta la figlia a partorire e quindi fugge con i documenti insieme agli uomini che avevano attaccato il gruppo.\nSi scopre che Vaughn \u00e8 ancora vivo: d'accordo con Jack, si era finto morto per sparire dalla circolazione fino a quando le acque non si fossero calmate. Lo scopre per\u00f2 il \"Quinto Profeta\" che invia per estorcergli informazioni una finta Sydney, Anna Espinosa. Intanto, Sloane riesce a far uscire Nadia dal coma. Nadia per\u00f2 trova la Pagina 47 e cerca di bruciarla perch\u00e9 ritiene che Rambaldi faccia male alla mente del padre. Sloane nella foga di recuperare la pagina dal caminetto da una spinta alla figlia che cade su un tavolino di vetro e muore. Recuperata la pagina si reca da Peyton dicendole che vuole collaborare per il ritrovamento dell'Orizzonte.\nVaughn e Anna/Sydney si trovano in Italia per recuperare un file sul \"Quinto Profeta\", e mentre Anna sta per ucciderlo, giunge Sydney, la quale le spara, uccidendola. Leggendo il file si scopre che un indizio importante per il ritrovamento dell'Orizzonte si trova in una prigione a Roma. Sydney si fa arrestare e in prigione trova un uomo anziano che le consegna un amuleto: Sark, che era stato arrestato con lei tuttavia glielo ruba e poi evade, grazie all'aiuto di Peyton. Anche Syd riesce a fuggire.\nL'APO riesce a rintracciare Sloane sul monte Subasio, in Italia, dove ha trovato l'\"Orizzonte\"; Sydney e Vaughn lo raggiungono, ma lui riesce a ferire Syd e a fuggire. L'azione si sposta in Mongolia dove Sloane e Sark entrano in una grotta sotterranea, il luogo in cui \u00e8 sepolto Rambaldi. Qui posizionano l'Orizzonte sopra un piedistallo e una vasca accanto alla tomba di Rambaldi si riempie di un liquido rosso. Sydney, Vaughn e Jack li hanno seguiti e nel corso di una sparatoria Jack viene ferito a morte e Sloane, colpito alla testa da Sydney, cade nella vasca. Intanto Vaughn ha steso Sark dopo aver appreso da lui che Irina era d'accordo con Sloane e che ha preparato un attacco missilistico sulle maggiori citt\u00e0 del mondo per assumerne poi il controllo totale.\nSi scopre che il liquido rosso \u00e8 la formula dell'immortalit\u00e0 scoperta da Rambaldi, che tuttavia non ne ha mai usufruito poich\u00e9 non si riteneva degno di vivere in eterno. Sloane invece, caduto nella vasca viene miracolosamente guarito e diventa immortale. Ma Jack, sopraggiunto nella grotta, si fa saltare in aria e Sloane viene imprigionato dalle macerie, che lo terranno sottoterra, vivo, per l'eternit\u00e0.\nPeyton, intanto, dopo aver eliminato tutti i membri del \"Quinto Profeta\", non sapendo dell'insuccesso di Sloane, viene catturata dall'APO.\nA Hong Kong, Sydney e Irina lottano per l'Orizzonte, che la ragazza aveva sottratto dalla caverna in Mongolia. Durante la lotta fra le due, nel tentativo di recuperare l'Orizzonte, Irina precipita da una vetrata e muore. Si realizza cos\u00ec la profezia di Rambaldi \"Questa donna far\u00e0 della maggior potenza scempio totale\". Sidney \u00e8 responsabile della distruzione (\"scempio totale\") della pi\u00f9 grande scoperta (\"della maggior potenza\") di Rambaldi.\nDopo la fine della vicenda, vediamo qualche anno dopo Sydney e Vaughn con due figli: Isabelle e il piccolo Jack che passeggiano in riva al mare. In una delle scene finali, prima di uscire di casa, la piccola Isabelle risolve un difficile test adottato dalla CIA per selezionare bambini dall'intelligenza superiore alla media; tale gioco era gi\u00e0 stato proposto anni prima da Jack alla piccola Sydney, e quest'ultima lo aveva risolto (e per questo motivo ella venne \"arruolata\" nei servizi segreti). Ebbene, senza che nessuno la veda, Isabelle risolve il puzzle con la facilit\u00e0 di un gioco qualunque, disfacendolo subito dopo. Ci\u00f2 significa che anche Isabelle \u00e8 dotata della straordinaria intelligenza della madre, ma a differenza di quest'ultima essa non dovr\u00e0 subire lo stesso destino, e non dovr\u00e0 attraversare gli stessi dolori subiti dalla madre.\n\"Alias\" si chiude definitivamente con il saluto degli autori e del cast ai loro telespettatori, racchiuso nella frase finale: \"Grazie per questi cinque incredibili anni\".\nAscolti.\nAscolti USA. Negli States \"Alias\" ha ottenuto buoni ascolti, soprattutto nelle prime quattro stagioni (la media pi\u00f9 alta di ascolti appartiene alla quarta stagione), per poi subire una decrescita con la quinta stagione\nAscolti Italia. Anche in Italia \"Alias\" ha registrato buoni ascolti soprattutto in un periodo difficile come quello estivo. \"Alias\" ha sempre mantenuto una base solida di circa 2 milioni in media di telespettatori per ogni stagione, con picchi di 3 milioni nella prima stagione e 2 milioni e mezzo nelle successive.\nPremi e candidature.\nEmmy Awards\nGolden Globe\nSatellite Award\nSaturn Award\nScreen Actors Guild Award\nTelevision Critics Association Awards\nEdizioni home video.\nIn Italia fu inizialmente messo in vendita il DVD contenente il solo episodio pilota dal titolo \"La verit\u00e0\", nel 2003; successivamente tutte le cinque stagioni di \"Alias\" sono state poste in commercio in formato DVD; ogni stagione occupa 6 DVD, eccezion fatta per la quinta che ne contiene 5.\nNegli USA \u00e8 disponibile dal 2007 il cofanetto contenente tutte e cinque le stagioni in edizione speciale, ovvero a forma di manufatto di Rambaldi.\nPrima stagione.\nIl primo cofanetto \u00e8 in vendita dal 3 marzo 2004 in Italia, in USA dal 2 settembre 2003.\nEpisodi:\nSeconda stagione.\nIl secondo cofanetto \u00e8 in vendita dal 4 novembre 2004 in Italia, in USA dal 2 dicembre 2003.\nEpisodi:\nTerza stagione.\nIl terzo cofanetto \u00e8 in vendita dall'8 giugno 2005 in Italia, in USA dal 7 settembre 2004.\nEpisodi:\nQuarta stagione.\nIl quarto cofanetto \u00e8 in vendita dal 1\u00ba dicembre 2005 in Italia, in USA dal 25 ottobre 2005.\nEpisodi:\nQuinta stagione.\nIl quinto ed ultimo cofanetto \u00e8 in vendita dal 1\u00ba dicembre 2006 in Italia, in USA dal novembre 2006.\nEpisodi:\nAltri media.\nVideogioco.\nNel 2004 da \"Alias\" \u00e8 stato tratto un videogioco omonimo, \"\", di cui \u00e8 sempre protagonista Sydney Bristow. Il videogioco si colloca temporalmente alla fine della seconda stagione. \u00c8 disponibile per PC, PlayStation 2 e Xbox.\nRomanzo a fumetti.\nNel settembre 2005 la Buena Vista Lab ha pubblicato un romanzo a fumetti omonimo, \"Alias\", basato sulla serie, interamente concepito e sviluppato alla divisione italiana della The Walt Disney Company a Milano, scritto da Pierluigi Cothran e disegnato da Alberto Ponticelli. Nel volume, di 68 pagine, Sydney Bristow \u00e8 un agente segreto al servizio della CIA, la cui missione \u00e8 quella di recuperare un taccuino appartenuto a Milo Rambaldi, scienziato del XV secolo, che ha creato un siero, destinato a dare vita ad un supersoldato. La \"graphic novel\" \u00e8 stata tradotta anche in inglese, e presentata al San Diego Comic-Con International 2005."}
{"id": "1937322", "revid": "1005847", "url": "https://it.wikipedia.org/wiki?curid=1937322", "title": "Luigi Crisconio", "text": "Biografia.\nLuigi Crisconio nacque a Napoli il 25 agosto del 1893, da Francesco e Annamaria Calise.\nNel 1911 perse il padre e gli subentr\u00f2 nella conduzione della cartoleria di cui era proprietario.\nMa la sua vocazione era la pittura: arrivava ad allontanare i clienti che lo interrompevano mentre dipingeva. Cos\u00ec la madre si rassegn\u00f2 a vendere il negozio.\nSebbene non ben disposto nei confronti della pittura ufficiale, si iscrisse nel 1913 all'Accademia di Belle Arti di Napoli, spinto dalla madre, che si era rivolta per questo a Vincenzo Serpone, commerciante di arredi sacri e pittore dilettante, il quale a sua volta aveva presentato Luigi a Enrico De Marinis, allora Ministro della pubblica istruzione, il quale lo aveva esortato allo studio.\nL'avversione all'insegnamento accademico fu mitigata dall'ammirazione verso Michele Cammarano, titolare della cattedra di pittura di paesaggio, il cui insegnamento fu determinante nella sua formazione. Nel 1919 si diplom\u00f2 all'Accademia e \"pur muovendo i primi passi nel solco della grande civilt\u00e0 pittorica meridionale, affine al vedutismo di tradizione, egli si distacc\u00f2 dai contenuti ad essi collegati per conquistare un linguaggio autonomo e schiettamente contemporaneo\".\nNel 1927 l'artista conobbe Elisabetta Amato, di cui si innamor\u00f2: divenne la sua modella, riprodotta in una lunga serie di opere, alternate a numerosi autoritratti, paesaggi e nature morte; nella pittura di Crisconio si pu\u00f2 notare un'affinit\u00e0 con l'ultimo C\u00e9zanne.\nNel 1929 partecipa con successo alla Esposizione Universale d'Arte di Barcellona\nNel 1928 - 1930 - 1934 - 1938 - 1940 - 1942 partecipa per invito alla Biennale di Venezia e nel 1942 ottiene una sala personale, Dal 31 al 40 partecipa alle Quadriennali di Roma\nDopo essersi trasferito con la madre a Portici nel 1934, due anni pi\u00f9 tardi spos\u00f2 Elisabetta: fu l'inizio di una difficile coabitazione nella casa materna, che esasper\u00f2 le tensioni preesistenti. Se l'arte di Crisconio non fu bene accetta dal mercato collezionistico napoletano, marcatamente tradizionalista, trov\u00f2 invece amatori presso la media borghesia, ai quali cedeva a poco prezzo le sue opere.\nIl 27 gennaio 1946 mor\u00ec prematuramente a Portici, a causa di una congestione cerebrale. Dopo la sua morte ricevette da parte della critica quell'attenzione che non aveva ricevuto in vita. Dopo un ulteriore periodo di oblio, negli ultimi decenni \u00e8 in atto una rivalutazione dell'artista, che \u00e8 stato considerato da alcuni come il pi\u00f9 grande pittore napoletano del XX secolo.\nUn giudizio critico.\n\"Crisconio \u00e8 una voce di cui va dato conto nella pittura dei primi quarant'anni di questo secolo, una voce pi\u00f9 forte di altre, pi\u00f9 pura e pi\u00f9 vera, anche se non fu futurista, metafisico o altro, ma solo un vero pittore, legato agli uomini che conosceva, alla terra, alle cose, al paesaggio che conosceva.\"(Renato Guttuso)"}
{"id": "1937323", "revid": "287204", "url": "https://it.wikipedia.org/wiki?curid=1937323", "title": "Falkenstein", "text": ""}
{"id": "1937324", "revid": "149727", "url": "https://it.wikipedia.org/wiki?curid=1937324", "title": "Falkenstein (Bassa Austria)", "text": ""}
{"id": "1937325", "revid": "125888253", "url": "https://it.wikipedia.org/wiki?curid=1937325", "title": "Caramellizzazione", "text": "La caramellizzazione \u00e8 un fenomeno di imbrunimento della frazione zuccherina del liquido sottoposto a trattamento termico che conferisce un colore ambrato allo stesso, trasformandolo cos\u00ec in caramello. Coinvolge gli zuccheri, sia quelli appartenenti ai chetosi sia quelli appartenenti agli aldosi come, ad esempio, il glucosio. \nProcedimento.\nAvviene a temperature superiori ai , con formazioni di aromi e pigmenti. \u00c8 un tipo di imbrunimento non enzimatico, in presenza di luce, calore, ossigeno, tracce di metalli durante la cottura degli alimenti, sostanze basiche, e un intervallo di pH compreso tra 3 e 10.\nIn un primo stadio, si ha l'isomerizzazione dello zucchero; si forma un composto del tipo endiolo e funzione acida; in una seconda fase si giunge a una sua disidratazione e beta eliminazione fino alla formazione di un composto noto come idrossimetilfurfurale ( HMF, derivato del furano) che condiziona inoltre il prodotto dal punto di vista organolettico (d\u00e0 il tipico aroma al caramello). La reazione avviene pi\u00f9 facilmente se lo zucchero di partenza \u00e8 il fruttosio; in quanto il glucosio, essendo un aldoso, \u00e8 meno reattivo. Se la reazione avviene con saccarosio (disaccaride composto da glucosio e fruttosio), questo subito d\u00e0 prima l'inversione per idrolisi acida passando da rotazione destrogiro a levogiro di glucosio e fruttosio (zucchero invertito).\nAnche il sapore si modifica e vira verso un sentore di \"strinato\" peraltro apprezzato nel caso di diverse preparazioni gastronomiche utilizzanti zuccheri caramellati. In particolare da menzionare la ricerca di questo fenomeno durante la preparazione della base di mosto cotto per l'aceto balsamico tradizionale di Reggio Emilia e di Modena."}
{"id": "1937331", "revid": "715366", "url": "https://it.wikipedia.org/wiki?curid=1937331", "title": "Quartetto per archi n. 1 (Jan\u00e1\u010dek)", "text": "Il Quartetto n. 1 di Leo\u0161 Jan\u00e1\u010dek, detto \"Sonata a Kreutzer\", fu composto in un breve lasso di tempo nell'autunno del 1923 e deve la sua ispirazione al romanzo \"Sonata a Kreutzer\" di Lev Tolstoj. Jan\u00e1\u010dek aveva gi\u00e0 composto fra il 1908 ed il 1909 un Trio per pianoforte ed archi in tre movimenti, andato perduto, anch'esso ispirato al romanzo di Tolstoj.\nLa prima esecuzione del quartetto, affidata al \"Quartetto Ceco\", fu il 17 ottobre 1924 al Mozarteum di Praga, durante un concerto della Societ\u00e0 per la Musica Contemporanea (\"Spolek pro modern\u00ed hudbu\").\nIl quartetto si presenta in quattro movimenti, tuttavia rinuncia alla forma classica ed ogni movimento propone in maniera quasi ossessiva numerosi piccoli frammenti di carattere contrastante."}
{"id": "1937338", "revid": "121886193", "url": "https://it.wikipedia.org/wiki?curid=1937338", "title": "Dipartimento del tesoro degli Stati Uniti d'America", "text": "Il Dipartimento del tesoro degli Stati Uniti d'America (in lingua inglese \"United States Department of the Treasury\") \u00e8 il dicastero del governo federale statunitense che si occupa della gestione del debito pubblico.\nStoria.\nIl Dipartimento del tesoro \u00e8 stato, insieme al Dipartimento di Stato e a quello della Guerra, tra i primi ad essere fondati, il 2 settembre 1789 all'inizio della presidenza di George Washington.\nOrganizzazione.\nAll'interno del dipartimento esistono due figure chiave: quella del tesoriere, che si occupa dell'emissione di moneta e del debito pubblico, e quella del segretario, il ministro che amministra il lavoro del dipartimento.\nDal 26 gennaio 2021, in seguito alla ratifica della nomina da parte del Senato, il segretario \u00e8 Janet Yellen.\nFunzioni.\nTra le funzioni del dipartimento vi \u00e8 la lotta all'evasione fiscale, l'emissione di moneta, francobolli e la supervisione sulle operazioni finanziarie."}
{"id": "1937347", "revid": "1573940", "url": "https://it.wikipedia.org/wiki?curid=1937347", "title": "Chiesa del Miracolo", "text": "La chiesa del Miracolo o del Miracolo della Madonna del Fuoco si trova a Forl\u00ec (FC). Sorge dove un tempo vi era la scuola in cui si trovava l'immagine della Madonna del Fuoco.\nStoria.\nL'immagine della Madonna, una xilografia su carta sostenuta da una tavoletta di legno, era esposta fin dal 1425 su un muro della scuola, dove insegnava un tal \"Mastro Lombardino da Riopetroso\". \nDurante l'inverno, all'interno della scuola veniva acceso un focolare in modo da poter riscaldare gli alunni. Probabilmente una sera, al termine delle lezioni, non ci si assicur\u00f2 che le ceneri fossero ben spente. Durante la notte di mercoled\u00ec 4 febbraio 1428 si svilupp\u00f2 quindi un incendio che avvolse la scuola, distruggendola. La popolazione accorrse per circoscrivere il fuoco e salvare il possibile. L'incendio per\u00f2 dur\u00f2 pi\u00f9 giorni e della scuola rimasero solo macerie annerite. Dest\u00f2 perci\u00f2 grande stupore rinvenire l'immagine della Madonna praticamente intatta.\nFra i testimoni c'era anche il celebre Ugolino Urbevetano da Forl\u00ec. Il Governatore della citt\u00e0, il Legato pontificio Monsignore Domenico Capranica, ordin\u00f2 di portare l'immagine nel duomo della citt\u00e0 con una solenne processione, tenutasi l'8 febbraio.\nLa costruzione della chiesa inizi\u00f2 nel 1797 ad opera del gesuita Andrea Michelini. Della progettazione si occup\u00f2 Ruffillo Righini, forlimpopolese. \nQuando le truppe napoleoniche entrarono in citt\u00e0, il progetto fu sospeso.\nSolo nel 1815 i lavori ripresero e furono completati nel 1819 con il progetto di Luigi Mirri.\nDescrizione.\nEsterno.\nLa facciata, realizzata in stile neoclassico, ha una forma semicircolare. Nella lunetta sopra il portale si trova un affresco che rappresenta la vicenda del miracolo, realizzato da Gaetano Gandolfi. Presenta ai lati due paraste che terminano con dei capitelli che reggono il frontone, al cui centro \u00e8 posta una piccola finestra semicircolare.\nInterno.\nL'interno, in stile neoclassico, \u00e8 a pianta centrale. Il soffitto presenta una cupola decorata a cassettoni, nel cui centro si apre una lanterna."}
{"id": "1937350", "revid": "439868", "url": "https://it.wikipedia.org/wiki?curid=1937350", "title": "Benedetta Cibrario", "text": "Biografia.\nBenedetta Cibrario \u00e8 nata a Firenze nel 1962, da padre torinese e madre napoletana. Ha vissuto in diverse citt\u00e0 italiane, prima di arrivare, con la famiglia, in Piemonte, in un paese dell\u2019Alta Val di Susa, spostandosi quindi a Torino, dove ha frequentato il liceo classico Massimo d\u2019Azeglio. Si \u00e8 laureata in Storia e Critica del Cinema con Gianni Rondolino, con una tesi su Michael Powell e Emeric Pressburger. Durante gli anni universitari ha lavorato al Giornale dell\u2019Arte, collaborato saltuariamente all\u2019Espresso e frequentato, senza diplomarsi, il corso di Archivistica, Paleografia e Diplomatica all\u2019Archivio di Stato di Torino. Sposata, con quattro figli, per esigenze familiari e professionali ha iniziato a dividersi ripetutamente tra l\u2019Italia (Milano e la campagna grossetana) e l\u2019Inghilterra (Londra e Oxford). Gli anni delle trasferte all\u2019estero sono stati determinanti per Benedetta Cibrario, che ha iniziato a raccogliere materiale per un romanzo incentrato sul tema del rapporto tra individuo e storia, mettendo a fuoco non soltanto temi che torneranno nei romanzi seguenti ma anche sperimentando tecniche di scrittura pi\u00f9 o meno esplicitamente suggerite dagli anni di studi cinematografici.\nNel 2007 ha esordito con \"Rossovermiglio\" (Feltrinelli, 2007), Premio Campiello 2008. \"Rossovermiglio,\" romanzo di formazione che ha come sfondo l\u2019Italia tra le due guerre e il referendum del 1946, \u00e8 stato tradotto e pubblicato in diversi paesi, tra cui la Germania, l\u2019Olanda, il Portogallo, la Grecia.\nNel 2009, sempre per Feltrinelli, \u00e8 uscito \"Sotto cieli noncuranti\", Premio Rapallo Carige 2010. Il romanzo \u00e8 un racconto d\u2019inverno di ambientazione contemporanea, in cui l\u2019episodio della morte di un bambino \u00e8 il fulcro attorno a cui ruotano diverse voci femminili, ciascuna pi\u00f9 o meno coinvolta e impegnata a confrontarsi con l\u2019intollerabilit\u00e0 del dolore.\nNel 2011 la Cibrario \u00e8 tornata al tema del rapporto tra il singolo e la storia con un romanzo breve intitolato \"Lo Scurnuso\" (Feltrinelli, 2011) considerato da Elisabetta Rasy quasi \u201cuna composizione musicale\u201d (Un incanto napoletano, Il Sole 24 ore) per la suddivisione in tre parti, a cui corrispondono tre diversi registri espressivi. Ne \"Lo Scurnuso\" la scrittrice \u201cama Napoli da lontano\u201d come scrive Raffaele La Capria sul Corriere della Sera.\nNel 2019 ha ottenuto il Premio letterario Basilicata con il romanzo \"Il rumore del mondo\".\nIl 24 novembre 2019 ha vinto l'undicesima edizione del premio Asti d'Appello."}
{"id": "1937356", "revid": "1573940", "url": "https://it.wikipedia.org/wiki?curid=1937356", "title": "Giovanni Carlo Bovio", "text": "Biografia.\nNacque a Brindisi da Andrea nobile bolognese e da Giulia Fornari, brindisina.\nFu mandato a Bologna presso i parenti per frequentare quella universit\u00e0. Laureatosi nell'uno e l'altro diritto, and\u00f2 a Roma dove abbracci\u00f2 lo stato ecclesiastico e si dedic\u00f2 allo studio della teologia e delle lingue classiche e orientali.\nTradusse dal greco al latino le \"Constitutiones Apostolicae\" di san Clemente Romano e la \"Orazione panegirica di San Teodoro\" di san Gregorio di Nissa.\nNel 1555 era arcidiacono della cattedrale di Monopoli; poco dopo venne nominato vescovo di Ostuni. Nel 1562 era a Trento in occasione dei lavori del Concilio. Il 21 giugno 1564 fu nominato arcivescovo di Brindisi e Oria. Comp\u00ec la prima sacra visita dell'arcidiocesi (1565) e diede disposizioni per ristabilire la morale la disciplina nel clero. Nel 1566 chiam\u00f2 i Cappuccini in Brindisi nel 1568 i Riformati. Edific\u00f2 a Oria un nuovo palazzo vescovile e vi dimor\u00f2. \nMor\u00ec a Ostuni e fu sepolto a Oria. Il letterato Quinto Mario Corrado gli compose questo epitaffio:\nIOANNEM CAROLUM BOVIUM DE SANGUINE CLARUM\nVIRTUTIS PAUPERTATIS LITERAEQUE PATRONUM\nBRUNDUSIUM GENUIT, NUTRIT BONONIA DOCTA\nOSTUNIUM RAPUIT, TUMULO NUNC URIA CONDIT"}
{"id": "1937359", "revid": "111782599", "url": "https://it.wikipedia.org/wiki?curid=1937359", "title": "Fallascoso", "text": "Fallascoso \u00e8 una frazione del comune di Torricella Peligna, in provincia di Chieti.\nStoria.\nComune autonomo fino al 1928 quando fu accorpato dall'attuale comune."}
{"id": "1937371", "revid": "118879280", "url": "https://it.wikipedia.org/wiki?curid=1937371", "title": "Ketty Fusco", "text": "Biografia.\nAll'et\u00e0 di 5 anni fu costretta a lasciare l'Italia a causa del fascismo e si stabil\u00ec a Lugano. Fu proprio qui che inizi\u00f2 la sua carriera di attrice; ancora bambina venne scelta per partecipare ad un programma radiofonico per bambini della RSI, all'epoca chiamata Radio Monte Ceneri.\nPi\u00f9 avanti arriv\u00f2 invece l'approccio alla scrittura e Ketty Fusco costruir\u00e0 una stabile attivit\u00e0 in questo campo.\nNel 1989 le fu consegnato il Premio \u201cMaschera d'argento della Sipario\u201d alla carriera a Milano. Nel 1994 fu nel cast del film \"Il sogno della farfalla\" (Albatros/Waka/P.Grise, prod. italo-franco-svizzera) di Marco Bellocchio. Tra il 1993 e il 1994 recit\u00f2 in teatro da protagonista in \"Regina madre\" di Manlio Santanelli.\nOnorificenze.\nPer i suoi meriti in campo teatrale ha ricevuto l'Anello Hans Reinhart nel 1994 dalla Societ\u00e0 Svizzera di Studi Teatrali."}
{"id": "1937378", "revid": "1186766", "url": "https://it.wikipedia.org/wiki?curid=1937378", "title": "Ballad of a Well-Known Gun", "text": "Ballad of a Well-Known Gun \u00e8 un brano country rock composto ed interpretato da Elton John. Il testo \u00e8 di Bernie Taupin.\nStruttura del brano.\nProveniente dall'album \"Tumbleweed Connection\" (registrato nello stesso periodo di Elton John, nel 1970), \u00e8 tra i brani migliori dell'artista stilisticamente parlando, spesso considerata un capolavoro, con gli ariosi arrangiamenti di Paul Buckmaster che sovrastano la melodia. In particolare il brano si presenta come un pezzo ritmato (il tempo \u00e8 4/4), preludio ai dubbi teologici di \"Where to Now St. Peter?\" e all'allegra \"Amoreena\". \nVengono messi particolarmente in evidenza la chitarra di Caleb Quaye e sei potenti cori (inclusi Dusty Springfield, Lesley Duncan, Madeleine Bell e Tony Burrows). Risulta degna di nota anche la intro strumentale.\nSignificato del testo.\nIl testo di Taupin, ambientato nel Selvaggio West, parla di un bandito timoroso di finire in prigione, e quindi in continua fuga; gi\u00e0 dal primo verso (\"I pulled out my Stage Coach times\") \u00e8 possibile notare l'ambientazione western.\nEsibizioni live.\n\"Ballad of a Well-Known Gun\" \u00e8 stata eseguita live molto raramente; famosa risulta essere la sua esibizione al concerto volto a celebrare i 60 anni di Elton, tenutosi il 25 marzo 2007 al Madison Square Garden. In seguito a quest'evento, il brano \u00e8 stato anche esibito in alcune performance live in Nord America.\nDel pezzo esistono una versione alternativa (il tempo \u00e8 4/4: si chiama \"There Goes A Well Known-Gun\"), disponibile sulla Deluxe Edition del 2008 di \"Tumbleweed Connection\", e una cover di Kate Taylor."}
{"id": "1937379", "revid": "287204", "url": "https://it.wikipedia.org/wiki?curid=1937379", "title": "Preturo", "text": "Pret\u00f9ro \u00e8 una frazione dell'Aquila, situata alle pendici del monte La Torretta, a circa 8\u00a0km di distanza dal capoluogo comunale.\nSi svilupp\u00f2 nell'alto Medioevo in seguito alla decadenza dell'antica citt\u00e0 sabina di \"Amiternum\", i cui resti archeologici sono situati a poca distanza dall'abitato. Nel XIII secolo \u00e8 stato uno dei castelli che hanno partecipato alla fondazione dell'Aquila.\nCentro agricolo di discreta importanza, fu sede di un marchesato storicamente retto dalla famiglia Quinzi. Dopo l'unit\u00e0 d'Italia divenne comune autonomo per poi essere annesso all'Aquila nel 1927. Nel suo territorio \u00e8 collocato l'aeroporto dei Parchi, il principale scalo aeroportuale della provincia dell'Aquila.\nGeografia fisica.\nTerritorio.\nPreturo \u00e8 situato all'estremit\u00e0 occidentale della conca aquilana, nella valle dell'Aterno, a margine dell'ingresso nell'alto Aterno e al confine con i territori di Pizzoli, Cagnano Amiterno e Scoppito.\n\u00c8 composto da numerose sub-frazioni, dette Ville, sparse nell'area. L'abitato principale si sviluppa a circa 685 metri s.l.m. sul colle Castello, alle pendici del monte La Torretta, a sua volta propaggine del gruppo montuoso di Monte Calvo; la posizione del paese \u00e8 dominante sulla piana sottostante, che si sviluppa in direzione sud-est, delimitata dai fiumi Aterno, a nord, e Raio, a sud. A monte di Preturo, in corrispondenza dell'antico castello di Forcella e delle attuali \"ville\" di Casaline, Menzano e Santi, \u00e8 il valico che collega la conca aquilana all'altopiano di Cascina.\nSituato in posizione baricentrica tra le frazioni aquilane di San Vittorino e Sassa, dista circa 8\u00a0km di distanza dal capoluogo comunale.\nStoria.\nLe origini di Preturo sono connesse a quelle della citt\u00e0 sabina di \"Amiternum\", il cui nucleo originario sorse intorno al X secolo a.C. sul vicino colle di San Vittorino, in corrispondenza dell'attuale frazione di San Vittorino. I resti archeologici dell'antica civilt\u00e0, tra cui l'anfiteatro e il teatro romano, sono situati a poca distanza dal paese.\nNell'alto Medioevo \"Amiternum\", divenuta Amiterno, cominci\u00f2 progressivamente la sua decadenza; in questo periodo, la popolazione torn\u00f2 a trasferirsi sulle colline circostanti, su una delle quali si svilupp\u00f2, intorno al V secolo, l'attuale abitato. La prima documentazione di Preturo risale al X secolo quando nell'area \u00e8 testimoniata la presenza di \"Praetorium\", toponimo riconducibile al latino \u00ab\"praetorium\"\u00bb, inteso come \u00abdimora del pretore\u00bb. Nel XII secolo \u00e8 documentata l'esistenza di un castrum con il medesimo nome.\nNel XIII secolo partecip\u00f2, in forma autonoma rispetto al vicino castello di Forcella, alla fondazione dell'Aquila ricevendo un locale nel quarto di San Pietro, dove oggi sono situati la chiesa dell'Annunziata e il palazzo Quinzi. Il paese, tuttavia, mantenne una propria autonomia e fu sede di un importante marchesato, storicamente legato alla famiglia Quinzi; nel XIV secolo, il casato costru\u00ec la sua dimora nobiliare in corrispondenza della \"villa\" di Cese.\nNel 1806, con la nuova suddivisione amministrativa voluta da Giuseppe Bonaparte, entr\u00f2 a far parte del Distretto di Aquila venendo ricompreso all'interno del circondario di Sassa. In seguito all'unit\u00e0 d'Italia, nel 1860, divenne comune autonomo e ricevette un notevole impulso dalla posizione baricentrica tra la S.S. 17 e la S.S. 80, nonch\u00e9 tra le direttrici ferroviarie della Terni-Sulmona, a sud, e della L'Aquila-Capitignano, a nord.\nIl paese ha dato i natali ad Anfrosina Berardi (1920-1933), una donna sofferente di una grave malattia che la port\u00f2 in pochi anni alla morte: attualmente riposa nella chiesa parrocchiale di San Marco e nel 1962 \u00e8 stata dichiarata Serva di Dio dalla Chiesa cattolica.\nPreturo rimase comune autonomo fino al 1927, quando fu annesso all'allora comune di Aquila degli Abruzzi per la creazione della cosiddetta \"Grande Aquila\".\nNel 1968, per la decisione di dotare L'Aquila di una struttura aeroportuale, si decise la costruzione dell'aeroporto dei Parchi, situato a valle dell'abitato di Preturo. In seguito al terremoto dell'Aquila del 2009, l'area \u00e8 diventata un punto chiave per l'attivit\u00e0 del Dipartimento della Protezione Civile: l'aeroporto \u00e8 stato ingrandito e ammodernato mentre nella \"villa\" di Cese sono state costruite 20 palazzine destinate ad ospitare gli sfollati.\nSimboli.\nLa descrizione dell'originario stemma comunale \u2015 oggi utilizzato dall'A.S.B.U.C. locale \u2015 \u00e8 la seguente:\nGeografia antropica.\nLa frammentazione degli insediamenti urbani \u00e8 ritenuta essere un'eredit\u00e0 del periodo longobardo quando, con la decadenza di \"Amiternum\", si verific\u00f2 la dispersione degli abitanti sui colli circostanti. \nIl territorio presenta una decina di sub-frazioni che, fino al 1927, costituivano il comune autonomo di Preturo, tutte collocate lungo i contrafforti del gruppo montuoso di Monte Calvo che si sviluppa nei limitrofi territori di Scoppito e Cagnano Amiterno. L'abitato principale \u2015 come anche la \"villa\" di Cese, a sud, e quella di Colle di Preturo, a nord \u2015 \u00e8 localizzato sul fianco del colle Castello, alle pendici del monte La Torretta. A monte di Colle di Preturo vi \u00e8 poi l'abitato di San Marco con, a nord, quello di Pozza. Le restanti frazioni di Casaline, Menzano e Santi ricadono nella localit\u00e0 nota con il nome di Forcella perch\u00e9 in corrispondenza del valico (\u00abfurca\u00bb) con l'altopiano di Cascina.\nInfrastrutture e trasporti.\nStrade.\nPreturo, e buona parte delle sue sub-frazioni, si sviluppa lungo la cosiddetta via Amiternina, diramazione della strada statale 80, l'arteria, che ricalca il tratto iniziale dell'antica via Caecilia, unisce la stessa S.S. 80 \u2014 che collega L'Aquila con il teramano \u2014 con la strada statale 17 per Rieti. Il territorio \u00e8 inoltre posto a poca distanza dall'innesto della strada statale 260 Picente che, attraversando l'alto Aterno, consente il collegamento con Amatrice e il Piceno.\nFerrovie.\nLa stazione di Sassa-Tornimparte, posta sulla ferrovia Terni-Sulmona, dista circa 2\u00a0km di distanza da Preturo. \nAeroporto.\nNel territorio di Preturo \u00e8 situato l'aeroporto dei Parchi che, tuttavia, non \u00e8 aperto al traffico civile."}
{"id": "1937388", "revid": "1543377", "url": "https://it.wikipedia.org/wiki?curid=1937388", "title": "Come Down in Time", "text": "Come Down in Time \u00e8 un brano country rock composto ed interpretato da Elton John. Il testo \u00e8 di Bernie Taupin.\nProveniente dall'album \"Tumbleweed Connection\" (registrato nello stesso periodo di \"Elton John\", nel 1970), si presenta come un brano lento, dove \u00e8 messo in evidenza il pianoforte di Elton. La voce \u00e8 calda e descrive una storia d'amore che sembra prendere le distanze dal concept di tutto il resto dell'album (ispirato al Vecchio West e ai protagonisti immortalati nell'immaginario collettivo). In ogni caso, le parole di Bernie Taupin anticipano \"Love Song\", scritta da Lesley Duncan. Vengono messi in evidenza un'arpa (suonata da Skaila Kanga) e un oboe.\n\"Come Down In Time\" \u00e8 stata molto lodata da alcuni critici nella sua \"totalizzante bellezza\". Ne esiste anche una cover di Sting (che mette in evidenza Elton al pianoforte), contenuta nell'album tributo \"\"."}
{"id": "1937398", "revid": "767487", "url": "https://it.wikipedia.org/wiki?curid=1937398", "title": "Country Comfort", "text": "Country Comfort \u00e8 un brano country rock composto ed interpretato da Elton John. Il testo \u00e8 di Bernie Taupin.\nIl brano.\nProveniente dall'album Tumbleweed Connection (registrato nello stesso periodo di Elton John, nel 1970), sembra trattare l'amore di Elton e Bernie verso la campagna. Dai toni bluegrass, mette in evidenza particolarmente il violino (del veterano jazzista Johnny Van Derek), la chitarra pedal steel (Gordon Huntley dei Matthews Southern Comfort) e l'armonica di Ian Duck, il cantante e uomo di punta degli Hookfoot, e gli amici di Elton alla DJM (Caleb Quaye, Roger Pope, Dave Glover e Ian Duck).\nDel brano esistono numerose cover, eseguite peraltro da Rod Stewart (che inserir\u00e0 la canzone nel suo album \"Gasoline Alley\"), Juice Newton, Kate Taylor, John Anderson e Keith Urban (nel suo album \"Be Here\")."}
{"id": "1937404", "revid": "33689", "url": "https://it.wikipedia.org/wiki?curid=1937404", "title": "CMD RAMLink", "text": "La RAMLink \u00e8 un'espansione di memoria per gli home computer Commodore 64 e Commodore 128. Prodotta dalla Creative Micro Designs (CMD) \u00e8 un'alternativa alle espansioni di memoria REU prodotte dalla Commodore.\nA differenza delle REU prodotte dalla Commodore, la RAMLink \u00e8 dotata di una alimentazione esterna ed \u00e8 progettata per funzionare in modo nativo come un RAM disk."}
{"id": "1937406", "revid": "132266", "url": "https://it.wikipedia.org/wiki?curid=1937406", "title": "Palazzo dell'ex collegio aeronautico", "text": "Il Palazzo dell'ex Collegio aeronautico \u00e8 un edificio in stile razionalista sito a Forl\u00ec, in piazzale della Vittoria. Attualmente \u00e8 adibito ad uso scolastico.\nStoria.\nIl palazzo, destinato ad ospitare il primo istituto aeronautico in Italia, fu edificato per volere di Benito Mussolini e risale al 1937. Si inserisce in una vasta area cittadina destinata ad edifici celebrativi del regime fascista, in quanto Forl\u00ec, come \"Citt\u00e0 del Duce\", era destinata ad avere una funzione di rappresentanza.\nIl 6 ottobre 1941 Mussolini, in visita in Romagna, presenzi\u00f2 all\u2019inaugurazione del IV anno scolastico e all\u2019intitolazione del Collegio Aeronautico della G.I.L. a suo figlio Bruno, deceduto due mesi prima in un incidente di volo.\nNell'agosto del 1943, esigenze di carattere bellico costrinsero l'Istituto dell'Accademia Aeronautica a trasferirsi presso il Collegio Aeronautico, ove l'Accademia rimase solo fino al 10 settembre, data in cui ogni attivit\u00e0 venne sospesa.\nDescrizione.\nL'edificio, costruito in stile razionalista su disegno di Cesare Valle, presenta due cortili interni e una piazzetta adiacente a piazzale della Vittoria, facenti parte dell'attuale Scuola Media statale Marco Palmezzano. L'edificio, disposto su di una pianta piuttosto complessa, offre diversi ingressi, ma i principali sono due: quello sul piazzale della Vittoria e quello su viale Roma.\nL'ingresso di piazzale della Vittoria.\nL'ingresso presenta una grande scalinata decorata a mosaico, con due rampe laterali, anch'esse in mosaico. Da qui, si accede ad un atrio i cui muri sono ornati con mosaici che illustrano la storia del volo e le gesta dell'aviazione avvenute tra la prima e la seconda guerra mondiale, realizzati, con tessere bianche e nere, dalla scuola di Spilimbergo. Dall'atrio si pu\u00f2 accedere ad una sala, detta \"\"Aula Mappamondi\", alle cui pareti sono disegnati dei planisferi. Al secondo piano si trova una stanza, un tempo classe di scienze, dove \u00e8 disegnata la tavola periodica degli elementi. In quest'ala ha sede oggi il Liceo ginnasio Giovan Battista Morgagni.\nL'ingresso di viale Roma.\nQuesto ingresso invece presenta tre pilastri in travertino di Rapolano, separato dalla strada da alcuni gradini. Da questo ingresso, di rappresentanza, si accede ad un atrio detto \"delle Costellazioni\"\" dove il pavimento, in mosaico bianco e nero eseguito dalla scuola di Spilimbergo, rappresenta la carta celeste dell'emisfero meridionale. Nel soffitto invece \u00e8 riprodotta a tempera quella dell'emisfero settentrionale. Nel piazzale antistante l'edificio in prossimit\u00e0 dell'ingresso si trova una statua rappresentante Icaro, opera dello scultore Francesco Saverio Palozzi, in memoria di Bruno Mussolini."}
{"id": "1937408", "revid": "1543377", "url": "https://it.wikipedia.org/wiki?curid=1937408", "title": "Son of Your Father", "text": "Son of Your Father \u00e8 un brano country rock scritto ed interpretato da Elton John; il testo \u00e8 di Bernie Taupin.\nIl brano.\nSembra seguire tutto il filone western dell'album di provenienza ('Tumbleweed Connection', 1970), con una trama cinematografica incentrata su due fratelli (uno dei quali guercio e con un uncino al posto della mano) e sull'immancabile scontro a fuoco; anche la melodia \u00e8 molto ritmata per dare pi\u00f9 risalto al testo di Taupin. Di \"Son Of Your Father\" esiste anche una demo, pubblicata nel 1994 sulla raccolta \"The Unsurpassed Dick James Demos\". \u00c8 stata molto notata dalla critica, cos\u00ec come tutto l'LP di provenienza."}
{"id": "1937411", "revid": "729019", "url": "https://it.wikipedia.org/wiki?curid=1937411", "title": "Bam Neely", "text": "Il suo pseudonimo era ispirato al nome del giocatore di hockey canadese Cam Neely."}
{"id": "1937414", "revid": "15756", "url": "https://it.wikipedia.org/wiki?curid=1937414", "title": "People of the Sun", "text": "People of the Sun \u00e8 il secondo singolo estratto dall'album Evil Empire del gruppo rap-metal statunitense Rage Against the Machine. La canzone ha come tema principale la rivoluzione condotta dell'Esercito Zapatista di Liberazione Nazionale. La canzone \u00e8 stata scritta dal cantante Zack de la Rocha dopo una visita a Chiapas, nel Messico del Sud. Della canzone \u00e8 stato realizzato anche un video musicale. \"People of the Sun\" ricevette una nomination come Best Hard Rock Performance ai Grammy del 1998, ma il premio and\u00f2 alla canzone \"The End Is the Beginning Is the End\" degli The Smashing Pumpkins.\nLa canzone contiene in s\u00e9 una grande quantit\u00e0 di riferimenti e citazioni, la maggior parte riguardanti la distruzione dell'Impero Azteco per mano dei Conquistadores spagnoli e le Zoot Suit Riots avvenute nel 1943 a Los Angeles. De La Rocha fa anche riferimento all'ultimo Imperatore Azteco Cuauht\u00e9moc, che fu torturato ed ucciso dagli stessi spagnoli.\nVideo musicale.\nIl video, diretto da Peter Christopherson e prodotto da Fiz Oliver, si apre con l'esecuzione di una ragazza messicana; il suo braccio inizia a sanguinare e il sangue mostra le parole \"Trickle down\". Poi vengono mostrate alcune statistiche che illustrano dati relativi all'Esercito Zapatista di Liberazione Nazionale, mostrati da un proiettore posizionato all'interno di un obitorio. Vengono dunque mostrati alcuni stralci di video dell'esercito statunitense che arriva in Messico e delle forze armate Zapatiste, alternate a video della band stessa, filmata mentre suona davanti a un muro in mattoni, in uno spazio ristretto. La versione mandata in onda da MTV \u00e8 una variante modificata opportunamente; le scene dei lavoratori indigeni seppelliti vivi e dei giovani morti nell'obitorio sono infatti state rimosse da quest'ultima, rimpiazzati da altri video che riprendevano scene di guerra. Le scene in bianco e nero in stile documentario dei lavoratori e dei \"vaqueros\" sono state tratte dal film \"\u00a1Qu\u00e9 viva M\u00e9xico!\" di Sergej \u0116jzen\u0161tejn.\nTracce dell'EP.\nB-side"}
{"id": "1937418", "revid": "298229", "url": "https://it.wikipedia.org/wiki?curid=1937418", "title": "Audrey Alloh", "text": "Allenata da Maurizio Checcucci, fa parte del Gruppo Sportivo Fiamme Azzurre; ha detenuto dal 2008 al 2019 il record nazionale della staffetta 4\u00d7100 metri con il tempo di 43\"04, insieme alle connazionali Anita Pistone, Giulia Arcioni e Vincenza Cal\u00ec.\nIn carriera pu\u00f2 vantare una medaglia d'oro conquistata con la staffetta 4\u00d7100\u00a0m all'Universiade 2009, insieme a Doris Tomasini, Giulia Arcioni e Maria Aurora Salvagno, nonch\u00e9 un titolo di campionessa italiana assoluta sui 100 metri piani (2012) e quattro titoli italiani indoor sui 60 metri piani (2012, 2013, 2014 e 2015).\nBiografia.\nGli inizi.\nAudrey Alloh nasce nel 1987 ad Abidjan, in Costa d'Avorio, terzogenita di Aka e Reine Alloh. Nel luglio 1998 si trasferisce in Italia, stabilendosi a Firenze e raggiungendo la madre residente nella citt\u00e0 toscana dal 1992.\nAudrey cresce agonisticamente nella societ\u00e0 Atletica Firenze Marathon, sotto la guida del tecnico Paolo Fiorenza, mettendosi in luce nelle categorie giovanili. Nel 2004 partecipa ai Campionati italiani allievi, mentre l'anno successivo, alla prima stagione da juniores, realizza il suo nuovo record personale sui 100\u00a0m, fermando il cronometro in un ottimo 11\"90 nel corso dei campionati regionali societari che si svolgono a Livorno.\nIl 14 luglio 2005 ottiene la cittadinanza italiana e a poche settimane di distanza viene convocata per la prima volta nella nazionale italiana juniores, per prendere parte alla prova di staffetta 4\u00d7100 metri, in occasione di un incontro tra Francia, Spagna, Tunisia, Marocco, Algeria e Italia che si tiene a Marsiglia.\nAd inizio 2006 partecipa ai Campionati italiani assoluti indoor migliorando il suo personale sui 60 metri con il tempo di 7\"68, mentre a luglio prende parte ai Campionati italiani juniores giungendo 4\u00aa sui 100 metri in 12\"07. Nel mese di agosto viene nuovamente convocata dalla nazionale azzurra per partecipare ai Mondiali juniores di Pechino, manifestazione in cui fa parte della staffetta 4\u00d7100 che ottiene un quinto posto nella batterie con il tempo di 45\"57.\nL'anno seguente partecipa agli Europei under 23 di Debrecen, ottenendo il 4\u00ba posto con la staffetta 4\u00d7100\u00a0m (con il tempo di 44\"08, attuale record italiano under 23), e all'Universiade di Bangkok, con un quinto posto in 44\"71 sempre nella 4\u00d7100\u00a0m. Le soddisfazioni durante il 2007 arrivano anche ai campionati nazionali: durante la stagione indoor conquista la finale dei 60 metri agli assoluti, concludendo la gara 8\u00aa in 7\"60, e qualche giorno dopo vince l'argento ai campionati italiani promesse in 7\"55; a livello outdoor conquista altri due argenti, sempre nella categoria promesse, nelle specialit\u00e0 dei 100\u00a0m e della staffetta 4\u00d7100\u00a0m.\n2008: Il record italiano della 4\u00d7100 e l'esordio olimpico.\nLa stagione 2008 si apre con la conquista del titolo nazionale indoor dei 60\u00a0m riservato alla categoria promesse e con l'argento vinto sulla stessa distanza agli assoluti con il tempo di 7\"45, nuovo primato personale.\nIl 31 maggio, al meeting di Ginevra, Audrey vince la sua serie dei 100 metri piani realizzando il nuovo primato personale con il tempo di 11\"51. Nello stesso meeting, insieme alle compagne di staffetta 4\u00d7100 metri, Anita Pistone, Giulia Arcioni e Vincenza Cal\u00ec, eguaglia il record italiano della specialit\u00e0, risalente al 2000, con il tempo di 43\"44.\nIl 13 giugno a Torino vince il titolo nazionale categoria promesse dei 100 metri, con il tempo di 11\"66 e il 21 giugno fa parte della staffetta 4\u00d7100 che rappresenta l'Italia in Coppa Europa ad Annecy, Francia. La formazione \u00e8 la stessa che qualche settimana prima aveva eguagliato il record italiano (Pistone, Arcioni, Cal\u00ec e Alloh) ma questa volta le ragazze migliorano nettamente il primato portandolo a 43\"04, ben 40/100 in meno rispetto al precedente primato.\nIl 19 luglio partecipa alla gara dei 100 metri ai Campionati italiani assoluti che si svolgono a Cagliari. Dopo aver vinto la propria batteria in 11\"60, Alloh rimane ai piedi del podio, concludendo la finale al 4\u00ba posto con il tempo di 11\"68.\nGrazie alle notevoli prestazioni dell'anno la staffetta azzurra 4\u00d7100\u00a0m ottiene la qualificazione per i Giochi olimpici di Pechino. Audrey viene cos\u00ec convocata per prendere parte alla sua prima Olimpiade in assoluto. La formazione titolare della 4\u00d7100 \u00e8 ancora una volta la stessa dei due record italiani (con Audrey Alloh in quarta frazione) ma la spedizione olimpica delle ragazze si conclude in semifinale con la prestazione di 44\"02, tempo di quasi 1 secondo maggiore rispetto al proprio primato, e venendo successivamente squalificate a causa di un cambio irregolare.\n2009: l'oro della 4\u00d7100 alle Universiadi.\nNel gennaio 2009, grazie agli ottimi risultati ottenuti negli anni precedenti, Audrey entra a far parte del Gruppo Sportivo Fiamme Azzurre. I primi impegni con la sua nuova societ\u00e0 la vedono conquistare ai campionati italiani indoor, riservati alla categoria promesse, la medaglia d'argento sui 60 metri con il tempo di 7\"49 mentre agli assoluti indoor si piazza 5\u00aa con una prestazione di poco superiore alla precedente (7\"51).\nIl 23 maggio a Pescara, nel corso di un evento test in preparazione ai Giochi del Mediterraneo (che si sarebbero svolti il mese successivo nella citt\u00e0 abruzzese), Alloh vince la prova dei 100 metri davanti a Doris Tomasini, correndo in 11\"66, suo primato stagionale. Il 12 giugno partecipa ai Campionati italiani promesse outdoor sui 100 metri vincendo un altro argento, questa volta con il tempo di 11\"71, preceduta dalla sola Ilenia Draisci in 11\"68.\nA fine giugno viene convocata per partecipare all'Universiade di Belgrado, gareggiando nuovamente sia nei 100\u00a0m che nella staffetta 4\u00d7100\u00a0m. Nei 100 il suo cammino si ferma in semifinale (con il tempo di 11\"82) ma nella prova di staffetta, insieme alle compagne Doris Tomasini, Giulia Arcioni e Maria Aurora Salvagno, conquista l'oro con il tempo di 43\"83, davanti a Polonia e Francia. L'oro alle Universiadi rappresenta cos\u00ec la prima medaglia a livello internazionale nella carriera dell'atleta fiorentina.\nA distanza di pochi giorni partecipa anche agli Europei di categoria under 23. Nella prova dei 100\u00a0m raggiunge le semifinali, dove con il tempo di 11\"83 manca di poco l'ingresso in finale. Nella staffetta 4\u00d7100, insieme alle compagne Draisci, Balboni e D'Angelo, raggiunge il 7\u00ba posto finale con il tempo di 45\"40.\nIl 1\u00ba e 2 agosto partecipa ai Campionati italiani assoluti all'Arena Civica di Milano, gareggiando sui 100 e sui 200 metri. Nei 100, dopo aver corso in batteria in 11\"87, conclude la finale al quinto posto con un tempo di 11\"79. Nei 200 metri si ferma in semifinale, concludendo la prova in 24\"94.\n2010: l'anno degli Europei.\nIl 10 febbraio 2010 a Firenze, nell'insolita gara dei 55 metri indoor, stabilisce il suo primato con il tempo di 6\"89. Il 28 febbraio, nel corso dei Campionati italiani assoluti indoor svoltisi ad Ancona, si piazza al 3\u00ba posto sui 60 m, facendo registrare anche il proprio primato personale stagionale sulla distanza con il tempo di 7\"46, ad un solo centesimo dal suo personale assoluto.\nLa stagione outdoor la vede invece prendere parte il 10 giugno alla serie principale dei 100 metri del prestigioso Golden Gala di Roma, tappa della IAAF Diamond League, dove si classifica settima in 11\"79 nella gara vinta dalla statunitense LaShauntea Moore. Il 30 giugno, ai Campionati italiani assoluti a Grosseto, sfiora il podio dei 100 metri classificandosi 4\u00aa ed eguagliando il suo record stagionale di 11\"69, tempo gi\u00e0 corso ad inizio giugno nella sua Firenze.\nNel mese di agosto viene convocata per prendere parte con la staffetta 4\u00d7100 metri ai Campionati europei di Barcellona. La staffetta azzurra, composta da Jessica Paoletta, Tiziana Grasso, Giulia Arcioni e la stessa Audrey Alloh, viene eliminata nella prima delle due semifinali, non andando oltre il sesto posto con il tempo di 44\"15. La gara del quartetto italiano \u00e8 tuttavia segnata dall'involontario danneggiamento ai danni delle azzurre da parte dell'ultima staffettista tedesca che perde il testimone che finisce tra i piedi della Alloh, ultima staffettista italiana. La delegazione azzurra presenta ricorso che tuttavia viene respinto dai giudici.\n2011: l'argento agli Assoluti.\nNel 2011, dopo aver saltato in inverno le competizioni indoor, Audrey inaugura la sua stagione agonistica all'aperto vincendo i 100 metri al meeting XLIII Quercia d'Oro di Rovereto con il tempo di 11\"65. Successivamente ottiene, sempre sui 100 metri, un secondo posto in Coppa Italia, manifestazione di scena a Firenze, dove con il tempo di 11\"99 \u00e8 preceduta dalla sola Manuela Levorato (11\"71).\nIl 18 giugno viene convocata in nazionale per prendere parte a Stoccolma ai Campionati europei a squadre, nelle gare dei 100\u00a0m e della staffetta 4\u00d7100\u00a0m. Nei 100 metri conclude la sua batteria al 4\u00ba posto (10\u00aa posizione assoluta), con il tempo di 11\"63, suo primato stagionale e miglior tempo dell'anno sulla distanza tra le atlete italiane. Nella 4\u00d7100\u00a0m la staffetta azzurra, composta da Grasso, Salvagno, Arcioni e Alloh, complice qualche problema in zona cambio, conclude la gara in 44\"55 al 10\u00ba posto assoluto.\nIl 25 giugno gareggia nella prova dei 100 metri ai Campionati italiani assoluti che si svolgono a Torino, piazzandosi seconda con il tempo di 11\"68, a 3 centesimi dalla vincitrice Ilenia Draisci. L'argento vinto dalla Alloh rappresenta anche la sua prima medaglia conquistata ad un Campionato italiano assoluto outdoor.\nVerso fine stagione l'atleta fiorentina passa sotto la guida tecnica di Giorgio Frinolli, ex ostacolista azzurro.\n2012: il primo titolo nazionale assoluto.\nLa stagione indoor del 2012 si apre nel migliore dei modi per Audrey Alloh. Il 15 gennaio a Casal del Marmo (Roma) migliora il suo primato personale sui 60 metri piani portandolo a 7\"41; una settimana pi\u00f9 tardi, il 22 gennaio, abbassa nuovamente il suo record sulla distanza al meeting nazionale indoor di Ancona, facendo registrare in batteria il tempo di 7\"37 e successivamente in finale 7\"36. Il tempo stabilito ad Ancona dalla Alloh, oltre a permetterle di vincere il meeting, manca di appena un centesimo il tempo minimo di partecipazione per i Mondiali indoor di Istanbul.\nIl 29 gennaio, sulla pista delle Fiamme Azzurre a Casal del Marmo (Roma), migliora il record personale sui 60 metri piani di 3 centesimi, correndo la batteria in 7\"33 e centrando cos\u00ec il tempo minimo valido per la partecipazione ai Mondiali indoor di Istanbul. La Alloh vince poi anche la finale del meeting chiudendo in 7\"37 davanti a Jessica Paoletta e Maria Aurora Salvagno.\nIl 26 febbraio in occasione dei Campionati italiani assoluti indoor sulla pista di Ancona, Audrey Alloh vince il suo primo titolo nazionale assoluto conquistando l'oro nei 60\u00a0m con il tempo di 7\"39 (1 centesimo meglio della seconda classificata Jessica Paoletta). Nei turni precedenti Alloh aveva superato agilmente batterie e semifinali rispettivamente con i tempi di 7\"48 e 7\"35.\nIl 10 marzo prende parte alle batterie dei 60\u00a0m ai Mondiali indoor di Istanbul, dove con il tempo di 7\"33 eguaglia il proprio primato personale sulla distanza e vince la batteria davanti alla giamaicana Aleen Bailey, accedendo cos\u00ec al turno successivo. In semifinale fa registrare 7\"38 (9\u00aa volta della stagione sotto i 7\"40), tempo che la classifica 7\u00aa ma non le permette di accedere alla finalissima.\nLa stagione outdoor di Audrey Alloh registra subito la vittoria sui 100\u00a0m al meeting Graziano della Valle di Pavia, con il tempo di 11\"67. Qualche giorno pi\u00f9 tardi a Rieti corre i 100\u00a0m vincendo in 11\"48, tempo non omologabile come record personale a causa del vento oltre i limiti (+ 3,0\u00a0m/s), mentre sui 200\u00a0m giunge 4\u00aa migliorando il proprio primato sulla distanza con il tempo di 24\"06 (record precedente 24\"35, sempre a Rieti, nel 2009).\nIl 19 maggio a Campi Bisenzio, nel corso della prima fase regionale dei Campionati italiani di societ\u00e0 assoluti, Audrey Alloh vince i 100 metri correndo nuovamente in 11\"48, tempo questa volta con vento entro i limiti e nuovo record personale sulla distanza. Il tempo di 11\"48, oltre a migliorare di 3 centesimi il proprio primato dopo quasi 4 anni (Ginevra 2008), sfiora il minimo di partecipazione per gli Europei 2012 di Helsinki (11\"45). Il giorno successivo si classifica al secondo posto sui 200\u00a0m con il tempo di 24\"42.\nIl 30 maggio a Roma nel corso del Silver Gala, prova che anticipa il tradizionale appuntamento con il Golden Gala, vede l'atleta fiorentina correre i 100 metri per la terza volta in pochi giorni in 11\"48. Tre giorni pi\u00f9 tardi al meeting di Ginevra prende parte ai 100\u00a0m correndo in 11\"49 (1 centesimo sopra al personale) mentre nella staffetta 4\u00d7100\u00a0m (corsa con le compagne di nazionale Gloria Hooper, Martina Amidei e Ilenia Draisci) chiude al terzo posto in 43\"92.\nIl 6 giugno a Rieti vince nuovamente sui 100\u00a0m limando un centesimo al proprio personale (11\"47); record che due giorni dopo, nel corso del Memorial Primo Nebiolo di Torino, migliora di un altro centesimo (11\"46), nella gara vinta dall'altra azzurra Martina Amidei (11\"42). Tempo che tuttavia manca di pochissimo l'11\"45 stabilito dalla FIDAL come minimo per la partecipazione agli Europei di Helsinki.\nL'ambito minimo europeo, pi\u00f9 volte avvicinato nel corso della stagione, viene raggiunto dalla Alloh il 10 giugno al Meeting Citt\u00e0 di Savona nel corso della propria batteria dei 100 metri vinta in 11\"43, tempo che rappresenta il quinto crono della stagione sotto la barriera degli 11\"50 (sesto considerando l'11\"48 ventoso corso a Rieti ad inizio maggio). In finale si impone nuovamente, anche se questa volta con un pi\u00f9 tranquillo 11\"75. Il 18 giugno viene formalizzata la sua convocazione per gli Europei, che si terranno a fine mese ad Helsinki.\nIl 27 giugno prende parte alla batteria dei 100\u00a0m dei Campionati europei di Helsinki, terminando 4\u00aa nella sua batteria con il tempo di 11\"53 e guadagnando cos\u00ec l'accesso alle semifinali; il giorno dopo partecipa al turno successivo ma il tempo di 11\"51 con cui termina la propria serie non le permette la qualificazione in finale. Oltre alla prova individuale sui 100\u00a0m, per la Alloh c'\u00e8 anche l'impegno con la staffetta 4\u00d7100 metri, insieme alle compagne Gloria Hooper, Martina Amidei e Ilenia Draisci; le ragazze italiane non riescono a superare le batterie, nonostante la staffetta azzurra stabilisca in 43\"90 il nuovo primato stagionale, tempo che vale il 10\u00ba assoluto nella classifica combinata delle due batterie.\nAd inizio luglio, nel corso dei Campionati italiani svoltisi a Bressanone, Audrey Alloh conquista il suo primo titolo nazionale assoluto outdoor, correndo i 100\u00a0m in 11\"48 e precedendo di 7 centesimi Martina Amidei e Martina Giovanetti.\n2013: l'oro in staffetta ai Giochi del Mediterraneo.\nLa stagione indoor 2013 incorona Audrey Alloh per la seconda volta consecutiva campionessa italiana assoluta dei 60\u00a0m indoor; questa volta il titolo viene conquistato in 7\"37, precedendo al fotofinish Ilenia Draisci.\nIl titolo vale anche la convocazione per gli Europei indoor di G\u00f6teborg di qualche settimana pi\u00f9 tardi; nella citt\u00e0 svedese l'atleta fiorentina stabilisce in batteria il suo nuovo record personale sui 60\u00a0m, fermando il cronometro sul tempo di 7\"30, prestazione che vale anche l'accesso in semifinale e la terza prestazione di sempre di un atleta italiana. In semifinale si comporta ottimamente, facendo registrare un buon 7\"33, tempo che tuttavia non le garantisce l'accesso alla finalissima.\n2014: il terzo titolo italiano sui 60 m piani.\nLa stagione 2014 vede Audrey Alloh conquistare il suo terzo titolo italiano assoluto consecutivo sui 60 m piani indoor, vincendo la finale di Ancona, in 7\"34 precedendo Gloria Hooper seconda in 7\"42. Il titolo italiano le permette di poter essere selezionata, in quanto campionessa nazionale, ai Mondiali indoor che si terranno a Sopot, in Polonia.\nAi Mondiali indoor di Sopot viene per\u00f2 eliminata in batteria, giungendo quinta con il tempo di 7\"35, ad un solo centesimo dall'ultimo tempo ripescato, fatto registrare dall'olandese Jamile Samuel in 7\"34.\nNel mese di giugno viene selezionata per partecipare alla Super League dei Campionati europei a squadre, che si svolgono a Braunschweig in Germania. Prende parte sia alla prova dei 100 m piani, classificandosi ottava in 11\"86, che alla staffetta 4\u00d7100 m (insieme a Paoletta, Siragusa e Amidei), concludendo settima in 44\"13.\nIl 19 luglio, in occasione dei Campionati italiani assoluti di Rovereto, giunge seconda nei 100 m piani con il tempo di 11\"53, preceduta da Irene Siragusa di soli 2 centesimi.\nDopo aver ottenuto il minimo utile per la qualificazione ai Campionati europei di Zurigo, ad agosto prende parte al suo terzo europeo consecutivo gareggiando sia nei 100 m piani che nella prova di staffetta 4\u00d7100 m. Nella prova individuale Alloh dopo aver superato agilmente il primo turno in 11\"44, giunge fino alla semifinale dove viene eliminata con il tempo di 11\"45, ancora vicina al suo record personale di 11\"42 ma lontana dall'ultimo crono utile per la qualificazione alla finale, l'11\"19 fatto registrare dalla francese C\u00e9line Distel-Bonnet.\nNella 4\u00d7100 m la staffetta azzurra, composta da Caravelli, Siragusa, Amidei e la stessa Alloh, ottiene in batteria la qualificazione alla finale classificandosi quarta nella propria serie in 43\"29, tempo che equivale alla seconda miglior prestazione italiana nella specialit\u00e0. Nella finale, tenutasi il giorno successivo, la compagine azzurra sfiora un insperato podio giungendo quarta a soli 4 centesimi dal terzo posto della Russia; nonostante il podio mancato la staffetta italiana si migliora nuovamente, facendo registrare il tempo di 43\"26, a soli 22 centesimi dal record italiano risalente al 2008.\n2015: quarto titolo nazionale sui 60 m.\nIl 22 febbraio partecipa ai campionati italiani assoluti indoor vincendo il quarto titolo consecutivo sui 60 m piani, con il tempo di 7\"34.\nIl 5 marzo prende parte alla gara dei 60 m piani agli Europei indoor, che si svolgono a Praga in Repubblica Ceca. In batteria ottiene la qualificazione al turno successivo grazie al tempo di 7\"31, suo primato stagionale; in semifinale la Alloh migliora il suo record personale, con un tempo di 7\"24 che le consente di arrivare terza (nona assoluta), mancando di soli 2 centesimi l'accesso in finale."}
{"id": "1937419", "revid": "94647", "url": "https://it.wikipedia.org/wiki?curid=1937419", "title": "Astro (botanica)", "text": ""}
{"id": "1937424", "revid": "125160845", "url": "https://it.wikipedia.org/wiki?curid=1937424", "title": "Sarah T. - Portrait of a Teenage Alcoholic", "text": "Sarah T. - Portrait of a Teenage Alcoholic \u00e8 un film per la televisione del 1975. \nLa protagonista \u00e8 l'attrice Linda Blair, nel ruolo della quindicenne Sarah Travis, una ragazzina come molte altre, con un fidanzato che la adora e tutto l'amore dei genitori. Ma quando questi decidono di divorziare e nella vita della madre compare un altro uomo, la giovane Sarah cade in depressione, e trova conforto nell'alcol. Inizialmente tutto sembra essere sotto controllo, Sarah beve di nascosto e riesce a mantenere il segreto con tutti. Ma ad un certo punto la ragazza non riesce pi\u00f9 a fare a meno dell'alcool e perde il controllo della situazione, perdendo, oltre al fidanzato Ken (interpretato dall'attore Mark Hamill), anche la fiducia dei genitori.\nSarah viene ricoverata in un centro di riabilitazione, ma il passato non si pu\u00f2 cancellare.\nSoggetto.\nIl film \u00e8 tratto dall'omonimo romanzo, \"Sarah T. - Portrait of a Teenage Alcoholic\", che narra una situazione attuale: di giovani che cadono nella pericolosa tela dell'alcolismo, che sembra la soluzione a tutti i problemi, ma che si rivela essere un danno non solo alla salute, ma anche alla vita.\nSarah, la protagonista di questa storia, \u00e8 una ragazzina che si trova a dover affrontare i problemi dell'adolescenza, e si illude che l'alcool possa aiutarla a superarli, ma nel corso della storia si accorger\u00e0 del grande sbaglio che ha fatto."}
{"id": "1937425", "revid": "1543377", "url": "https://it.wikipedia.org/wiki?curid=1937425", "title": "My Father's Gun", "text": "My Father's Gun \u00e8 un brano country rock scritto ed interpretato da Elton John; il testo \u00e8 di Bernie Taupin. Proviene dall'album del 1970 Tumbleweed Connection, del quale \u00e8 una delle tracce pi\u00f9 sofisticate e ingegnose. \u00c8 stata notata da buona parte della critica.\nIl testo parla della Guerra di Secessione Americana, e in particolare narra la vicenda del figlio di un soldato rimasto ucciso nel conflitto. Anche il brano successivo, \"Where to Now St. Peter?\", ha come sfondo questa guerra civile. Musicalmente parlando, mette in evidenza tutta una serie di quotati \"session men\" gi\u00e0 evidenziati in altre tracce dell'album di provenienza.\nNel 2005, la canzone \u00e8 stata utilizzata in un film di Cameron Crowe, \"Elizabethtown\"; il regista la celebr\u00f2 in una intervista successiva."}
{"id": "1937426", "revid": "92723", "url": "https://it.wikipedia.org/wiki?curid=1937426", "title": "Costa D'Avorio", "text": ""}
{"id": "1937430", "revid": "1543377", "url": "https://it.wikipedia.org/wiki?curid=1937430", "title": "Where to Now St. Peter?", "text": "Where to Now St. Peter? \u00e8 un brano interpretato da Elton John e scritto dallo stesso cantante col testo di Bernie Taupin.\nIl brano.\nProviene dall'album del 1970 \"Tumbleweed Connection\", ed \u00e8 una delle canzoni pi\u00f9 sofisticate e ricercate dell'intero lavoro. \u00c8 stata molto notata dalla critica, cos\u00ec come tutto l'album di provenienza.\nCome la precedente My Father's Gun, ha come sfondo la Guerra di Secessione Americana, ma il significato \u00e8 molto pi\u00f9 profondo: il punto chiave risulta essere il dilemma finale che attende l'uomo, ignaro della propria destinazione definitiva (Paradiso o Inferno). Il protagonista del brano \u00e8 un soldato morto in guerra che non sa che strada prendere nell'aldil\u00e0; comunque, il testo risulta essere decisamente ermetico. Nella melodia, lineare e classificabile nel country rock, \u00e8 molto evidente l'onnipresente pianoforte di John.\n\"Where To Now St.Peter?\" \u00e8 stata eseguita anche al concerto tenutosi per celebrare i 60 anni di Elton John al Madison Square Garden (25 marzo 2007)."}
{"id": "1937434", "revid": "3082", "url": "https://it.wikipedia.org/wiki?curid=1937434", "title": "Giuda di Ezechia", "text": ""}
{"id": "1937435", "revid": "125974630", "url": "https://it.wikipedia.org/wiki?curid=1937435", "title": "Love Song (Elton John)", "text": "Love Song \u00e8 un brano country/folk/rock scritto da Lesley Duncan ed interpretato da Elton John. Fu incluso nell'album del 1970 \"Tumbleweed Connection\" e successivamente nell'album \"Sing Children Sing\" della stessa Duncan nel 1971.\nIl brano.\n\u00c8 una delle pochissime canzoni non scritte da lui ad apparire in un suo album; all'epoca, Lesley Duncan era una corista dei quotati session men che accompagnavano Elton durante le session dei suoi primi lavori. Qui Elton non suona incredibilmente il pianoforte (come in quasi tutte le sue produzioni), ma si limita a cantare.\n\u00c8 unanimemente considerata, nonostante la sua semplicit\u00e0, una delle canzoni pi\u00f9 ricercate dell'intero album.\n\"Love Song\" appare anche nell'album live \"Here and There\" (1976) ed \u00e8 stata oggetto di numerose cover."}
{"id": "1937440", "revid": "122652098", "url": "https://it.wikipedia.org/wiki?curid=1937440", "title": "Torneo Citt\u00e0 di Vignola", "text": "Il Torneo Citt\u00e0 di Vignola \u00e8 una competizione calcistica con cadenza annuale che si svolge a Vignola, in provincia di Modena, a cui partecipano formazioni giovanili provenienti da tutta Italia.\nLa sua prima edizione, organizzata nel 1969 dal presidente del Vignola Calcio, Bonfatti, fu vinta dalla giovanile del . A questo torneo hanno preso parte giovani come Roberto Mancini, Walter Zenga e Gianluigi Buffon, e allenatori come Edmondo Fabbri, Arrigo Sacchi, Fabio Capello e Marcello Lippi. Nel 1993 il torneo assunse carattere internazionale con l'iscrizione della squadra polacca del Odra Opole. La Fiorentina, con dieci successi, detiene il record di affermazioni nel torneo."}
{"id": "1937444", "revid": "1543377", "url": "https://it.wikipedia.org/wiki?curid=1937444", "title": "Amoreena", "text": "Amoreena \u00e8 un brano country rock interpretato da Elton John e musicato da John su testo di Bernie Taupin. Contenuto nell'album del 1970 \"Tumbleweed Connection\", \u00e8 una delle canzoni pi\u00f9 sofisticate dell'intero lavoro.\nDai toni decisamente ritmati e allegri, parla di una donna di nome Amoreena (che casualmente \u00e8 anche il nome della figlioccia di John). In questo brano John \u00e8 accompagnato per la prima volta da Dee Murray e Nigel Olsson, che pi\u00f9 tardi formeranno, insieme al chitarrista scozzese Davey Johnstone, la Elton John Band. Il pianoforte \u00e8 particolarmente evidente, soprattutto nell'intro, elogiata da \"Rolling Stone\". \nNel 1975 il brano fu utilizzato nei titoli di testa del film \"Quel pomeriggio di un giorno da cani\", diretto da Sidney Lumet.\nLa canzone compare anche nel primo album live dell'artista, \"17 - 11 - 70\"."}
{"id": "1937445", "revid": "859666", "url": "https://it.wikipedia.org/wiki?curid=1937445", "title": "Morte apparente (film 1997)", "text": "Morte apparente (\"Buried Alive II\") \u00e8 un film per la televisione del 1997 diretto da Tim Matheson, sequel del film Strategia di una vendetta (\"Buried Alive\"). Tim Matheson a Brian Libby sono gli unici membri del cast dell'originale a tornare.\nTrama.\nLa storia inizia con due coniugi che hanno ereditato una grossa somma di denaro tramite un parente defunto. Il marito prende in considerazione la possibilit\u00e0 di comprare uno yacht ma dopo uno scontro con la moglie decide di non comprarlo per perdonarla della lite precedentemente avuta. Per farsi perdonare, il marito porta a cena la moglie ma prima prepara un veleno mortale. Dopo essersi baciati il marito chiede alla moglie di andare in bagno perch\u00e9 si \u00e8 tolta il rossetto. Mentre lei corre in bagno il marito versa il veleno nel bicchiere. Dopo averlo bevuto la moglie si sente male e dopo averla portata in ospedale il medico dice che \u00e8 morta. Da l\u00ec in poi inizia una serie di inconvenienti per il marito che lo inducono a scappare di casa."}
{"id": "1937465", "revid": "900953", "url": "https://it.wikipedia.org/wiki?curid=1937465", "title": "Fototropismo", "text": "Il fototropismo(dal greco ph\u00f3s, luce, e tr\u00e9pestai, muoversi)\u00e8 un fenomeno relativo all'orientamento di organismi biologici, o parte di essi, rispetto a una sorgente luminosa. Pu\u00f2 essere positivo o negativo a seconda della direzione della risposta: positivo se in direzione della sorgente luminosa, negativo se in direzione opposta. Nella maggior parte dei casi lo si adopera in riferimento agli organismi vegetali.\nL'interesse funzionale del fototropismo \u00e8 di permettere alle piante di accedere al migliore irraggiamento possibile per garantire la fotosintesi.\n\u00c8 osservabile ad esempio nella curvatura di un germoglio verso lo stimolo luminoso.\nIl fenomeno \u00e8 mediato dalla distribuzione laterale dell'auxina (ormone vegetale responsabile della crescita per distensione) in associazione con i trasportatori PIN-proteins (concentrati sulle superfici laterali delle cellule).\nI fotorecettori responsabili della sensibilit\u00e0 alla luce (blu) responsabili del fototropismo sono flavoproteine: Fototropina 1 e Fototropina 2; essi sono localizzati nel coleoptile o nelle foglioline del germoglio.\nL'auxina \u00e8 sintetizzata nell'apice e subisce un trasporto basipeto (dall'alto verso il basso) da cellula a cellula.\nSe l'illuminazione non proviene dall'alto, l'auxina anzich\u00e9 distribuirsi uniformemente si sposter\u00e0 verso il lato non illuminato.\nL'accumulo di questo ormone determiner\u00e0 crescita maggiore nel lato in ombra, con conseguente piegamento verso la luce.\nQuando questo comportamento si osserva in gambi e foglie si parla di \"fototropismo attivo\", mentre per le radici, che si comportano in maniera opposta o addirittura neutrale rispetto agli stimoli luminosi, si parla di \"fototropismo negativo\". \nIl fototropismo \u00e8 stato descritto per la prima volta nel 1864 da Julius Sachs che scopr\u00ec anche la \"risposta fototattica\", esponendo le piante a luci diverse vide che rispondevano alla luce blu, successivamente anche Darwin col figlio fece alcuni esperimenti scoprendo nel 1880 che era solo la parte apicale che \"vedeva\" la luce . Il fototropismo \u00e8 stato anche osservato nel plancton acquatico."}
{"id": "1937475", "revid": "228587", "url": "https://it.wikipedia.org/wiki?curid=1937475", "title": "Petrovskoe", "text": ""}
{"id": "1937477", "revid": "757396", "url": "https://it.wikipedia.org/wiki?curid=1937477", "title": "Pallacanestro Virtus Roma 2008-2009", "text": "Questa voce raccoglie le informazioni riguardanti la Pallacanestro Virtus Roma nelle competizioni ufficiali della stagione 2008-2009.\nStagione.\nLa stagione 2008-2009 della Pallacanestro Virtus Roma, sponsorizzata Lottomatica, \u00e8 la 25\u00aa nel massimo campionato italiano di pallacanestro, la Serie A.\nRoster.\n\"Aggiornato al 30 dicembre 2021.\""}
{"id": "1937479", "revid": "17654", "url": "https://it.wikipedia.org/wiki?curid=1937479", "title": "Ansiktet", "text": ""}
{"id": "1937491", "revid": "258694", "url": "https://it.wikipedia.org/wiki?curid=1937491", "title": "0install", "text": ""}
{"id": "1937492", "revid": "258694", "url": "https://it.wikipedia.org/wiki?curid=1937492", "title": "Zero Install system", "text": ""}
{"id": "1937493", "revid": "258694", "url": "https://it.wikipedia.org/wiki?curid=1937493", "title": "0install.net", "text": ""}
{"id": "1937494", "revid": "258694", "url": "https://it.wikipedia.org/wiki?curid=1937494", "title": "Zeroinstall", "text": ""}
{"id": "1937495", "revid": "258694", "url": "https://it.wikipedia.org/wiki?curid=1937495", "title": "ZeroInstall", "text": ""}
{"id": "1937496", "revid": "729019", "url": "https://it.wikipedia.org/wiki?curid=1937496", "title": "Ipersensibilit\u00e0 del seno carotideo", "text": "Per ipersensibilit\u00e0 del seno carotideo in campo medico, \u00e8 causa di una forma di sincope dovuta all'eccessiva stimolazione del seno carotideo.\nEpidemiologia.\nColpisce prevalentemente i maschi in et\u00e0 adulta (a partire dalla quarta decade).\nTipologia.\nEsistono 3 forme tipiche a seconda del meccanismo di origine:\nEziologia.\nSi pu\u00f2 manifestare in normali attivit\u00e0 della vita giornaliera come nell'atto di radersi la barba (soprattutto se si utilizza un rasoio elettrico), quando si indossa una camicia con un colletto troppo stretto, anche il semplice guardare in alto pu\u00f2 causare tale sincope. L'attivazione del riflesso seno-carotideo pu\u00f2 determinare brevi periodi di asistolia reversibile o anche solo una marcata riduzione della pressione arteriosa.\nEsami.\nSolitamente \u00e8 sufficiente un'accurata anamnesi, in altri casi si ricorre all'ECG.\nTerapia.\nIl trattamento solitamente non \u00e8 necessario in quanto un singolo episodio pu\u00f2 essere manifestarsi incidentalmente, in casi dove lo svenimento mostra carattere ripetitivo occorre l'inserimento di un pacemaker (bicamerale)"}
{"id": "1937498", "revid": "1109687", "url": "https://it.wikipedia.org/wiki?curid=1937498", "title": "Tartaro emetico", "text": ""}
{"id": "1937500", "revid": "17654", "url": "https://it.wikipedia.org/wiki?curid=1937500", "title": "La Traviata a Paris", "text": ""}
{"id": "1937501", "revid": "729019", "url": "https://it.wikipedia.org/wiki?curid=1937501", "title": "Calcio ai Giochi della XX Olimpiade - Qualificazioni", "text": "Le qualificazioni al torneo di calcio alla XX Olimpiade furono disputate da 78 squadre (20 europee, 10 sudamericane, 11 nord e centroamericane, 20 africane e 17 asiatiche).\nLa (Paese ospitante) e l' (Campione olimpico in carica) ottennero la qualificazione automatica al torneo. Ad esse, si sarebbero aggiunte 4 squadre dall'Europa, 2 dal Sud America, 2 dal Nord/Centro America, 3 dall'Africa e 3 dall'Asia."}
{"id": "1937505", "revid": "258694", "url": "https://it.wikipedia.org/wiki?curid=1937505", "title": "Zeroinstall-injector", "text": ""}
{"id": "1937506", "revid": "298055", "url": "https://it.wikipedia.org/wiki?curid=1937506", "title": "Vito Spatafore", "text": ""}
{"id": "1937508", "revid": "18428960", "url": "https://it.wikipedia.org/wiki?curid=1937508", "title": "Fargno", "text": ""}
{"id": "1937511", "revid": "287204", "url": "https://it.wikipedia.org/wiki?curid=1937511", "title": "Vuoto d'amore", "text": "Vuoto d'amore \u00e8 un'antologia di poesie della scrittrice italiana Alda Merini pubblicata nel 1991 dall'editore Einaudi.\nLa raccolta, a cura di Maria Corti, comprende molte \"plaquettes\" pubblicate in precedenza e non pi\u00f9 ristampate, oltre a numerosi testi per lo pi\u00f9 inediti trovati in manoscritti o dattiloscritti del \"Fondo Manoscritti di autori moderni e contemporanei dell'Universit\u00e0 di Pavia\".\nLa prima sezione, \"Vuoto d'amore\", che d\u00e0 il titolo all'intera opera ed \u00e8 dedicata al ricordo del poeta Giorgio Manganelli, \u00e8 preceduta da una introduzione in versi dedicati alla figura del poeta.\nSegue \"Il volume del canto\", che comprende la nota poesia \"Sono nata il ventuno a primavera\", seguita dalle \"Poesie per Charles\" del 1982 e da \"La gazza ladra - Venti ritratti\" del 1985 che risalgono al periodo tarentino. Essi sono dedicati, in ordine, a Saffo, ad Archiloco, a Gaspara Stampa, ad Emily Dickinson, a Sylvia Plath, a Montale, a Betocchi, a Turoldo, a Quasimodo, a Manganelli, a se stessa (Alda Merini), al padre (Il pastrano), alla madre (Il grembiule), al fratello Mario, al curato, a Padre Camillo che l'aveva unita in matrimonio con Ettore Carniti, a Violetta Besesti, a Paolo Bonomini, ad un ospite (L'ospite), a Paola, nipote del secondo marito Michele Pierri.\nSeguono poi sette elegie tutte dedicate a Michele Pierri e, da \"Poesie per Marina\", (1987-1990), 17 poesie dedicate alla responsabile della casa editrice Scheiwiller, Marina Bignotti, che le aveva pubblicato numerose \"plaquettes\".\nL'ultima sezione, intitolata \"La Terra Santa\", \u00e8 composta da quaranta poesie e riporta le sensazioni pi\u00f9 forti derivate dal suo soggiorno al manicomio."}
{"id": "1937515", "revid": "290948", "url": "https://it.wikipedia.org/wiki?curid=1937515", "title": "Fattore di conversione", "text": ""}
{"id": "1937518", "revid": "76963", "url": "https://it.wikipedia.org/wiki?curid=1937518", "title": "Joseph R. Gannascoli", "text": "Biografia.\nGannascoli deve la sua fama all'interpretazione del mafioso Vito Spatafore nella pluripremiata serie televisiva HBO \"I Soprano\", facendo parte per 4 stagioni consecutive (dalla seconda alla sesta) del cast principale.\nPrima di allora aveva avuto piccoli ruoli cinematografici, da comparsate in \"Quei bravi ragazzi\" di Martin Scorsese a \"Fratelli\" di Abel Ferrara (non accreditato), a \"Ed Wood\" di Tim Burton, fino a serie televisive quali \"Law &amp; Order\"."}
{"id": "1937522", "revid": "1086846", "url": "https://it.wikipedia.org/wiki?curid=1937522", "title": "Associazione Sportiva Roma 2008-2009", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 2008-2009.\nStagione.\nIl principale rinforzo dei giallorossi per la stagione 2008-09 fu il brasiliano J\u00falio Baptista, acquistato dal Real Madrid. Il 17 agosto, mor\u00ec a 82 anni il presidente Franco Sensi: la sua scomparsa avvenne una settimana prima della Supercoppa italiana, che i giallorossi persero ai rigori contro l'Inter. Sul finire di agosto, venne annunciato che Rosella Sensi era succeduta al padre nell'incarico presidenziale. La Roma ebbe un avvio di stagione complicato, con numerose sconfitte tra campionato e coppa che la posero ai margini della lotta per lo scudetto rischiando - inoltre - di compromettere la qualificazione in Europa.\nIn autunno, i capitolini manifestarono tuttavia una reazione coincisa con la vittoria nel derby di met\u00e0 novembre. Fanno anche bottino pieno nelle seguenti 5 partite, salendo a -4 dal 4\u00ba posto. Riguadagnato terreno sul fronte nazionale, si riscattarono anche in Champions League accedendo agli ottavi. In Coppa Italia, torneo cui presero parte in qualit\u00e0 di campioni, superarono il Bologna negli ottavi (2-0) venendo poi battuti dall'Inter nei quarti. A livello internazionale, caddero invece sul primo scoglio dell'eliminazione diretta: vennero infatti sconfitti dall'Arsenal ai rigori, dopo le due eliminazioni incassate dal Manchester United nel biennio precedente. Rimasta con il solo obiettivo della qualificazione in Europa League (competizione che, dal 2009-10, rimpiazz\u00f2 la vecchia Coppa UEFA) la formazione sembr\u00f2 fallire anche quest'ultimo traguardo. Nell'inizio del girone di ritorno, la Roma ottenne 3 vittorie e un pareggio, con la zona Champions a un solo punto. Poi per\u00f2 ottenne solo 14 punti in 12 giornate, perdendo il derby con la Lazio per 4-2 e pareggiando con l'Inter a Milano per 3-3. Il sogno di disputare nuovamente la Coppa Campioni per il quarto anno consecutivo si svan\u00ec definitivamente a tre giornate dalla fine. Per di pi\u00f9, il Palermo, l'Udinese e il Cagliari erano distanti pochi punti per contendere ai giallorossi la qualificazione in Europa League. Ma con tre vittorie nelle ultime tre gare, i giallorossi si qualificarono in Europa all'ultima giornata. Fu decisiva la vittoria per 3-2 contro il Milan a San Siro. Con la vittoria sul Torino anche per 3-2 all'ultima giornata, sanc\u00ec la retrocessione dei granata in B. Segnando su rigore ai granata, il capitano Totti raggiunse Boniperti a quota 178 gol in Serie A.\nMaglie e sponsor.\nContinua dall'anno precedente la sponsorizzazione Wind con fornitore tecnico Kappa. La prima divisa \u00e8 costituita da maglia rossa con bordi manica e colletto gialli, pantaloncini bianchi e calzettoni neri. In trasferta i Lupi usano una costituita da maglia bianca con decorazioni gialle e rosse, pantaloncini bianchi, calzettoni bianchi. Come terza divisa viene usato un kit completamente nero con dettagli gialli. I portieri usano tre divise: una nera, una gialla, una grigia, tutte con dettagli giallorossi. Tutte le divise presentano la coccarda della Coppa Italia cucita nella manica sinistra (nelle competizioni nazionali) o sul petto (in UEFA Champions League).\nOrganigramma societario.\nDi seguito l'organigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 08/09\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso. Tra parentesi le autoreti.\nGiovanili.\nOrganigramma societario.\nArea direttiva"}
{"id": "1937523", "revid": "123834834", "url": "https://it.wikipedia.org/wiki?curid=1937523", "title": "Danderyds sjukhus", "text": "Danderyds sjukhus \u00e8 un ospedale situato nel comune di Danderyd, area settentrionale di Stoccolma.\nLa struttura sanitaria fu inizialmente inaugurata il 2 gennaio 1922 presso M\u00f6rby, e le fu attribuito il nome di \"\"Stockholms l\u00e4ns centrallasarett\" (ospedale centrale della contea di Stoccolma), ma era comunemente chiamato \"M\u00f6rby lasarett\" (ospedale di M\u00f6rby). Sin dall'origine essa fu per\u00f2 reputata troppo piccola, cos\u00ec venne progressivamente ampliata pochi anni pi\u00f9 tardi: l'espansione pi\u00f9 significativa avvenne comunque negli anni cinquanta e sessanta quando furono costruiti la maggior parte degli edifici che compongono oggi l'ospedale. Nel segno di questo rinnovamento, durante l'anno 1964 la struttura cambi\u00f2 nome nell'attuale \"Danderyds sjukhus\"\". Oggi l'ospedale include reparti di emergenza e pronto soccorso, medicina interna, cardiologia, ortopedia, medicina riabilitativa, chirurgia, urologia, ostetricia e ginecologia.\nNel 2007 contava 536 posti letto e un personale di circa 3.300 tra medici e infermieri.\nDanderyds sjukhus \u00e8 inoltre il primo ospedale svedese con una stazione della metropolitana direttamente connessa alla struttura.\nUniversit\u00e0.\nDanderyd sjukhus ha la funzione di ospedale universitario, in stretta collaborazione con il Karolinska institutet."}
{"id": "1937525", "revid": "17654", "url": "https://it.wikipedia.org/wiki?curid=1937525", "title": "Chiesa del Miracolo (Forl\u00ec)", "text": ""}
{"id": "1937527", "revid": "17654", "url": "https://it.wikipedia.org/wiki?curid=1937527", "title": "Chiesa del Miracolo della Madonna del Fuoco", "text": ""}
{"id": "1937529", "revid": "287204", "url": "https://it.wikipedia.org/wiki?curid=1937529", "title": "Morte apparente (disambigua)", "text": ""}
{"id": "1937530", "revid": "290948", "url": "https://it.wikipedia.org/wiki?curid=1937530", "title": "Carie dentale", "text": ""}
{"id": "1937532", "revid": "2230685", "url": "https://it.wikipedia.org/wiki?curid=1937532", "title": "Cassine", "text": "Cassine (\"Cass\u00e8ini\" in piemontese) \u00e8 un comune italiano di 2.957 abitanti della provincia di Alessandria in Piemonte, posto sulle colline alla sinistra del basso corso della Bormida.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio attraverso il controllo dell'abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale e imperiale monastico.\nCitato come territorio dell'episcopato di Acqui in documenti del X secolo, fu donato nel 1164 al marchese di Monferrato dall'imperatore Federico I.\nConteso dal comune di Alessandria, fu da questo conquistato e distrutto nel 1231 e soggetto a un tributo annuo agli alessandrini.\nOccupato da Facino Cane nel 1404, divenne borgo fortificato e dovette subire l'assedio del marchese del Monferrato (1451), l'occupazione di Carlo V (1556) e dei francesi (1644).\nNel 1707 fu annesso ai domini sabaudi, di cui segu\u00ec le sorti.\nCassine ha dato i natali a uno dei pi\u00f9 grandi cantautori della musica italiana: Luigi Tenco, nato nel 1938.\nSimboli.\nLo stemma del comune di Cassine \u00e8 stato concesso con regio decreto del 12 febbraio 1930.\nMonumenti e luoghi d'interesse.\nLa chiesa di San Francesco, del XIII-XIV secolo in stile gotico lombardo, ha una facciata in cotto decorata con archetti pensili e un portone strombato; si presenta con due contrafforti aggiunti nel 1644. All'interno sono presenti affreschi realizzati a partire dal XIV fino al XVI secolo. Importante crocifisso ligneo della fine del XV secolo. Nell'ex convento Sala Capitolare con affreschi del XIV secolo. Rappresenta una delle pi\u00f9 importanti chiese medievali del Piemonte.\nPalazzo Zoppi, del XIV secolo, nacque come casaforte, in seguito trasformata in palazzo residenziale dalla famiglia che possedeva il feudo del paese. Conserva all'interno affreschi quattrocenteschi tra i quali \"Il Gioco della Palma\", scene di caccia e di uccellagione, mentre nel cortile d'onore sono conservati reperti archeologici provenienti da Acqui Terme e Libarna. Nel palazzo \u00e8 presente la cappella gentilizia al cui interno \u00e8 conservato un affresco quattrocentesco di scuola lombarda. \nCasa Arcasio \u00e8 un complesso architettonico situato vicino al palazzo comunale, di vaste proporzioni e risalente al Medioevo. Si rileva all'interno un cortiletto con portico e loggia tardorinascimentale e un portale cinquecentesco. Nel corso del XIX secolo fu inserita una torre a base quadrata utilizzata come osservatorio meteorologico.\nVi sono poi altri palazzi nobiliari minori quali casa Pietrasanta, casa Buzzi-Pietrasanta, casa Delfante, casa Cuttica Mazzoleni, casa Siria, casa Porri, casa Pero, casa Guerrina, casa Gambarotta, casa Pellazza, casa Trotti, casa Torri, casa Scazzola, palazzo Pellizzari, casa Abborati, \nIl convento dei frati cappuccini, situato dove un tempo sorgeva il castello distrutto dai francesi nel 1644, risale al XVII secolo. Dell'ampio complesso, fa parte la chiesa che conserva il dipinto a olio raffigurante la miracolosa immagine della Vergine della chiesa dei Cappuccini di Recanati. Oggi \u00e8 di propriet\u00e0 privata di un'azienda vinicola. \nLa chiesa parrocchiale di Santa Caterina (XVII secolo) costruzione barocca a una navata. La chiesa presenta il parametro murario in cotto a vista, con stilatura alla cappuccina.\nI monumenti storici di Cassine (in particolare la chiesa di S. Francesco) furono, per il pittore alessandrino Franco Sassi (1912 - 1993), motivo di grande interesse e suggestione. Dedic\u00f2 a essi acquerelli, bianco/neri della cosiddetta serie dei \"paesaggi medievali\" e oli su tela. Nei \"paesaggi medievali\" la chiesa gotico lombarda diventa elemento fantastico di visioni surreali.\nMuseo di San Francesco.\nIl Museo ospita gli arredi della chiesa di San Francesco, in particolare il triregno di San Pio V, vari reliquiari lignei, due crocifissi lignei policromi e una statua in legno policromo di S. Antonio Abate. Nell'armadio in sacrestia sono esposti quattro maestosi reliquiari del Settecento. Nella terza sala sono custoditi una scultura lignea seicentesca dell\"Ecce Homo\", quattordici tele di una \"Via Crucis\" e una sequenza di tele degli \"Apostoli\".\nCultura.\nManifestazioni.\nOgni anno il terzo fine settimana di giugno si svolge la \"Scorribanda cassinese\", festival di bande musicali e gruppi folkloristici; la manifestazione \u00e8 organizzata dal Corpo Bandistico Cassinese \"Francesco Solia\".\nAltri appuntamenti della banda cittadina sono il concerto per i festeggiamenti patronali di S. Giacomo, denominato \"Musica sotto le stelle\", ogni anno il quarto luned\u00ec di luglio, e il concerto di Natale, la domenica antecedente la vigilia.\nNel mese di settembre si svolge a Cassine un'importante manifestazione in costume, la \"Festa medioevale\".\nLa terza domenica di ottobre si svolge una manifestazione dedicata a Sant'Urbano del quale, nella Chiesa del complesso conventuale di S. Francesco, sono esposte le spoglie mortali, con la consegna dell'\"Urbanino d'oro\" e distribuzione di caldarroste, a cura della \"Ra Famija Cassin\u00e8isa\".\nA cura dell'Istituto Civico per la ricostruzione storica delle arti e dei costumi di Cassine vengono organizzati, nell'ultimo fine settimana di giugno e nel secondo di ottobre, due incontri annuali di studio sulla danza curtense nei secoli XV-XVII.\nInfrastrutture e trasporti.\nA Cassine vi \u00e8 una stazione ferroviaria, posta sulla linea Alessandria-San Giuseppe di Cairo.\nNei primi del 1900 \u00e8 stata costruita la stazione di Caranzano-Sant'Andrea, entrambe frazioni del comune di Cassine. A oggi la fermata \u00e8 dismessa. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio, l'Unione Sportiva Cassine (U.S. Cassine) \u00e8 stata fondata nel 1936, i suoi colori sociali sono il grigio e il blu, raggiunse il momento di massimo splendore giocando il Campionato di Eccellenza nella stagione sportiva 1969/70."}
{"id": "1937536", "revid": "256896", "url": "https://it.wikipedia.org/wiki?curid=1937536", "title": "Camicie d'argento", "text": ""}
{"id": "1937537", "revid": "287204", "url": "https://it.wikipedia.org/wiki?curid=1937537", "title": "CD Brule", "text": ""}
{"id": "1937546", "revid": "110157", "url": "https://it.wikipedia.org/wiki?curid=1937546", "title": "Chiesa di Santa Maria a Cappella Nuova", "text": "La chiesa di Santa Maria a Cappella Nuova era una chiesa di Napoli che sorgeva in piazza dei Martiri nel quartiere Chiaia.\nIl cardinale Francesco III Boncompagni, abate commendatario dell'abbazia di Santa Maria a Cappella, decise di fondare una chiesa che inglobasse una vicina edicola con un'immagine della Madonna che elargiva molte grazie al popolo.\nI lavori furono diretti dall'architetto Pietro De Marino e la chiesa, che fu detta \"a cappella nuova\" per distinguerla dalla pi\u00f9 antica che fu detta da allora in poi \"a cappella vecchia\", fu eretta nel 1625 a croce greca.\nCustodiva tra i vari tesori due statue di San Giovanni Battista e San Benedetto e un'edicola in marmo sorretta da quattro colonne, opere di Cosimo Fanzago. Le decorazioni dell'abside e il ciborio furono progettati da Francesco Borromini nel 1645. Erano presenti inoltre molti quadri collocati nelle quattro cappelle laterali. Niccol\u00f2 Morelli di Gregorio nella sua autorevole \"Biografia degli uomini illustri del regno di Napoli\" segnala sulla facciata della chiesa alcune pregevoli statue in stucco lavorate da Francesco Celebrano.\nNel 1645 le spoglie del cardinale Boncompagni ebbero dimora nella chiesa che aveva fondato.\nDurante il terremoto del 1805 la chiesa fu gravemente danneggiata e il governo francese ordin\u00f2 la demolizione della chiesa per permettere i lavori di costruzione di un \"mercato di commestibili\" progettato da Stefano Gasse e mai realizzato. I lavori di demolizione, incominciati nel 1807, terminarono nel 1812. Le opere d'arte che la chiesa vantava andarono disperse."}
{"id": "1937547", "revid": "767487", "url": "https://it.wikipedia.org/wiki?curid=1937547", "title": "Episodi de Il commissario Moulin (terza stagione)", "text": ""}
{"id": "1937548", "revid": "767487", "url": "https://it.wikipedia.org/wiki?curid=1937548", "title": "Episodi de Il commissario Moulin (quarta stagione)", "text": ""}
{"id": "1937552", "revid": "709565", "url": "https://it.wikipedia.org/wiki?curid=1937552", "title": "Episodi de Il commissario Moulin (quinta stagione)", "text": ""}
{"id": "1937553", "revid": "307923", "url": "https://it.wikipedia.org/wiki?curid=1937553", "title": "Storia di Piera", "text": ""}
{"id": "1937554", "revid": "767487", "url": "https://it.wikipedia.org/wiki?curid=1937554", "title": "Episodi de Il commissario Moulin (sesta stagione)", "text": ""}
{"id": "1937556", "revid": "339392", "url": "https://it.wikipedia.org/wiki?curid=1937556", "title": "Adenoidismo", "text": ""}
{"id": "1937557", "revid": "767487", "url": "https://it.wikipedia.org/wiki?curid=1937557", "title": "Episodi de Il commissario Moulin (settima stagione)", "text": ""}
{"id": "1937558", "revid": "110672459", "url": "https://it.wikipedia.org/wiki?curid=1937558", "title": "Episodi de Il commissario Moulin (ottava stagione)", "text": ""}
{"id": "1937559", "revid": "1888309", "url": "https://it.wikipedia.org/wiki?curid=1937559", "title": "Madinat al-Zahra'", "text": "Mad\u012bnat al-Zahr\u0101\u02be (, ossia '\"la citt\u00e0 dei fiori\"', ma anche \"la citt\u00e0 di Zahr\u0101\u02be\"', inteso come nome proprio di donna), \u00e8 stata una residenza califfale omayyade tra il X e l'XI secolo. Il sito archeologico \u00e8 situato ai piedi della Sierra Morena, a circa 5\u00a0km a ovest di Cordova, in Spagna.\nChiamata anche Madinat Azahara, oppure Madinat az-Zahra\u02be - dal nome della presunta concubina preferita del califfo \u02bfAbd al-Rahm\u0101n III, \"al-N\u0101sir li-d\u012bn All\u0101h\", che ne avrebbe patrocinato la costruzione - \u00e8 stata dichiarata dall'UNESCO patrimonio dell'umanit\u00e0 e ha ricevuto finanziamenti della Comunit\u00e0 Europea perch\u00e9 si possano proseguire gli scavi intrapresi per la prima volta nel 1911.\nStoria della citt\u00e0.\nLa costruzione di Mad\u012bnat al-Zahr\u0101\u02be cominci\u00f2 nel 936 e fu ordinata dal primo califfo andaluso, \u02bfAbd al-Rahm\u0101n III, che decise di fondarla per farne il centro di rappresentanza del nuovo califfato, da lui stesso da poco proclamato, con un progetto urbanistico che per immagine, importanza e utilizzo di risorse pu\u00f2 essere paragonato, facendo le dovute proporzioni, alla realizzazione di San Pietroburgo, Caserta o Versailles, tanto da essere da qualcuno definita proprio \"la Versailles dimenticata del Medioevo\".\nFonti musulmane affermano che per la costruzione di questa citt\u00e0, unica nel suo genere e paragonabile solo al palazzo califfale abbaside di Samarra, vennero usati fino a 10.000 operai, che posero in opera fino a 6.000 pietre al giorno, utilizzando circa 400 carichi di gesso e calce, trasportati da circa 1.500 animali da soma. La reggia, che avrebbe potuto ospitare fino a dodicimila persone, contava 4.300 colonne in marmo.\nPurtroppo, la parte visibile oggi del sito archeologico costituisce solo il 10% della sua estensione originale, che copriva 112 ettari ed era stata pensata e progettata di proposito alle pendici della Sierra Morena per essere vista a distanza di miglia, tanto dai sudditi del califfato quanto dagli ambasciatori provenienti da altri paesi.\nIl califfo \u02bfAbd al-Rahm\u0101n III volle edificare una nuova citt\u00e0 che fosse simbolo del suo potere e della dignit\u00e0 della sua carica, imitando in questo altri califfi orientali, ma soprattutto per mostrare la propria superiorit\u00e0 rispetto agli Imam-califfi fatimidi del Cairo - sciiti e nemici degli Omayyadi, in gran parte invece sunniti - ma anche degli Abbasidi di Baghdad.\nAl contrario della maggior parte delle citt\u00e0 islamiche tradizionali, carenti sotto il profilo urbanistico (anche se a ci\u00f2 facevano eccezione proprio Baghdad e il Cairo), Madinat al-Zahr\u0101\u02be era a pianta rettangolare (circa 1500x750 m), con vie tracciate ortogonalmente, una rete fognaria e una di canali per il rifornimento dell'acqua perfettamente progettate. \u00c8 considerata la superficie urbana pi\u00f9 grande progettata e interamente costruita nell'area mediterranea.\nLa sua moschea-cattedrale, o congregazionale (in arabo \"al-j\u0101mi\u02bf\" ), fu completata nell'anno 941, ma la corte califfale si trasfer\u00ec nella citt\u00e0 solamente nel 945, mentre la zecca (\"D\u0101r al-sikka\" ) vi fu trasferita nel 947/948. La citt\u00e0 era collegata a Cordova da almeno due strade: una, di cui restano tracce visibili, accedeva direttamente al palazzo dal lato nord; l'altra, invece, entrava in citt\u00e0 dal lato sud. Il suo lusso e la sua bellezza divennero proverbiali ai tempi del massimo splendore del califfato omayyade in Andalusia (in arabo \"al-Andalus\").\nTale bellezza era per\u00f2 destinata a durare poco: gi\u00e0 nel 1010, infatti, cominci\u00f2 la distruzione della citt\u00e0, che non aveva nemmeno 80 anni, a seguito della guerra civile (in arabo \"fitna\" ) che pose fine al califfato e alla dinastia omayyade andalusa. La distruzione prosegu\u00ec fino al 1013, anche ad opera di una trib\u00f9 di puritani iconoclasti provenienti dal Nord Africa e fu poi continuata dallo spoglio che dur\u00f2 fino al secolo scorso, al fine di recuperare materiale da costruzione per la vicina citt\u00e0 di Cordova. \nMad\u012bnat al-Zahr\u0101\u02be fu dimenticata e per secoli fu conosciuta solo come 'Cordova vecchia', finch\u00e9 fu finalmente ritrovata nel 1911 quando vennero effettuati i primi scavi archeologici. Nel 1985 il sito archeologico pass\u00f2 sotto la giurisdizione della Junta de Andalucia, che prosegu\u00ec gli scavi. La parte ancora ricoperta da terriccio \u00e8 minacciata dalla costruzione di case residenziali nei dintorni di Cordova, come \u00e8 stato denunciato sia dal governo locale sia dal quotidiano statunitense \"The New York Times\".\nDall'aprile 2007 sono iniziati gli scavi all'esterno del palazzo, per documentare il tracciato della muraglia sud della citt\u00e0 e per localizzare alcune delle porte secondarie e delle strutture inframurarie corrispondenti alla periferia della citt\u00e0.\nSotto il profilo architettonico, Mad\u012bnat al-Zahr\u0101\u02be ha grandemente contribuito a definire lo stile moresco, cio\u00e8 il gusto architettonico indipendente del \"bil\u0101d al-Andalus\".\nSito archeologico attuale.\nLa citt\u00e0 archeologica consiste di tre livelli terrazzati: durante la visita si entra dal livello pi\u00f9 alto e si scende fino al livello inferiore. \nNella terrazza superiore si trova la residenza del califfo e dei pi\u00f9 importanti dignitari di corte, oltre ad organi amministrativi di governo e a stanze adibite all'alloggio di guardie (in arabo \"al-qasr\", il palazzo). \nLa terrazza mediana \u00e8 occupata da giardini e orti, mentre in quella inferiore si trovano la moschea e la citt\u00e0 vera e propria.\nL'entrata \u00e8 possibile attraverso la porta nord, disposta \"a gomito\": un dispositivo di sicurezza frequentemente utilizzato nelle citt\u00e0 islamiche. Si scende poi per una serie di rampe fino agli acquartieramenti delle truppe (in arabo \"d\u0101r al-jund\", la 'Casa dell'esercito'): secondo la vecchia interpretazione un insieme di stanze e cortili attorno a una spianata quadrata adibita a ricevimenti di militari e ad uso difensivo, pertanto molto austera sotto il profilo architettonico e oggi adibita a giardino. Ormai, per\u00f2, si \u00e8 fatta strada una nuova ipotesi: che l'intero edificio fosse a disposizione del personale amministrativo e lo si \u00e8 perci\u00f2 denominato la 'Casa dei Ministri'.\nA ovest del giardino oggi esistente, di fronte alla caserma, si trovavano le stalle e la zona residenziale privata del castello, con la 'Casa di Ja\u02bffar', h\u0101jib del califfo \u02bfAbd al-Rahm\u0101n III, e le stanze della servit\u00f9. \nA est si trova il 'Portico Grande', collegato alla caserma da una serie di viuzze a rampa, probabilmente per poterne permettere il transito a truppe a cavallo. Il Portico Grande era la facciata con portici di una piazza d'armi molto grande dove \u00e8 probabile che si tenessero le parate militari.\nScendendo ulteriormente verso l'ultimo livello terrazzato, si pu\u00f2 vedere la moschea-cattedrale, orientata verso sud-est ed esterna alle mura, cos\u00ec da poter essere fruita dalla popolazione che viveva intorno alla citt\u00e0 califfale. Esisteva comunque un passaggio ad uso esclusivo del califfo, in arabo detto \"sabat\". Davanti alla moschea si trova ancora un gruppetto di stanze che vengono identificate come la 'Casa dell'elemosina' (in arabo \"d\u0101r al-sadaqa\"). La moschea \u00e8 a pianta rettangolare e le sue parti fondamentali (cortile, sala delle preghiere e minareto, sono disposte secondo lo schema classico dell'occidente islamico.\nInfine, attraverso un passaggio sul quale si apre una serie di stanze rivestite di marmo bianco, tra le quali si trovano i bagni (in arabo \"hamm\u0101m\"), si giunge al salone di 'Abd al-Rahm\u0101n III, che doveva essere una sala di ricevimento tra le pi\u00f9 sontuose e maestose mai viste, posta al centro di un insieme formato da un padiglione, quattro piscine e un grande giardino. Il salone era decorato con grandi pannelli di pietra intagliata a motivi floreali e geometrici, oltre ad iscrizioni epigrafiche, che attestano gli anni di costruzione: tra il 953 e il 957. Esso costituisce una novit\u00e0 assoluta nell'arte islamica dell'epoca, dal momento che ha pianta rettangolare, come quella di una basilica a tre navate longitudinali, con una navata trasversale all'entrata che fa da portico.\nNella parte pi\u00f9 alta del castello si trovavano gli appartamenti reali (in arabo \"d\u0101r al-mulk\", la 'Casa del potere sovrano').\nLa citt\u00e0 era racchiusa da una muraglia, che comunque costituiva pi\u00f9 un limite territoriale che un dispositivo di vera difesa. \u00c8 stato scavato solo il tratto centrale del muro a nord, costruito in pietra calcarea, come tutta la citt\u00e0. All'esterno la muraglia \u00e8 rinforzata da torri rettangolari e all'interno presenta dei contrafforti di rinforzo strutturale, per contenere il terreno di riporto. \nLa strada che portava a Cordova partiva da una porta che si apriva al centro della parte nord della muraglia. \u00c8 questo l'accesso al castello che presenta la forma 'a gomito', frequentemente utilizzata nell'architettura militare islamica. \nLo stato della muraglia come la si osserva oggi, \u00e8 frutto del restauro realizzato negli anni trenta del secolo XX da F\u00e9lix Hern\u00e1ndez, poich\u00e9 la quasi totalit\u00e0 della struttura muraria originale era scomparsa a seguito delle spogliazioni sofferte dalle mura."}
{"id": "1937566", "revid": "31269", "url": "https://it.wikipedia.org/wiki?curid=1937566", "title": "Miss Agathe - Con lei non si scherza", "text": "Miss Agathe - Con lei non si scherza \u00e8 una serie televisiva tedesca andata in onda per due stagioni su ARD."}
{"id": "1937567", "revid": "207432", "url": "https://it.wikipedia.org/wiki?curid=1937567", "title": "Miss Agathe", "text": ""}
{"id": "1937572", "revid": "104485", "url": "https://it.wikipedia.org/wiki?curid=1937572", "title": "Sierra Morena", "text": "La Sierra Morena \u00e8 un sistema montuoso situato in Spagna, che si estende nella parte meridionale del paese in direzione est-ovest dal confine portoghese fino alla Sierra de Alcaraz, delimitando a nord la valle del fiume Guadalquivir. Attraversa Castilla-La Mancha, l'Andalusia e l'Estremadura.\nLetteratura.\nCandido e la sua innamorata Cunegonda raggiungono le montagne della Sierra Morena durante la loro fuga per raggiungere Cadice.\nVi sono ambientati i capitoli XXIII, XXIV, XXV e XXVI del Don Chisciotte della Mancia."}
{"id": "1937573", "revid": "287204", "url": "https://it.wikipedia.org/wiki?curid=1937573", "title": "Jesse Stone", "text": "Jesse Stone, capo della polizia della fittizia cittadina di provincia di Paradise, nel Massachusetts, \u00e8 il protagonista di una serie di gialli dello scrittore statunitense Robert B. Parker. Le sue vicende professionali e personali si intrecciano spesso con quelle degli altri personaggi di Parker, ciascuno titolare di una propria serie di romanzi: l'investigatore privato Spenser e la sua collega Sunny Randall.\nLa serie, narrata in terza persona a differenza di quella dedicata a Spenser, si compone di nove volumi. Inizia nel 1997 con \"Night Passage\" e si conclude con \"Split Image\", libro che Parker ha lasciato tra le sue carte al momento della scomparsa, nel gennaio 2010, assieme a diversi altri romanzi inediti. \"Split Image\" \u00e8 uscito in libreria nel febbraio 2010.\nAdattamenti televisivi.\nLa CBS ha adattato i romanzi con Jesse Stone in una serie di film per la televisione interpretati da Tom Selleck (doppiato in italiano da Angelo Nicotra). In Italia la serie \u00e8 stata prima editata e distribuita in DVD da Sony Pictures Home Entertainment, e successivamente trasmessa a partire dal 2008 sui canali Sky \"Prima Fila\", \"Sky Cinema\", Rai 2 e Mediaset (TOP Crime) e ultimamente su LA7, Rete 4 e Paramount Channel Rete 4 e del digitale terrestre.\nIl secondo episodio della serie \u00e8 un prequel del primo \"Stone Cold\" (Stone Cold - Caccia Al Serial Killer) e descrive l'avvio delle vicende di Jesse Stone al suo primo arrivo nella fittizia Paradise in Massachusetts."}
{"id": "1937574", "revid": "98077", "url": "https://it.wikipedia.org/wiki?curid=1937574", "title": "Economia agraria", "text": ""}
{"id": "1937581", "revid": "102221243", "url": "https://it.wikipedia.org/wiki?curid=1937581", "title": "Canna (unit\u00e0 di misura)", "text": "La canna \u00e8 un'antica unit\u00e0 di misura italiana, ed in particolare un'unit\u00e0 di lunghezza. Il suo valore variava da localit\u00e0 a localit\u00e0."}
{"id": "1937583", "revid": "113659362", "url": "https://it.wikipedia.org/wiki?curid=1937583", "title": "Festival di Cannes 1980", "text": "La 33\u00aa edizione del Festival di Cannes si \u00e8 svolta a Cannes dal 9 al 23 maggio 1980.\nLa giuria presieduta dall'attore statunitense Kirk Douglas ha assegnato la Palma d'oro per il miglior film \"ex aequo\" a \"All That Jazz - Lo spettacolo continua\" di Bob Fosse e \"Kagemusha - L'ombra del guerriero\" di Akira Kurosawa.\n\"Stalker\" di Andrej Tarkovskij \u00e8 stato presentato come film a sorpresa, per aggirare l'opposizione delle autorit\u00e0 sovietiche."}
{"id": "1937585", "revid": "28592", "url": "https://it.wikipedia.org/wiki?curid=1937585", "title": "Grandinata", "text": ""}
{"id": "1937589", "revid": "16953", "url": "https://it.wikipedia.org/wiki?curid=1937589", "title": "Coding DNA sequence", "text": ""}
{"id": "1937593", "revid": "118403778", "url": "https://it.wikipedia.org/wiki?curid=1937593", "title": "Campo di internamento di Campagna", "text": "Il campo di internamento di Campagna (Salerno) fu uno dei principali luoghi di confino allestiti dal governo Italiano per i profughi ebrei presenti entro i confini nazionali al momento dell'entrata dell'Italia nella seconda guerra mondiale. Il campo oper\u00f2 nell'omonima citt\u00e0 tra il 16 giugno 1940 e l'8 settembre 1943.\nStoria.\nA seguito delle disposizioni emanate dal governo, in tutta Italia vennero cercate delle strutture adatte alla detenzione degli oppositori al regime che non fossero in zone vicine a porti, a importanti strade o linee ferroviarie, ad aeroporti o a fabbriche di armamenti.\nL'8 settembre 1939 il Prefetto Bianchi di Salerno propose al Ministero dell'interno, di ubicare il campo in due caserme dismesse di Campagna: l'ex Convento Domenicano di San Bartolomeo e l'ex Convento degli Osservanti dell'Immacolata Concezione.\nGli edifici.\nLe strutture destinate per il campo, la caserma San Bartolomeo e quella della Concezione, erano di propriet\u00e0 del comune e venivano utilizzate dal Distretto militare di Campagna, una volta l'anno per gli allievi ufficiali del Regio Esercito, per le esercitazioni pratiche di campo. Avendone la disponibilit\u00e0, la Prefettura, dopo averne avuto la disposizione, effettu\u00f2 dei lavori di manutenzione ordinaria.\nCaserma San Bartolomeo.\n\u00c8 un ex convento quattrocentesco dei domenicani edificato nel medioevale quartiere San Bartolomeo, fra stradine anguste e il ripido pendio del colle Girolo, nella valle del fiume Atri. Vista la sua ubicazione, venne ritenuto idoneo ad ospitare detenuti, in quanto posto in posizione sorvegliabile e con pochi accessi.\nL'edificio si sviluppa su tre livelli, e all'epoca aveva cinque grandi camerate, quattro piccole, quattro stanze grandi e tre piccole, quattro corridoi, cucine, dispense e magazzini. Dotato di acqua e luce elettrica, poteva alloggiare circa 450 persone, oltre al corpo di guardia con alloggio per un graduato e sei carabinieri.\nCaserma Immacolata Concezione.\nCome la caserma San Bartolomeo, la caserma della Concezione \u00e8 un ex edificio claustrale degli Osservanti. Realizzato a partire dal cinquecento su un'altura argillosa a nord-est del quartiere Casalenuovo, fu varie volte rimaneggiato a seguito di movimenti franosi che ne portarono la demolizione a met\u00e0 degli anni ottanta.\nLa struttura era composta da un edificio su due piani con al centro un chiostro colonnato e con affreschi di vita francescana. L'interno era composto da tre grandi camerate ed una ventina di stanzette.\nDurante il ventennio fascista, nella struttura era presente un corpo di guardia con alloggio per un graduato e sei carabinieri.\nAttualmente \u00e8 stato effettuato il recupero dell'area circostante con il consolidamento dei terreni del terrazzamento sottostante e la risistemazione delle arcate del chiostro del convento.\nGli internati.\nI primi detenuti furono 340 uomini catturati in diversi parti d'Italia. Per la maggioranza si trattava di profughi ebrei provenivano dalla Germania, dall'Austria, dalla Polonia, dalla Cecoslovacchia e dalla Dalmazia (Fiume); vi erano anche alcuni cittadini inglesi, francesi, russi, turchi, rumeni e lettoni e un gruppo di 40 ebrei italiani. Il numero degli internati, nell'arco del triennio, vari\u00f2 notevolmente oscillando fra i 230 (febbraio 1941) e i 150 (settembre 1943).\nConsiderato il regime coatto, le condizioni di vita nel campo erano relativamente buone. Ad esempio il 29 ottobre 1941 l'allora segretario del Partito Nazionale Fascista, Adelchi Serena, scrisse una lettera all'allora capo della polizia con la quale si lamentava della \"troppa libert\u00e0 in cui vivono gli internati ebrei del campo di concentramento di Campagna\" e chiese \"provvedimenti conseguenti da parte delle forze di polizia del regime\".\nGli internati potevano ricevere visite e godere dell'assistenza, in cibo, vestiti e denaro, offerta loro dalla DELASEM. Di loro solo due morirono nel corso dei tre anni, forse di tifo, e furono sepolti nel cimitero cittadino con rito funebre celebrato da due rabbini. Fra i prigionieri c'erano molti medici ebrei che si misero a curare gli abitanti del luogo, nonostante fosse proibito dal fascismo. Fra i vari detenuti vi venne rinchiuso anche il pittore russo Alessandro Degai che dipinse diverse opere, regalandole a vari cittadini. Tutti i detenuti furono liberi di circolare per le vie e le case dell'abitato, in quanto furono accolti dai campagnesi come amici. Si crearono legami di amicizia tali che molti detenuti pranzavano a casa di amici del luogo.\nTale cosa coinvolse anche il podest\u00e0 Carlino D'Ambrosio e le autorit\u00e0 fasciste del luogo che tennero nascoste le attivit\u00e0 alle autorit\u00e0 superiori. Un ruolo essenziale ebbe il vescovo di Campagna, Giuseppe Maria Palatucci e suo nipote Giovanni Palatucci, questore di Fiume, che mandando il maggior numero possibile di ebrei istriani nel campo di Campagna, ne salv\u00f2 migliaia dai campi di sterminio.\nTutta la citt\u00e0 contribu\u00ec ad aiutare e proteggere gli internati. Per alleviare la loro detenzione fu allestita una biblioteca, una squadra di calcio che giocava periodicamente con squadre esterne e un bollettino degli internati. Nella caserma di San Bartolomeo fu allestita anche una piccola sinagoga e, per un periodo, su invito del vescovo, un pianista internato suon\u00f2 l'organo in Chiesa durante la messa domenicale.\nCon l'8 settembre 1943, all'arrivo delle truppe alleate a Salerno, le truppe tedesche poste nelle prossimit\u00e0 di Campagna, nell'intento di fare rappresaglie si diressero presso le ex caserme per giustiziare i detenuti. Giunti sul posto non trovarono nessuno, in quanto preventivamente avvisati dagli abitanti, gli internati furono fatti fuggire fra le montagne.\nCampagna, in quei giorni, sub\u00ec due pesanti bombardamenti da parte degli Anglo-Americani nei quali morirono circa 300 civili (incluso un ebreo ex-internato). Dopo la liberazione, avvenuta il 19 settembre 1943, presso l'edificio della caserma San Bartolomeo fu allestito un campo profughi gestito dagli Alleati.\nItinerario della Memoria e della Pace.\nNell'ex caserma di San Bartolomeo \u00e8 stata allestita la mostra permanente \"Itinerario della Memoria e della Pace\". \u00c8 un percorso culturale con pannelli fotografici- didattici riportanti documenti e foto attinenti alla Shoah in genere e alla permanenza degli ebrei nell'edificio durante il secondo conflitto mondiale, completata con la ricostruzione di una stanza degli internati e della sinagoga. \u00c8 stato realizzato, inoltre, un film-documentario per la regia di Maria Giustina Laurenzi intitolato \u201cUna storia diversa. Gli Ebrei a Campagna 1940-1943\u201d.\nRiconoscimenti.\nPer quanti hanno assistito ed aiutato gli internati nel campo di Campagna, la Presidenza della Repubblica ha dato le seguenti onorificenze:"}
{"id": "1937596", "revid": "255167", "url": "https://it.wikipedia.org/wiki?curid=1937596", "title": "Campo di concentramento di Campagna", "text": ""}
{"id": "1937601", "revid": "767487", "url": "https://it.wikipedia.org/wiki?curid=1937601", "title": "Cong Su", "text": "Ha vinto l'Oscar alla migliore colonna sonora assieme a Ry\u016bichi Sakamoto e David Byrne per il film di Bernardo Bertolucci \"L'ultimo imperatore\" (\"The Last Emperor\")."}
{"id": "1937604", "revid": "767487", "url": "https://it.wikipedia.org/wiki?curid=1937604", "title": "Elegie (Properzio)", "text": "Le Elegie di Properzio (in latino Elegiarum libri IV o pi\u00f9 semplicemente Elegiae) sono una raccolta di poesie elegiache pubblicate nella seconda met\u00e0 del I secolo a.C. dal poeta latino Sesto Properzio.\nContenuti.\nIl primo libro (\"Monobiblos\", \"libro unico\") rappresenta la prima raccolta di elegie pubblicata nel 28 a.C. e dedicata alla donna amata, Cynthia, secondo la tradizione dei poeti alessandrini. Costituito da ventidue elegie, \u00e8 noto anche sotto il titolo di \"Cynthia\" (nei manoscritti). Vi si canta prevalentemente l'amore impossibile per Cinzia con l'aiuto di un ricco repertorio di figure mitologiche. La passione per Cinzia \u00e8 espressa in forma esplosiva ed intensa.\nAnche nel secondo libro, in trentaquattro componimenti, prevale di gran lunga sugli altri temi l'amore per Cinzia. Qui la passione d'amore si fa pi\u00f9 tormentata e complicata, il poeta analizza il proprio stato d'animo utilizzando anche materiale erudito.\nNei venticinque componimenti di cui consta il terzo libro, invece, alle poesie d'amore si affiancano dichiarazioni di poetica e poesie d'argomento politico e civile. \nAlla fine di questo inoltre avviene il distacco liberatorio dalla servit\u00f9 d\u2019amore nei confronti di Cinzia.\nNel quarto libro, il meno corposo (undici componimenti), i temi civili e la propaganda augustea diventano preponderanti, in particolare nelle cosiddette \"Elegie romane\". Qui Properzio intende ispirarsi al modello principale dell'alessandrinismo, Callimaco, riprendendo in particolare gli \"Aitia\" (Le Cause), in cui si illustravano le origini di miti e culti religiosi. Lo stesso si propone di fare il \"Callimaco Romano\" nel suo Libro IV.\nLa figura di Cynthia.\nI tentativi di ricostruire la realt\u00e0 biografica della protagonista assoluta della \"Monobiblos\" di Properzio \u00e8 stato da sempre un compito difficile e delicato per via del fatto che inevitabili deformazioni si vengono a creare nel passaggio dalla realt\u00e0 alla finzione letteraria.Tuttavia siamo in grado di ricostruire la figura della donna, seppur con le dovute cautele relative al fatto che gran parte della descrizione della sua personalit\u00e0 dipende dalle parole di un uomo e poeta che di tale donna era profondamente innamorato ma anche succube.\nUn'antica testimonianza dello scrittore latino Apuleio (Apologia, 10) identifica questo personaggio con una certa Hostia. Tale testimonianza pare avvalorata da diverse osservazioni: in primo luogo l'equivalenza di sillabe tra il nome fittizio e il nome reale; il nome di Cynthia inoltre poteva ben gareggiare con lo pseudonimo dato da altri poeti elegiaci alle donne amate in quanto rievocava Apollo Cinzio (ovvero nato sul Monte Cinto, nell'isola di Delo).\nLo stesso Properzio accenna alla presenza di un antenato poeta nella famiglia della donna, il quale potrebbe essere identificato con Hostius, autore, probabilmente poco dopo il 129 a.C., di un poema epico-storico sul Bellum Histricum e ancora una volta appartenente alla stessa famiglia riportata da Apuleio."}
{"id": "1937608", "revid": "124982878", "url": "https://it.wikipedia.org/wiki?curid=1937608", "title": "Alan Bergman", "text": "Lavor\u00f2 sempre in coppia con la moglie Marilyn, sposata nel 1958."}
{"id": "1937609", "revid": "1652635", "url": "https://it.wikipedia.org/wiki?curid=1937609", "title": "Marilyn Bergman", "text": "Nata Marilyn Keith, lavor\u00f2 sempre in coppia col marito Alan Bergman, che spos\u00f2 nel 1958."}
{"id": "1937611", "revid": "767487", "url": "https://it.wikipedia.org/wiki?curid=1937611", "title": "Michael Gore", "text": "Riconoscimenti.\nPremio Oscar \nGolden Globe \nPremio BAFTA\nGrammy Award\nBMI Film &amp; TV Award"}
{"id": "1937612", "revid": "123656527", "url": "https://it.wikipedia.org/wiki?curid=1937612", "title": "Ralph Burns", "text": "Biografia.\nDopo gli studi musicali (al \"New England Conservatory\" di Boston, 1938-1939) ottenne il suo primo ingaggio professionale in seno all'orchestra di Nick Jerrett (1940-1941), poi in quella di Charlie Barnet e per breve tempo con Red Norvo.\nNel 1944 entr\u00f2 a far parte dell'ensemble di Woody Herman (First Herd) in qualit\u00e0 di pianista prima ed arrangiatore in seguito, e sar\u00e0 quest'ultima attivit\u00e0 a dargli una meritata fama con vari musicisti nel corso del tempo.\nDalla met\u00e0 degli anni cinquanta la sua principale attivit\u00e0 fu la composizione e l'arrangiamento per programmi radiofonici, televisivi e per il cinema, parallelamente registrando alcuni album a proprio nome e per altri importanti jazzisti.\nNel 1965 ebbe un'altra (breve) collaborazione con Woody Herman.\nVinse il suo primo dei due oscar ricevuti, come supervisore musicale del film \"Cabaret\" e compose (tra le altre) la colonna sonora per il film \"Lenny\", ebbe un ruolo importante, sempre come supervisore musicale e produttore (e pure come autore di alcuni brani) per la colonna sonora del film di Martin Scorsese \"New York, New York\"."}
{"id": "1937614", "revid": "767487", "url": "https://it.wikipedia.org/wiki?curid=1937614", "title": "Campionati mondiali di ginnastica ritmica 1998", "text": "I XXII Campionati mondiali di ginnastica ritmica si sono svolti a Siviglia, in Spagna, dal 6 al 10 maggio 1998.\n\u00c8 stata la prima edizione ad assumere la denominazione \"campionati mondiali di ginnastica ritmica\" nonch\u00e9 quella da cui \u00e8 stato introdotto il sistema di tie-break per risolvere eventuali situazioni di parit\u00e0 nel punteggio.\nIn questa edizione si assegnarono unicamente i titoli per i gruppi."}
{"id": "1937617", "revid": "93556", "url": "https://it.wikipedia.org/wiki?curid=1937617", "title": "Joe Renzetti", "text": ""}
{"id": "1937621", "revid": "287204", "url": "https://it.wikipedia.org/wiki?curid=1937621", "title": "Andre Previn", "text": ""}
{"id": "1937626", "revid": "1702319", "url": "https://it.wikipedia.org/wiki?curid=1937626", "title": "Chiesa di San Giuseppe (Grottaferrata)", "text": "La chiesa di San Giuseppe \u00e8 un luogo di culto cattolico del comune di Grottaferrata, in provincia di Roma, nell'area dei Castelli Romani.\nEdificata per volere di Nicola Santovetti, ricco proprietario terriero ed imprenditore della zona, alla fine dell'Ottocento con la spesa di \u00a3 150.000, fu consacrata il 14 luglio 1889. La chiesa venne edificata su una montagnola che dominava la via Maremmana presso la localit\u00e0 di Squarciarelli, in un'area di aperta campagna tra i centri abitati di Marino, Rocca di Papa e Grottaferrata.\nLa chiesa venne affidata dalla famiglia Santovetti ai padri cisterciensi riformati, che si installarono in un convento edificato accanto alla chiesa, su un terreno di propriet\u00e0 di Nicola Santovetti. Tuttavia la gestione dei religiosi cisterciensi non fu positiva, e addirittura nel 1902 i monaci chiesero la chiusura delle chiesa a causa di una scossa di terremoto. I Santovetti per\u00f2 si opposero e nel 1905 cacciarono i cisterciensi, affidandola fino al 1919 ai monaci dell'Ordine basiliano italiano di Grottaferrata. Nel 1919 la chiesa venne costituita parrocchia, sotto la guida di don Giuseppe Opessi, primo parroco di San Giuseppe.\nNel 1942 la chiesa divenne di propriet\u00e0 diretta della sede suburbicaria di Frascati, durante la gestione pastorale di don Tobia Dominicis. Nel corso della seconda guerra mondiale, la chiesa venne colpita da un bombardamento anglo-americano dell'inverno 1944 e in seguito ricostruita nel 1946. Nel corso degli anni sessanta la chiesa sub\u00ec alcuni lavori di restauro: vennero tolti gli stemmi araldici dei Santovetti dalla facciata, i pilastri delle navate furono riportati con i mattoni in cotto a vista e venne murato il rosone che si apriva al centro della facciata.\nTra le opere di pregio artistico, un \"San Giuseppe con Madonna e Bambino\" opera di Silverio Capparoni che \u00e8 conservato nell'area presbiteriale. In alcuni locali sotterranei \u00e8 ospitata la tomba di famiglia dei Santovetti."}
{"id": "1937628", "revid": "149587", "url": "https://it.wikipedia.org/wiki?curid=1937628", "title": "S. Filippo Superiore", "text": ""}
{"id": "1937631", "revid": "74801", "url": "https://it.wikipedia.org/wiki?curid=1937631", "title": "Irwin Kostal", "text": ""}
{"id": "1937634", "revid": "767487", "url": "https://it.wikipedia.org/wiki?curid=1937634", "title": "La rivincita dei nerds II", "text": "La rivincita dei nerds II (\"Revenge of the Nerds II - Nerds in Paradise\") \u00e8 un film del 1987 diretto da Joe Roth, sequel di \"La rivincita dei nerds\" del 1984.\nTrama.\nLewis e gli altri nerds sono invitati, in qualit\u00e0 di organizzazione studentesca principale, al raduno nazionale delle organizzazioni studentesche a Fort Lauderdale, Florida.\nPoich\u00e9 il vicedirettore dell'albergo dove risiedono tutte le confraternite \u00e8 stato un Alpha Beta, ai nostri vengono cancellate le prenotazioni. Devono ripiegare su un alberghetto di infimo ordine diretto da una cubana che non parla una parola di inglese.\nCaccola trova il suo maestro, Moccolo, un cinese capace di emettere dei rutti di numerosi decibel senza bere alcunch\u00e9, che raggiungono i 20 secondi di durata.\nLewis si invaghisce della receptionist dell'albergo sede dell'evento, la quale, bistrattata dal vicedirettore per il solo fatto di essere in prova, si mette coi nostri, non dopo esser stata usata dagli Alpha Beta per un micidiale scherzo ai Tri-Lambda: lei e altre due ragazze vengono ingaggiate per circuire i nerds portandoli al mare con la macchina di un Alpha, per poi andare a denunciarli per il furto di questa.\nSennonch\u00e9 Sunny, la receptionist, scopre il misfatto, paga la cauzione, confessa tutto e si scusa con Lewis e i suoi.\nAppena fuori dal carcere, gli Alpha rapiscono tutti i Lambda, compresa Sunny, e li abbandonano su di un'isola deserta. Sbarcano l\u00ec anche Orco, che vuole spifferare a tutti lo scherzo che hanno fatto, per potersene gloriare, ma per non essere buttati fuori dall'Associazione Nazionale non una parola dovrebbe scappare.\nI Nerds, col nuovo amico Orco, riescono a scappare dall'isola, avendo ivi trovato un natante militare abbandonato. Giungono all'assemblea e riescono a mettere in cattiva luce gli Alpha. Roger, il capo degli Alpha, su di giri, si esprime quindi brutalmente contro i nerds, offendendoli davanti a tutti. Lewis non risponde a parole, ma, finalmente, tira un inaspettato diretto verso il mento di Roger, che cade in piscina in un tripudio di applausi.\nLa storia si conclude con l'iniziazione di Orco nella confraternita dei Tri-Lambda."}
{"id": "1937636", "revid": "285333", "url": "https://it.wikipedia.org/wiki?curid=1937636", "title": "Richard M. Sherman", "text": "Ha lavorato in coppia col fratello Robert B. Sherman."}
{"id": "1937638", "revid": "285333", "url": "https://it.wikipedia.org/wiki?curid=1937638", "title": "Robert B. Sherman", "text": "Lavorava in coppia col fratello Richard M. Sherman."}
{"id": "1937651", "revid": "283141", "url": "https://it.wikipedia.org/wiki?curid=1937651", "title": "Deep Shredder", "text": ""}
