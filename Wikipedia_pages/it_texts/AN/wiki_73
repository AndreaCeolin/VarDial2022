{"id": "1925908", "revid": "729019", "url": "https://it.wikipedia.org/wiki?curid=1925908", "title": "Brad Johnstone", "text": "Biografia.\nProveniente da Auckland, Brad Johnstone, figlio di rugbista (suo padre Ron fu giocatore negli anni quaranta e cinquanta), era gi\u00e0 titolare a 15 anni nella prima squadra della scuola superiore, la Takapuna Grammar School (North Shore).\nNel 1971 entr\u00f2 nella selezione provinciale dell'Auckland Rugby Football Union, nella quale rimase per 10 anni come pilone e con cui ebbe le prime esperienze di rugby internazionale quasi subito, visto che la sua squadra fu impegnata contro i British Lions, in Nuova Zelanda per il loro \"tour\" del 1971. La prima volta che rappresent\u00f2 il suo Paese fu a livello U-23, con gli \"All Blacks juniors\" in \"tour\" in Australia.\nEsord\u00ec nella Nazionale maggiore nel 1976, subentrando in un incontro con il , ma dopo il secondo incontro del \"tour\" fu rimandato a casa per un sospetto infortunio. Tuttavia, appena rientrato, fu schierato dall'Auckland, che ebbe modo di criticare lo staff medico degli \"All Blacks\" per la supposta imperizia con cui aveva diagnosticato l'infortunio.\nIn Nazionale fu impiegato sporadicamente fino alla fine del 1979 e totalizz\u00f2 13 \"test match\" e due mete, per un totale di 8 punti; fece parte della squadra che, nel \"tour\" 1978 nel Regno Unito, realizz\u00f2 il \"Grande Slam\" contro le quattro \"Home Nation\".\nCon la selezione locale dell'Auckland Johnstone disput\u00f2 122 incontri; dal 1977 al 1981, anno del suo ritiro, fu capitano della squadra; vinse la Ranfurly Shield nel 1979 seguendo le orme di suo padre che, da capitano dello stesso club, vinse il torneo nel 1952.\nDopo il ritiro Johnstone, bench\u00e9 nativo di Auckland, si dedic\u00f2 alla crescita del gioco nella zona del North Shore, di cui allen\u00f2 anche la rappresentativa giovanile; pi\u00f9 avanti lavor\u00f2 anche all'estero.\nLe sue esperienze pi\u00f9 significative furono la guida tecnica della Nazionale figiana, condotta alla fino ai quarti di finale, e quella italiana, dal 2000 al 2002 attraverso tre tornei del Sei Nazioni.\nIn passato Johnstone aveva gi\u00e0 avuto esperienze di tecnico in Italia, avendo guidato dal 1989 al 1991 l'Aquila.\nI risultati deludenti (una sola vittoria all'esordio contro la Scozia e 14 sconfitte successive nel Sei Nazioni, senza vittorie di prestigio, oltre alla rottura con i giocatori pi\u00f9 rappresentativi come Alessandro Troncon) portarono al suo esonero (rimase sotto contratto sino al dicembre 2003) e al rimpiazzo con il suo connazionale John Kirwan.\nSuccessivamente ha collaborato come allenatore degli \"avanti\" delle "}
{"id": "1925910", "revid": "80339", "url": "https://it.wikipedia.org/wiki?curid=1925910", "title": "Gilgai", "text": ""}
{"id": "1925911", "revid": "80339", "url": "https://it.wikipedia.org/wiki?curid=1925911", "title": "Facce di scivolamento", "text": ""}
{"id": "1925912", "revid": "80339", "url": "https://it.wikipedia.org/wiki?curid=1925912", "title": "Slickensides", "text": ""}
{"id": "1925918", "revid": "339392", "url": "https://it.wikipedia.org/wiki?curid=1925918", "title": "Museo delle Terme", "text": ""}
{"id": "1925920", "revid": "287204", "url": "https://it.wikipedia.org/wiki?curid=1925920", "title": "Igor Gonzalez De Galdeano", "text": ""}
{"id": "1925923", "revid": "93436", "url": "https://it.wikipedia.org/wiki?curid=1925923", "title": "Gavroche", "text": "Gavroche \u00e8 un personaggio immaginario del romanzo \"I Miserabili\" di Victor Hugo. \u00c8 un monello di strada, molto giovane ma furbo e smaliziato, perfettamente a suo agio nei bassifondi parigini che ha eletto a sua dimora.\nBiografia del personaggio.\nGavroche \u00e8 nato nel 1820 ed \u00e8 figlio dei Th\u00e9nardier che non lo amano e che quindi se ne sono ben presto sbarazzati: \u00e8 per questo che vive sulla strada (abitualmente dice \"\u00abRientro nella strada\u00bb\" quando esce da una casa). Gavroche ha fatto in tempo a conoscere le due sorelle pi\u00f9 grandi, \u00c9ponine e Azelma, ma non i due fratelli minori che i genitori hanno dato in adozione dopo una sordida trattativa con altri malfattori. Dopo l'arresto della loro madre adottiva, quando i due bambini si ritrovano a loro volta sulla strada, Gavroche li incontra senza sapere che sono i suoi fratelli e li aiuta a sfamarsi, prima che Parigi li inghiotta definitivamente nel suo ventre. N\u00e9 lui n\u00e9 il lettore sapranno il loro destino futuro.\nGavroche muore il 6 giugno 1832, poco dopo \u00c9ponine, accanto alla stessa barricata della rue de la Chanvrerie, durante la protesta popolare del 5 giugno 1832, tentando di recuperare delle cartucce inesplose per i suoi compagni insorti al di l\u00e0 della barricata, dove viene preso di mira quasi per un tragico gioco dai soldati. Muore cantando una canzone popolare dell'epoca che non ha tempo di concludere:\nInfluenze ed ispirazioni.\nPer la sua ideazione, Hugo fu probabilmente ispirato al ragazzo che appare in testa ai rivoltosi nel celebre quadro \"La libert\u00e0 che guida il popolo\" di Eug\u00e8ne Delacroix.\nLa statua a forma di elefante in cui, nella finzione del romanzo, Gavroche realizza il suo rifugio \u00e8 esistita veramente nell'epoca in cui si svolge il racconto: essa fu voluta da Napoleone Bonaparte e realizzata dall'architetto Jean-Antoine Alavoine nel 1813. La statua, situata a Place de la Bastille, sarebbe dovuta essere una fontana ma la sua costruzione non venne mai ultimata; infine fu abbattuta nel 1846."}
{"id": "1925927", "revid": "115281072", "url": "https://it.wikipedia.org/wiki?curid=1925927", "title": "Torre civica (Forl\u00ec)", "text": "La Torre civica di Forl\u00ec (conosciuta anche come torre comunale, torre del Comune, torre del pubblico e torre dell'orologio) \u00e8 l'alta torre che si erge alle spalle del Palazzo Comunale nel centro della citt\u00e0 di Forl\u00ec.\nDa sempre simbolo del potere e dell'identit\u00e0 comunale, la torre civica \u00e8 stata abbattuta nel 1944 dai nazisti in ritirata. L'attuale torre che svetta sopra i tetti della citt\u00e0 \u00e8 stata ricostruita negli anni settanta per restituire alla citt\u00e0 uno dei simboli pi\u00f9 antichi che da sempre hanno contraddistinto il profilo della citt\u00e0.\nStoria.\nLa torre sorge sulle rovine di un'antica torre di avvistamento di origine romana, edificata sulle rive del fiume Montone che al tempo passava per quello che oggi \u00e8 il centro della citt\u00e0. Attualmente sopravvivono, alla base della costruzione odierna, alcuni resti visibili dell'edificio romano e delle epoche successive.\nLa torre, con il passare del tempo, fu pi\u00f9 volte ingrandita, fino a diventare il simbolo della citt\u00e0 quando Forl\u00ec, fra il IX e X secolo si resse a libero comune, guadagnando, nei secoli seguenti, sempre maggior potere.\nLa torre ospita sulla sommit\u00e0 un orologio la cui presenza \u00e8 attestata da pi\u00f9 fonti fin dal XIV secolo.\nLe funzioni della torre perci\u00f2 aumentarono con il passare del tempo: da torre di avvistamento e baluardo cittadino sulla strada maestra, divent\u00f2 successivamente torre munita di orologio, torre campanaria (annunciare per avvenimenti e pericoli) ma anche carcere temibile. Le cronache medioevali ricordano che la cima della torre destava terrore al solo sguardo: infatti, sebbene ufficialmente fosse destinata a torre per ospitare l'orologio pubblico, vi venivano spesso appese le teste mozzate dei giustiziati perch\u00e9 si potessero vedere da ogni angolo della citt\u00e0. La base della torre ospitava nei sotterranei e nei primi piani una spietata prigione dove spesso si moriva di stenti, come successe a Cecco IV Ordelaffi nel 1466 fatto uccidere dal fratello Pino III Ordelaffi, mentre i sopravvissuti venivano giustiziati per squartamento: i quattro tronconi venivano esposti nei pressi delle porte della citt\u00e0, mentre il capo, conficcato su una picca, veniva esposto sulla cima della torre come macabro avvertimento, e l\u00ec vi rimaneva fino a che non fosse caduta. Questo accadde a Giovanni Antonio Feo, uno degli assassini di Giacomo Feo, il cui teschio resistette alle intemperie del tempo dal 1495 al 1498 quando, causa una bufera, si schiant\u00f2 al suolo.\nCon il passare del tempo la funzione di carcere cess\u00f2, e la manutenzione si fece sempre pi\u00f9 sporadica. Nel 1818 il tempo e l'incuria causarono pericolosi cedimenti strutturali alla sua base. Per bloccarne la progressiva distruzione ed impedirne la caduta il comune deleg\u00f2 un proprio ingegnere, Andrea Zoli, a ristrutturare l'edificio. Il lavoro fu condotto in maniera egregia tanto che nel 1822 l'ingegnere, oltre che a rafforzarne la struttura, ne progett\u00f2 anche l'innalzamento. Alla fine dei lavori, la torre era stata rafforzata ed innalzata di 16 \"piedi forlivesi\", raggiungendo cos\u00ec l'altezza di 65\u00a0m e collocando l'orologio ad un'altezza superiore rispetto al precedente posizionamento.\nAlla base della torre, nel 1857, ebbe sede il primo ufficio telegrafico della citt\u00e0.\nPassata indenne ai bombardamenti della seconda guerra mondiale, la torre fu per\u00f2 minata dai tedeschi in ritirata. Alle ore 1,45 del 9 novembre 1944 i nazisti in ritirata minarono i principali monumenti della citt\u00e0. L'esplosione delle cariche caus\u00f2 il crollo della torre che, cadendo, distrusse il sottostante teatro il quale non fu mai pi\u00f9 ricostruito.\nNei primi anni '70 fu bandita una pubblica sottoscrizione per la ricostruzione della torre. I lavori, iniziati nel 1975, si conclusero nel 1976 con la costruzione della nuova torre."}
{"id": "1925929", "revid": "181699", "url": "https://it.wikipedia.org/wiki?curid=1925929", "title": "Monteceresino", "text": "Monteceresino \u00e8 una piccola frazione del comune di Santa Giuletta, da cui dista circa un chilometro ed \u00e8 situata sulle prime colline dell'appennino ligure-lombardo, ad un'altezza di circa 175 m s.l.m.. \nTre strade portano alla piccola frazione: una proveniente dalla frazione Orto, una proveniente dalla frazione Castello di Santa Giuletta ed infine una strada che scende a Verzate (frazione di Torricella Verzate) e che attraversa anche le localit\u00e0 di Poggio e Castelletto. \nIl Bosco di Monteceresino.\nA Monteceresino, circa 175 m s.l.m. \u00e8 presente un bosco, rimpicciolitosi negli anni rimane oggi un piccolo boschetto, prevalentemente costituito da latifoglie. La fauna \u00e8 composta soprattutto da volatili. \u00c8 posto sul fronte di una frana. Ai piedi del bosco \u00e8 situata la frazione, alla quale prende il nome. Appena sopra il bosco sono presenti dei vigneti. \nDal bosco si gode di un ottimo panorama sulla pianura, ad esempio si possono ammirare Pavia e quando il cielo \u00e8 estremamente limpido le prime case di Milano, le Alpi (dal Sestriere al Resegone) ed anche Santa Giuletta in basso."}
{"id": "1925930", "revid": "399", "url": "https://it.wikipedia.org/wiki?curid=1925930", "title": "Ritratti di Vespasiano", "text": "Nella scultorea a tutto tondo romana, esistono due tipologie di ritratti dell'imperatore Tito Flavio Vespasiano: un ritratto pi\u00f9 \"veristico\", quasi \"volgare\", nella scia del ritratto romano repubblicano, tra i quali il migliore \u00e8 la testa 629 della Ny Carlsberg Glyptotek di Copenaghen; un ritratto \"ufficiale\", di aristocratica intellettualit\u00e0, tra i quali il pi\u00f9 significativo \u00e8 la testa 330 proveniente da una statua colossale da Ostia conservata al Museo nazionale romano di Roma.\nLa testa di Ostia.\nLa testa di Ostia faceva parte di una statua in parte pervenutaci, scoperta nel Campo della Magna Mater. L'imperatore, che aveva un viso tozzo e i tratti volgari della sua estrazione medio-bassa, \u00e8 qui fortemente idealizzato, grazie al trattamento superficiale che muove e allarga le superfici conferendo notevole luminosit\u00e0 ed enfasi. Gli occhi, il naso e la bocca si inseriscono nel complesso originando ulteriori effetti chiaroscurali.\nLa capigliatura ha una frangia cortissima sulla fronte alta (confrontabile con i ritratti sui primi conii di monete).\nProbabilmente venne realizzato \"post mortem\" prendendo a modello le effigi realizzate attorno al 70; ci\u00f2 spiegherebbe le fattezze idealizzate e non realistiche, che seguono i canoni del classicismo dell'et\u00e0 flavia avanzata."}
{"id": "1925933", "revid": "183694", "url": "https://it.wikipedia.org/wiki?curid=1925933", "title": "Carlo Alberto Madrignani", "text": "La formazione.\nSi iscrisse alla Facolt\u00e0 di Lettere dell'Universit\u00e0 di Pisa e fu allievo di Luigi Russo, di cui sar\u00e0 dopo la laurea l'ultimo assistente. Insegn\u00f2 dapprima nelle scuole medie superiori per poi essere chiamato a fondare la facolt\u00e0 di Lettere dell'Universit\u00e0 di Siena. Torn\u00f2 quindi a Pisa dove fu assistente ordinario all'universit\u00e0, divenendo in seguito professore associato di Letteratura italiana. In seguito divenne anche professore ordinario e per un anno si trasfer\u00ec a Cagliari, per poi tornare definitivamente a Pisa. Pubblic\u00f2 svariati volumi e articoli sulla letteratura italiana del Settecento, su Federico De Roberto e sugli autori siciliani otto-novecenteschi (in particolare Luigi Capuana, Giovanni Verga, Leonardo Sciascia)."}
{"id": "1925934", "revid": "1318658", "url": "https://it.wikipedia.org/wiki?curid=1925934", "title": "Achilles Last Stand", "text": "Achilles Last Stand \u00e8 una celebre canzone del gruppo hard rock Led Zeppelin, contenuta nell'album \"Presence\", del 1976, con la quale il disco si apre. La canzone \u00e8 stata scritta da Jimmy Page e da Robert Plant, durante la convalescenza di quest'ultimo in seguito ad un incidente d'auto.\nIl brano \u00e8 spesso considerato uno dei pi\u00f9 grandi capolavori della discografia dei Led Zeppelin da parte dei fan ed \u00e8 ritenuto un precursore della seconda ondata heavy metal inglese che esploder\u00e0 poco dopo.\nSignificato del testo.\nIl titolo della canzone fa riferimento ad Achille, mitico eroe greco, e del suo tallone che era la sua unica parte del corpo vulnerabile, \u00e8 quindi un riferimento ironico alla condizione temporanea di Plant che, nell'incidente avvenuto nel 1975, si era ferito gravemente una caviglia. "}
{"id": "1925937", "revid": "23117", "url": "https://it.wikipedia.org/wiki?curid=1925937", "title": "Julio Dely Valdes", "text": ""}
{"id": "1925941", "revid": "287204", "url": "https://it.wikipedia.org/wiki?curid=1925941", "title": "Punta Garin", "text": "La Punta Garin (in francese, \"Pic Garin\" o \"Pointe Garin\" ; pron. fr. : ; 3.448 m s.l.m.) \u00e8 una montagna delle Alpi Graie situata in Valle d'Aosta.\nCaratteristiche.\nSi trova nel comune di Cogne a sud del Monte Emilius, a lato del \"vallone di Grauson\" (vallone laterale della val di Cogne).\nLa montagna non \u00e8 molto conosciuta a causa della sua posizione poco visibile dalle valli principali e per il suo lungo percorso si accesso. Dalla vetta si gode di un ottimo panorama sui vicini Emilius e Tersiva e sui pi\u00f9 lontani Grivola e Gran Paradiso.\nAscensione alla vetta.\nLa salita alla vetta \u00e8 di natura alpinistica. La cresta nord \u00e8 quella di pi\u00f9 facile ascesa. Come punto di partenza \u00e8 possibile sfruttare il rifugio Arbolle, il \"Bivacco Franco Nebbia\" o il \"Bivacco Grauson\".\nSalita dal Rifugio Arbolle.\nDal rifugio si sale verso sud-est in direzione del \"Colle Garin\". Raggiunta la base della montagna si sale la cresta nord.\nSalita dal Bivacco Nebbia.\nPer raggiungere il \"Bivacco Franco Nebbia\" (2.720\u00a0m) si pu\u00f2 partire da Gimillan, frazione di Cogne. Si risale il \"Vallone d'Arpisson\" fino al bivacco. Dal bivacco si continua costeggiando il \"Lago Garin\" (2.840\u00a0m), si risale il vallone fino a portarsi sulla cresta nord che infine si percorre fino in cima.\nSalita dal Bivacco Grauson.\nPartendo da Gimillan si percorre il \"Vallone di Grauson\". Si passa l'alpeggio Grauson e poco oltre si devia a sinistra e si raggiunge il Bivacco Grauson (2.540\u00a0m). Dal bivacco si continua costeggiando i \"Laghi di Lussert\" percorrendo poi quello che resta del \"Ghiacciaio di Lussert\". Raggiunta la testata della valle si sale a sinistra e si guadagna la cresta nord della Punta Garin."}
{"id": "1925963", "revid": "767487", "url": "https://it.wikipedia.org/wiki?curid=1925963", "title": "Lorengau", "text": "Lorengau \u00e8 una cittadina della Papua Nuova Guinea capoluogo della Provincia di Manus. Conta 5.829 abitanti."}
{"id": "1925964", "revid": "287204", "url": "https://it.wikipedia.org/wiki?curid=1925964", "title": "Igor Gonzalez de Galdeano", "text": ""}
{"id": "1925966", "revid": "107831", "url": "https://it.wikipedia.org/wiki?curid=1925966", "title": "Rachim \u010cakchiev", "text": "Carriera pugilistica.\nCampione del mondo militare dei pesi massimi nel 2006 (titolo ottenuto contro l'uzbeko Jusur Mazhanov), ha battuto anche Osmay Acosta ai mondiali a squadre dello stesso anno (che hanno per\u00f2 visto la Russia soccombere proprio contro la rappresentativa cubana).\nIn patria, ha ottenuto il titolo di campione nel 2007 sconfiggendo Roman Roman\u010duk, che lo aveva, invece, sconfitto nel 2006.\nAi mondiali di Chicago del 2007 \u00e8 stato sconfitto solo in finale dall'italiano Clemente Russo. In precedenza aveva eliminato l'azero Elchin Alizade e il francese John M'Bumba.\nNel 2008, si \u00e8 per\u00f2 preso la rivincita contro il pugile italiano, battendolo 4-2 nella finale per il titolo olimpico."}
{"id": "1925967", "revid": "124123", "url": "https://it.wikipedia.org/wiki?curid=1925967", "title": "Mohamed Al-Fayed", "text": "\u00c8 famoso in tutto il mondo per la gestione dei grandi magazzini Harrods a Londra, venduti per 1,5 miliardi di sterline alla Qatar Holding nel maggio del 2010. Inoltre \u00e8 il proprietario del celebre H\u00f4tel Ritz di Parigi ed \u00e8 stato proprietario della squadra di calcio inglese del Fulham. Al marzo 2013, per la rivista Forbes era il 1031\u00b0 uomo pi\u00f9 ricco del mondo con un patrimonio di 1,4 miliardi di euro.\nSuo figlio era Dodi Al-Fayed, morto il 31 agosto 1997 a Parigi in un incidente stradale assieme alla sua compagna Diana Spencer, principessa del Galles."}
{"id": "1925968", "revid": "92723", "url": "https://it.wikipedia.org/wiki?curid=1925968", "title": "Kimbe (Papua Nuova Guinea)", "text": "Kimbe \u00e8 una citt\u00e0 della Papua Nuova Guinea e capoluogo della Provincia della Nuova Britannia Ovest. Situata a 8 metri s.l.m., conta 14.656 abitanti.\n\u00c8 sede vescovile cattolica."}
{"id": "1925972", "revid": "339392", "url": "https://it.wikipedia.org/wiki?curid=1925972", "title": "Rachim Ciachief", "text": ""}
{"id": "1925973", "revid": "339392", "url": "https://it.wikipedia.org/wiki?curid=1925973", "title": "Rachim Ciakhief", "text": ""}
{"id": "1925974", "revid": "339392", "url": "https://it.wikipedia.org/wiki?curid=1925974", "title": "Rakhim Chakhkiev", "text": ""}
{"id": "1925975", "revid": "984922", "url": "https://it.wikipedia.org/wiki?curid=1925975", "title": "Kokopo", "text": "Kokopo (Herbertsh\u00f6he fra 1884-1919, quando fu capitale della Nuova Guinea tedesca) \u00e8 una citt\u00e0 della Papua Nuova Guinea.\nDal 1994 \u00e8 capoluogo della provincia della Nuova BritanniaEst dopo che un'eruzione vulcanica ha distrutto Rabaul, vecchio capoluogo.\nSituata a 4 metri s.l.m. conta 20.262 abitanti."}
{"id": "1925977", "revid": "339392", "url": "https://it.wikipedia.org/wiki?curid=1925977", "title": "Rachim Ruslanovich Ciakhief", "text": ""}
{"id": "1925978", "revid": "767487", "url": "https://it.wikipedia.org/wiki?curid=1925978", "title": "Jos\u00e9 Reinaldo de Lima", "text": "Carriera.\nClub.\nEsord\u00ec come calciatore professionista il 28 gennaio 1973, a poco pi\u00f9 di 16 anni, nelle file dell'Atletico Mineiro in occasione della partita contro il Val\u00e9rio. Ma l'anno dopo, durante l'incontro contro il Cear\u00e1, si infortun\u00f2 seriamente al ginocchio; e questo fu solo il primo di una lunga serie di problemi al ginocchio, che lo accompagneranno nel corso di tutta la carriera.\nNel 1976, con l'Atletico, con il quale gioc\u00f2 complessivamente 475 partite segnando 255 reti per una media di poco pi\u00f9 di un gol ogni due partite, conquist\u00f2 il primo Campionato Mineiro (in tutto ne vinse 6 tra il 1976 e il 1985), e nel 1985 venne ingaggiato dal Palmeiras.\nChiuse la propria attivit\u00e0 agonistica nel 1988, dopo avere passato una stagione nel campionato svedese, ed una nel campionato olandese.\nNazionale.\nDebutt\u00f2 nella nazionale brasiliana il 30 luglio 1975 a Caracas per l'incontro, vinto 4-0, contro il , valevole per la Copa Am\u00e9rica, e venne convocato come centravanti titolare ai Mondiali in Argentina 1978, anche se gioc\u00f2 solo tre partite.\nIn tutto vest\u00ec la maglia della nazionale per 37 volte segnando 14 reti tra il 1975 e il 1985.\nLa vita politica.\nI primi segni della passione per la politica li diede gi\u00e0 durante la vita di calciatore. Infatti, ad ogni gol segnato alzava il pugno destro a imitazione del gesto di protesta del movimento degli afro-americani dei Black Panthers. Queste azioni lo resero per\u00f2 inviso ai militari, che governavano il Brasile tra la met\u00e0 degli anni sessanta e il 1985, tanto che, a causa di un'intervista rilasciata durante il Mondiale 1978, nella quale auspicava un ritorno della democrazia nel proprio paese, gli stessi militari intervennero per farlo sostituire dall'altro centravanti Roberto Dinamite.\nDopo il ritorno alla democrazia entr\u00f2 attivamente in politica tra le file del Partito dei lavoratori dell'ex presidente Lula, e nel 1990 venne eletto deputato. Nel 2005 ottenne l'elezione alla carica di consigliere comunale a Belo Horizonte, e attualmente svolge anche l'attivit\u00e0 di editorialista per il giornale \"O Tempo\"."}
{"id": "1925979", "revid": "272605", "url": "https://it.wikipedia.org/wiki?curid=1925979", "title": "Reinaldo", "text": ""}
{"id": "1925983", "revid": "92723", "url": "https://it.wikipedia.org/wiki?curid=1925983", "title": "Kavieng", "text": "Kavieng \u00e8 una citt\u00e0 della Papua Nuova Guinea e capoluogo della Provincia della Nuova Irlanda. Situata a 10 metri s.l.m., conta 10.600 abitanti.\n\u00c8 sede vescovile cattolica."}
{"id": "1925985", "revid": "26630", "url": "https://it.wikipedia.org/wiki?curid=1925985", "title": "Microsoft Skype Division", "text": "La Microsoft Skype Division \u00e8 la divisione Microsoft che provvede allo sviluppo di Skype. Ha sede legale nel Lussemburgo.\nNata come \"Skype Ltd.\", nel settembre 2005 la societ\u00e0 \u00e8 stata acquisita dal gruppo eBay per 2,6 miliardi di dollari, il 2 settembre 2009 il gruppo eBay ha venduto il 65% della societ\u00e0 a un gruppo di investitori privati per 1,9 miliardi di dollari.\nIl 10 maggio 2011 la societ\u00e0 \u00e8 stata acquistata da Microsoft, per un valore di 8,5 miliardi di dollari."}
{"id": "1925987", "revid": "775504", "url": "https://it.wikipedia.org/wiki?curid=1925987", "title": "BBC HD", "text": "BBC HD \u00e8 stato un canale televisivo ad alta definizione dapprima mandato in onda dalla BBC (per un periodo di prova dal 15 maggio 2006 al 1\u00ba dicembre 2007) con un proprio programma originale, \"Planet Earth\" dal 27 maggio. Il canale \u00e8 divenuto a pieno servizio dalla fine del periodo di prova. Il 26 marzo 2013 il canale \u00e8 stato sostituito dalla versione in alta definizione del canale BBC Two, chiamato BBC Two HD.\nLe trasmissioni variano da 6 a 8 ore al giorno, ed includono sia trasmissioni in simultanea sugli altri canali BBC, come \"Michael Palin's New Europe\" ed \"Hustle - I signori della truffa\" (che vanno anche sulla \"BBC One\"), che repliche di programmi gi\u00e0 visti sul canale, come \"Planet Earth\", \"Bleak House\", \"Torchwood\" ed \"Hotel Babylon\". Sono state trasmesse anche coperture televisive di grandi eventi di massa come \"The Proms\", il Torneo di Wimbledon, l'Eurovision Song Contest, il Campionato mondiale di calcio 2006 ed il \"Concert for Diana\". Il primo evento in diretta ad essere stato trasmesso fu la partita tra Germania e Costa Rica giocata il 9 giugno 2006."}
{"id": "1925989", "revid": "124050842", "url": "https://it.wikipedia.org/wiki?curid=1925989", "title": "Joaqu\u00edn Cort\u00e9s", "text": "Biografia.\nNativo di Cordova, Cort\u00e9s ha mostrato interesse per la danza sin dalla pi\u00f9 tenera et\u00e0. Cort\u00e9s e la sua famiglia si trasferirono a Madrid nel 1981. Poco dopo essersi trasferito a Madrid, ha iniziato a prendere lezioni di ballo formale e a studiare seriamente. Nel 1984, fu accettato come membro della prestigiosa compagnia di balletto nazionale della Spagna. Ha viaggiato per il mondo con gli spagnoli del National Ballet, esibendosi in importanti luoghi come il Teatro del Cosmopolitan Opera House di New York e il Palazzo del Cremlino a Mosca. Divenne conosciuto ed apprezzato per la sua fenomenale capacit\u00e0 di resistenza e atletismo.\nDesiderando un maggiore controllo creativo, Joaqu\u00edn Cort\u00e9s ha costituito la Joaqu\u00edn Cort\u00e9s Flamenco Ballet company e ha lanciato il suo primo tour internazionale 'Cibay\u00ed' nel 1992. Questo gli ha permesso divergere dal balletto purista e creare un suo stile personale di flamenco, danza classica e moderna. Nel 1995, oltre ad essere in evidenza in due film internazionali 'La flor de mi secreto' (Il fiore del mio segreto) di Pedro Almodovar e 'Flamenco' di Carlos Saura, Joaqu\u00edn Cort\u00e9s ha avviato quella che viene spesso considerata la sua impresa di maggior successo, 'Pasi\u00f3n Gitana' (Gypsy Passion), presentata al Festival dei Due Mondi di Spoleto nel 1995.\n'Pasi\u00f3n Gitana' ha segnato il riconoscimento di Cort\u00e9s non solo per la sua abilit\u00e0 come ballerino, ma anche come coreografo e direttore artistico. Nel 1999 Cort\u00e9s \u00e8 stato oggetto di un documentario e ha lanciato un tour di successo di 'Soul' in tutto il Nord e il Sud America. Nel 2000, ha ottenuto un ruolo nel film 'Gitano' (zingaro) e di nuovo nel 2004 in \"Vaniglia e Cioccolato\". Nel 2001 ha anche fatto una comparsa in un concerto di Jennifer Lopez, a Porto Rico. Nel 2004, Cort\u00e9s \u00e8 stato coinvolto nel internazionale tour di 'De Amor y Odio' che lo ha portato in Inghilterra, Portogallo, Thailandia e New York, tra gli altri posti. Nel 2015 \u00e8 stato nella giuria di Forte forte forte, su Rai 1 a fianco di Raffaella Carr\u00e0."}
{"id": "1925990", "revid": "92723", "url": "https://it.wikipedia.org/wiki?curid=1925990", "title": "Wewak", "text": "Wewak \u00e8 una citt\u00e0 della Papua Nuova Guinea e capoluogo della provincia di Sepik Est. Situata a 10 metri s.l.m. sulla costa settentrionale dell'isola, conta 25\u00a0000 abitanti. \u00c8 sede della diocesi cattolica di Wewak.\nStoria.\nTra il 1943 e il 1945, durante la Seconda Guerra Mondiale, Wewak ha ospitato la pi\u00f9 grande base aerea del Giappone in Nuova Guinea. La base \u00e8 stata sottoposta a ripetuti bombardamenti da parte di aerei australiani e statunitensi. Il 13 settembre 1945 a ovest del centro della citt\u00e0 in una penisola nota come Capo Wom, si \u00e8 verificata la resa delle forze giapponesi in Nuova Guinea: sul luogo \u00e8 ancora oggi presente un memoriale. L'ex aeroporto giapponese \u00e8 ancora in uso come Aeroporto Internazionale di Wewak (AYWK-WWK).\nNell'agosto del 1945 ci furono due processi tenuti a Wewak per mutilazioni e cannibalismo. Il primo Tenente Takehiro Tazaki venne condannato a morte (pena poi commutata a 5 anni di reclusione e lavori forzati), mentre l'altro imputato venne assolto.\nGeografia fisica.\nTerritorio.\nIl centro storico della citt\u00e0 \u00e8 situato su una piccola penisola, mentre il resto dell'area urbana occupa una stretta fascia di terra pianeggiante tra l'oceano e una catena montuosa che emerge a breve distanza nell'entroterra. A est del centro della citt\u00e0 si trova il Boram Hospital, e il Wewak International Airport, anche conosciuto come Boram.\nAlcune strade collegano Wewak a tre villaggi sul fiume Sepik: Angoram, Timbunke, e Pagwi, anche se non sono sempre in buone condizioni. Un'altra strada costiera si estende a ovest, collegando Wewak con le citt\u00e0 costiere di Aitape e Vanimo, che \u00e8 capoluogo della provincia di Sandaun.\nClima.\nIl clima di Wewak \u00e8 tropicale pluviale."}
{"id": "1925996", "revid": "767487", "url": "https://it.wikipedia.org/wiki?curid=1925996", "title": "Madang", "text": "Madang o \"Friedrich-Wilhelmshafen\" fino al 1919 (vecchio nome coloniale tedesco) \u00e8 una citt\u00e0 della Papua Nuova Guinea, nell'isola della Nuova Guinea. Attualmente capoluogo della Provincia di Madang. Ha 27.420 abitanti. Fu per un periodo capitale della Nuova Guinea tedesca.\nStoria.\nLa citt\u00e0 di Madang venne fondata nel 1892 dalla compagnia tedesca della Nuova Guinea con il nome di \"Friedrich-Wilhelmshafen\". Durante il dominio tedesco, durato fino al 1919, la citt\u00e0 si espanse rapidamente. Fu anche per un periodo capitale della Nuova Guinea tedesca.\nAncora oggi sono visibili numerosi monumenti lasciati dal dominio coloniale tedesco, come la fortezza e l'ospedale delle Schutztruppe, la casa del governatore tedesco e molti altri edifici tra cui la chiesa in stile bavarese.\nUno dei linguaggi locali \u00e8 l'Utu."}
{"id": "1925997", "revid": "31886", "url": "https://it.wikipedia.org/wiki?curid=1925997", "title": "Domenica di sangue (1921)", "text": "Sotto il nome di domenica di sangue (in tedesco \"Blutsonntag\" o \"Bozner Blutsonntag\") si intendono gli scontri avvenuti tra i partecipanti ad una sfilata in costume tirolese e squadre d'azione fasciste a Bolzano, in occasione dell'apertura della \"Fiera di primavera\" (\"Bozner Fr\u00fchjahrsmesse\") nel 1921, la prima del dopoguerra.\nI fatti.\nIl 24 aprile 1921 a Innsbruck si tenne un plebiscito per ottenere l'annessione della provincia del Tirolo alla Germania, per cui dei gruppi fascisti italiani temevano, strumentalmente e senza fondamenta, che analogamente a Bolzano si organizzasse una consultazione da tenersi all'interno della fiera campionaria, che sancisse la separazione dall'Italia. Inoltre dalla fiera sarebbero stati esclusi tutti gli operatori di lingua italiana.\nNel quadro delle manifestazioni della Fiera di Bolzano, mentre diverse centinaia di persone sfilavano in costume tradizionale, una squadra d'azione fascista, proveniente soprattutto da Verona e agli ordini di Achille Starace, assalt\u00f2 con armi da fuoco e bombe a mano il corteo in piazza delle erbe (\"Obstplatz\"). Quarantacinque persone rimasero sul terreno ferite, alcune gravemente.\nFranz Innerhofer, un maestro elementare di Marlengo che accompagnava i suoi scolari durante una processione tradizionale, rimase ucciso da colpi di armi da fuoco, mentre cercava riparo in un portone del vicino palazzo \"Stillendorf\" assieme ad uno scolaro, nel tentativo di proteggerlo dagli scontri.\nL'esercito intervenne in ritardo e si limit\u00f2 a scortare i fascisti alla stazione, soltanto due furono i fascisti tratti in arresto, ma non vennero mai processati. Nonostante Luigi Credaro, commissario generale civile della Venezia Tridentina, e lo stesso Giovanni Giolitti, allora presidente del consiglio, avessero promosso delle indagini, non si arriv\u00f2 mai ad identificare i colpevoli. Anche il tentativo della vedova di avere giustizia o almeno il pagamento dei danni dopo la caduta del fascismo e la fine della guerra non ebbe alcun esito, perch\u00e9, come riporta Romano Bracalini, a suo tempo la pratica venne \"insabbiata\".\nL'inadempienza delle autorit\u00e0 nel 1921 port\u00f2 a vivaci proteste della giunta comunale di Bolzano guidata dal borgomastro Julius Perathoner, il quale per\u00f2 nell'ottobre dell'anno seguente fu rimosso dal suo incarico dopo un ulteriore assalto fascista che si concluse con l'occupazione del municipio di Bolzano.\nLa societ\u00e0 civile reagisce all'aggressione fascista il 25 aprile con un raduno di protesta in piazza Mercato (\"Viehmarktplatz\"), l'odierna piazza Verdi, alla quale partecipano ca 8.000 persone e dove parlano politici e sindacalisti sia tedeschi che italiani (Franz Tappeiner e Carlo Biamino, entrambi socialdemocratici, ed Eduard Reut-Nicolussi del Deutscher Verband); essi si recano anche dal commissario generale per la Venezia Tridentina, Luigi Credaro, per deporre la loro protesta congiunta. Uno sciopero generale dei ferrovieri di entrambi i gruppi linguistici fa s\u00ec che tutti i treni restano fermi - la protesta si allarga su altre citt\u00e0 fino a Trieste. \nIl 26 aprile 1921 si tiene un imponente corteo funebre di miglaia di persone, al quale partecipa anche Luigi Credaro, che condusse il feretro di Innerhofer per le vie di Bolzano e attraverso la val d'Adige a Marlengo, suo paese natale e luogo di sepoltura.\nIl 25 aprile 2011, nel novantesimo anniversario della morte di Innerhofer, il Comune di Bolzano gli ha intitolato una piazza, posta a sud della Libera Universit\u00e0 di Bolzano nel centro cittadino e nel luogo, dove gi\u00e0 il corte funebre del 1921 era passato innanzi."}
{"id": "1926000", "revid": "1543377", "url": "https://it.wikipedia.org/wiki?curid=1926000", "title": "VIII Giochi paralimpici estivi", "text": "Gli VIII Giochi paralimpici estivi si sono tenuti nel 1988 a Seul, Corea del Sud.\nDiscipline paralimpiche.\nErano presenti diciotto discipline paralimpiche, di cui il tennis in carrozzina considerato dimostrativo:"}
{"id": "1926001", "revid": "92723", "url": "https://it.wikipedia.org/wiki?curid=1926001", "title": "Vanimo", "text": "Vanimo \u00e8 una cittadina della Papua Nuova Guinea e capoluogo della Provincia di Sandaun. Ha 9.809 abitanti. La sua cattedrale \u00e8 sede della diocesi di Vanimo."}
{"id": "1926002", "revid": "125599014", "url": "https://it.wikipedia.org/wiki?curid=1926002", "title": "BBC Three", "text": "BBC Three \u00e8 un canale televisivo britannico del gruppo BBC, che trasmette via cavo, digitale terrestre, IPTV e satellite.\nLa rete si rivolge a una fascia di pubblico tra i 16 e i 34 anni, e ha lo scopo di fornire contenuti \"innovativi\" al pubblico giovane, concentrandosi sui nuovi talenti e sulle nuove tecnologie. Diversamente dai suoi rivali commerciali, il 90% dei programmi sono del Regno Unito e di altri paesi dell'Unione Europea. L'80% \u00e8 originale e copre tutti i generi, dall'attualit\u00e0, al dramma, alla commedia, all'animazione. BBC Three ha un unico format da 60 secondi per le news. Tale sistema fu adottato per rendere il funzionamento del canale completamente automatizzato, senza le complicazioni di un telegiornale in diretta dalla durata variabile all'interno della programmazione. Dal 27 luglio al 12 agosto 2012 il canale ha ospitato dalle 9 alle 24 le dirette dei giochi olimpici di Londra 2012, di conseguenza il canale CBBC non trasmetter\u00e0 per quei giorni. L'attuale direttore di rete \u00e8 Zai Bennett e il capo della programmazione \u00e8 Dan McGolpin.\nStoria.\nIl canale succede al simile BBC Choice e viene lanciato il 9 febbraio 2003, undici mesi dopo la data di lancio pianificata inizialmente. Il ritardo era dovuto al dibattito sul formato proposto - alcuni credevano che non sarebbe stato sufficientemente diverso dagli esistenti canali commerciali rivolti al pubblico giovane. Il canale viene lanciato da Stuart Murphy, che in precedenza aveva guidato BBC Choice, e ancora prima UK Play, il canale di musica e telefilm del network UKTV, non pi\u00f9 in onda, sul quale veniva trasmesso \"Rock Profile\", di Matt Lucas e David Walliams (che divennero protagonisti di \"Little Britain\"). A 33 anni, Murphy \u00e8 stato il pi\u00f9 giovane direttore di rete del Regno Unito, titolo che deteneva dal lancio di UK Play quando aveva 26 anni, anche se il 20 ottobre 2005 venne annunciato che Murphy avrebbe presto lasciato la rete per lavorare nella televisione commerciale.\nDal 16 febbraio 2016 il canale trasmette esclusivamente in rete tramite il proprio sito web o BBC iPlayer.\nDal 1\u00ba febbraio 2022 il canale torna via cavo e via satellite.\nProgrammazione.\nIl target di BBC Three \u00e8 costituito da un pubblico dai 16 ai 34 anni d'et\u00e0, dunque \u00e8 in competizione con le reti ITV2 e E4. Tradizionalmente la BBC ha avuto difficolt\u00e0 ad attrarre un pubblico giovane."}
{"id": "1926003", "revid": "80339", "url": "https://it.wikipedia.org/wiki?curid=1926003", "title": "Vitrand", "text": ""}
{"id": "1926005", "revid": "80339", "url": "https://it.wikipedia.org/wiki?curid=1926005", "title": "Torrand", "text": ""}
{"id": "1926006", "revid": "80339", "url": "https://it.wikipedia.org/wiki?curid=1926006", "title": "Aquand", "text": ""}
{"id": "1926007", "revid": "80339", "url": "https://it.wikipedia.org/wiki?curid=1926007", "title": "Cryand", "text": ""}
{"id": "1926011", "revid": "80339", "url": "https://it.wikipedia.org/wiki?curid=1926011", "title": "Xerand", "text": ""}
{"id": "1926013", "revid": "80339", "url": "https://it.wikipedia.org/wiki?curid=1926013", "title": "Plaggept", "text": ""}
{"id": "1926014", "revid": "80339", "url": "https://it.wikipedia.org/wiki?curid=1926014", "title": "Ochrept", "text": ""}
{"id": "1926015", "revid": "112006354", "url": "https://it.wikipedia.org/wiki?curid=1926015", "title": "Alotau", "text": "Alotau \u00e8 una cittadina della Papua Nuova Guinea e capoluogo della Provincia della Baia di Milne. \u00c8 inoltre capoluogo dell'omonimo distretto.\nSituata sulle pendici boscose della costa settentrionale della Baia di Milne ebbe un ruolo strategico durante la battaglia della Baia di Milne del 1942.\nIl porto, completato nel 1975, ne ha fatto un centro rilevante per i trasporti regionali, vi ha base una flotta di pescherecci e da Alotau partono i trasporti di copra. Nel 2000 la popolazione era pari a poco pi\u00f9 di 10.000 abitanti."}
{"id": "1926017", "revid": "80339", "url": "https://it.wikipedia.org/wiki?curid=1926017", "title": "Tropept", "text": ""}
{"id": "1926018", "revid": "80339", "url": "https://it.wikipedia.org/wiki?curid=1926018", "title": "Umbrept", "text": ""}
{"id": "1926020", "revid": "767487", "url": "https://it.wikipedia.org/wiki?curid=1926020", "title": "No grazie, il caff\u00e8 mi rende nervoso", "text": "No grazie, il caff\u00e8 mi rende nervoso \u00e8 un film commedia thriller del 1982 diretto da Lodovico Gasparini ed interpretato da Massimo Troisi e Lello Arena.\nTrama.\nNapoli. L'organizzazione del \"Primo Festival Nuova Napoli\" \u00e8 turbata da alcuni inspiegabili episodi: prima cede l'impalcatura del Teatro Tenda, successivamente alla redazione de \"Il Mattino\" arriva la lettera d'un maniaco secondo il quale chiunque partecipi al Festival sar\u00e0 ucciso. La brillante giornalista Lisa Sole vuole offrire al timido collega Michele Giuffrida la possibilit\u00e0 di ricavarne uno \"scoop\", incarico che il direttore gli affida.\nPer cercare di scoprire qualcosa, Lisa e Michele vanno al teatro durante le prove per il concerto di James Senese, con il pretesto di un'intervista; da una musicassetta viene audiodiffuso un messaggio del maniaco in cui \u00e8 contenuta un'esplicita minaccia di morte verso il musicista, reo d'avere accettato d'intervenire alla \"kermesse\". Lisa recupera la cassetta e corre al deposito della Pasam Records, dove viene seguita da Michele; i due vengono scoperti dagli scagnozzi del contrabbandiere Mastino, ma riescono a fuggire. Anche l'attore Massimo Troisi, giunto da Roma per partecipare al Festival, viene piantonato da due agenti del commissario Barra, che vorrebbe approfittare d'una mossa falsa del maniaco per incastrarlo.\nNel frattempo per\u00f2 succede di tutto: Senese viene ucciso nella sua auto, Troisi minacciato nella sua stanza d'albergo, Michele viene sospettato d'essere un emissario d'un rivale di Mastino e da questi fatto rapire; stessa sorte toccher\u00e0 a Lisa, che viene poi rocambolescamente tratta in salvo da Michele. Ci\u00f2 nonostante il Festival continua; Troisi vorrebbe rinunciare a parteciparvi ma viene convinto dal piano del commissario, con l'assenso dei vari giornalisti, Lisa compresa: la finta pubblicazione d'un articolo in cui l'attore rinuncia al Festival, per poi farlo apparire a sorpresa e successivamente farlo allontanare da Napoli scortandolo fino a Roma.\nTroisi accetta con titubanza, ma la cosa non sfugge al maniaco, che finisce per strangolarlo e infilargli una pizza in bocca. Dopo quest'episodio, Lisa \u00e8 decisa ad arrivare in fondo; i suoi sospetti cadono su un uomo misterioso presente in tutte le fotografie effettuate dai giornalisti dopo i delitti. Questi si riveler\u00e0 essere l'impresario musicale Kim Norton, giunto dagli Stati Uniti per acquistare in blocco i diritti del Festival e ritrovatosi solo casualmente al centro di quanto accaduto. La cruda verit\u00e0 circa l'identit\u00e0 dell'assassino non tarda ad arrivare: si tratta proprio di Michele, condizionato da un \"raptus\", il cui movente sta nel totale rifiuto d'una Napoli da allontanare dai soliti stereotipi. Proprio mentre Lisa sta per essere uccisa, il commissario Barra riesce a intervenire e ad arrestarlo.\nIl mafioso capo di Mastino con vestito bianco e' Aldo Barone, insegnante di elettrotecnica negli anni '80 all'IPSIA G.L. Bernini di Napoli."}
{"id": "1926023", "revid": "1645873", "url": "https://it.wikipedia.org/wiki?curid=1926023", "title": "Popondetta", "text": "Popondetta \u00e8 una citt\u00e0 della Papua Nuova Guinea e capoluogo della Provincia di Oro. \nNel 1951, a seguito dell'eruzione del Monte Lamington, un vulcano situato nelle vicinanze, la citt\u00e0 fu totalmente distrutta da una nube piroclastica causando 4000 vittime."}
{"id": "1926029", "revid": "767487", "url": "https://it.wikipedia.org/wiki?curid=1926029", "title": "Daru", "text": "Daru \u00e8 una cittadina della Papua Nuova Guinea situata sull'omonima isola. \n\u00c8 il capoluogo della Provincia Occidentale."}
{"id": "1926031", "revid": "287204", "url": "https://it.wikipedia.org/wiki?curid=1926031", "title": "Ahwa", "text": " \nAhwa (o Ahava) \u00e8 un villaggio dell'India di 13.722 abitanti, capoluogo del distretto di Dang, nello stato federato del Gujarat. \nGeografia fisica.\nLa citt\u00e0 \u00e8 situata a 20\u00b0 45' 0 N e 73\u00b0 40' 60 E e ha un'altitudine di 401 .\nSociet\u00e0.\nEvoluzione demografica.\nAl censimento del 2001 la popolazione di Ahwa assommava a 13.722 persone, delle quali 7.170 maschi e 6.552 femmine."}
{"id": "1926038", "revid": "287204", "url": "https://it.wikipedia.org/wiki?curid=1926038", "title": "Valsad", "text": " \nValsad \u00e8 una suddivisione dell'India, classificata come \"municipality\", di 68.825 abitanti, capoluogo del distretto di Valsad nello stato federato del Gujarat, conosciuta in precedenza come Bulsar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 37' 60 N e 72\u00b0 55' 60 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Valsad assommava a 68.825 persone, delle quali 35.128 maschi e 33.697 femmine. I bambini di et\u00e0 inferiore o uguale ai sei anni assommavano a 6.187, dei quali 3.265 maschi e 2.922 femmine. Infine, coloro che erano in grado di saper almeno leggere e scrivere erano 55.253, dei quali 29.370 maschi e 25.883 femmine."}
{"id": "1926042", "revid": "827882", "url": "https://it.wikipedia.org/wiki?curid=1926042", "title": "Empty Sky", "text": "Empty Sky \u00e8 il primo album dell'artista britannico Elton John, pubblicato il 3 giugno 1969.\nIl disco.\nFu prodotto con un budget molto basso in seno alla \"Dick James Music Records\". Steve Brown, che non era nemmeno un produttore, not\u00f2 le abilit\u00e0 compositive e stilistiche di Elton, all'epoca impegnato nella composizione di brani di altri artisti, e dopo aver convinto il figlio di Dick James a investire una somma nel giovanissimo talento, spinse personalmente quest'ultimo a sfornare un proprio LP, anche se con mezzi di fortuna e musicisti interni alla compagnia. Elton e Bernie accettarono e tra il dicembre del 1968 e l'aprile del 1969 questo proposito divenne una realt\u00e0. La title - track era un pezzo rock progressivo e rock psichedelico di otto minuti e pi\u00f9 che altro metteva in evidenza l'armonicista Graham Vickery, mentre in \"Val-Hala\" spiccavano il clavicembalo di Elton e il testo mitologico di Taupin. In \"Western Ford Gateway\" cominciava a venir fuori la passione di Bernie per l'America, mentre \"Hymn 2000\", dal testo profondamente enigmatico, metteva in evidenza il flautista Don Fay. In \"Lady What's Tomorrow?\" il batterista era Nigel Olsson, che pi\u00f9 tardi diventer\u00e0 membro della Elton John Band. Altri musicisti di rilievo erano Caleb Quaye, Roger Pope, Tony Murray. Comunque, la traccia sorprendente dell'album rimaneva \"Skyline Pigeon\", riconosciuta da Elton e Bernie come la loro prima vera grande canzone. Il tutto si chiudeva con \"Gulliver/Hay Chewed/Reprise\".\nFu distribuito esclusivamente in Inghilterra e le vendite furono molto limitate, anche se sar\u00e0 poi considerato dalla critica come un grande album d'esordio. Furono distribuiti anche dei singoli non facenti parte dell'album (poi inclusi nella versione rimasterizzata del 1995): \"Lady Samantha\"/\"All Across the Havens\" e \"It's Me That You Need/Just Like Strange Rain\".\nSolo nel 1975, quando Elton era gi\u00e0 diventato una grande superstar internazionale, \"Empty Sky\" fu distribuito (con in copertina un disegno di Folon) negli Stati Uniti, dove raggiunse peraltro la sesta posizione in classifica; intanto era stato stampato il bootleg \"Gulliver's Gone\", copia pirata dell'album.\nTracce.\nTutte le canzoni sono firmate Elton John/Bernie Taupin.\nNella versione rimasterizzata del 1995 si legge erroneamente 'It's Hay Chewed'.\n(*) incluse nella versione rimasterizzata del 1995.\nClassifiche.\nAlbum - Billboard (America del Nord)"}
{"id": "1926044", "revid": "287204", "url": "https://it.wikipedia.org/wiki?curid=1926044", "title": "Vyara", "text": " \nVyara \u00e8 una suddivisione dell'India, classificata come \"municipality\", di 36.213 abitanti, capoluogo del distretto di Tapi, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 7' 0 N e 73\u00b0 24' 0 E e ha un'altitudine di 68 .\nSociet\u00e0.\nEvoluzione demografica.\nAl censimento del 2001 la popolazione di Vyara assommava a 36.213 persone, delle quali 18.282 maschi e 17.931 femmine. I bambini di et\u00e0 inferiore o uguale ai sei anni assommavano a 3.896, dei quali 2.058 maschi e 1.838 femmine. Infine, coloro che erano in grado di saper almeno leggere e scrivere erano 26.704, dei quali 14.277 maschi e 12.427 femmine."}
{"id": "1926048", "revid": "1498232", "url": "https://it.wikipedia.org/wiki?curid=1926048", "title": "IX Giochi paralimpici estivi", "text": "I IX Giochi paralimpici estivi si sono tenuti nel 1992 a Barcellona, Spagna. Inoltre, subito dopo le Paralimpiadi regolari, si sono svolti a Madrid i Giochi paralimpici per le persone con handicap mentali.\nDiscipline paralimpiche.\nErano presenti sedici discipline paralimpiche:"}
{"id": "1926049", "revid": "287204", "url": "https://it.wikipedia.org/wiki?curid=1926049", "title": "Non rimanere soli", "text": "Non rimanere soli \u00e8 un romanzo di Giorgio Scerbanenco pubblicato nel 1945. Questo romanzo si distacca dal genere del \"giallo\" che ha reso noto l'autore, e in esso sono presenti molti spunti autobiografici.\nTrama.\nFederico Navel riesce a costruirsi una posizione nell'azienda milanese Notar nonostante le sue poverissime origini.\nFederico conosce una ragazza, Mutti, e tra loro nasce un particolare legame sentimentale. Giovanni, collega e \"discepolo\" di Federico, condivide con loro una sincera amicizia.\nLa guerra rompe l'idillio che lega i tre personaggi e li porter\u00e0 ad affrontare una situazione drammatica.\nTutta la vicenda viene narrata come un flashback perch\u00e9 Federico \u00e8 fuggito in Svizzera."}
{"id": "1926052", "revid": "287204", "url": "https://it.wikipedia.org/wiki?curid=1926052", "title": "Surendranagar", "text": " \nSurendranagar (o Wadhwan Civil Station; censita come Surendranagar Dudhrej) \u00e8 una suddivisione dell'India, classificata come \"municipality\", di 156.417 abitanti, capoluogo del distretto di Surendranagar, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 41' 60 N e 71\u00b0 40' 60 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Surendranagar assommava a 156.417 persone, delle quali 81.430 maschi e 74.987 femmine. I bambini di et\u00e0 inferiore o uguale ai sei anni assommavano a 19.317, dei quali 10.585 maschi e 8.732 femmine. Infine, coloro che erano in grado di saper almeno leggere e scrivere erano 110.803, dei quali 62.605 maschi e 48.198 femmine."}
{"id": "1926056", "revid": "17204", "url": "https://it.wikipedia.org/wiki?curid=1926056", "title": "Pelinal Whitestrake", "text": ""}
{"id": "1926057", "revid": "125637993", "url": "https://it.wikipedia.org/wiki?curid=1926057", "title": "Soragna", "text": "Soragna (\"Sur\u00e0gna\" in dialetto parmigiano) \u00e8 un comune italiano di abitanti della provincia di Parma in Emilia-Romagna. Soragna \u00e8 un comune della bassa parmense e dista 28\u00a0km in direzione ovest dalla citt\u00e0 di Parma. Le sue frazioni sono Carzeto, Castellina e Diolo.\nGeografia fisica.\nTerritorio.\nIl centro di Soragna sorge sulla sponda sinistra del torrente Stirone, nella bassa parmense occidentale; il territorio comunale, diffusamente coltivato a cereali e frumento, \u00e8 attraversato da numerosi corsi d'acqua, tra cui il torrente Rovacchia e vari canali artificiali.\nClima.\nIl clima di Soragna \u00e8 caldo e temperato. Per quanto riguarda le temperature, la media annuale \u00e8 pari a 12,8\u00a0\u00b0C, con estremi di 33,6\u00a0\u00b0C in luglio e 1,3\u00a0\u00b0C in gennaio. Per quanto riguarda la piovosit\u00e0, la media annuale \u00e8 pari a 810\u00a0mm, con estremi di 48\u00a0mm in luglio e 98\u00a0mm in ottobre.\nOrigini del nome.\nIl toponimo della localit\u00e0, menzionata nell'XI secolo come \"Sorania\", \"Sorannia\" e \"Soranea\", deriverebbe secondo alcuni storici dal \"nomen\" latino \"Sorania\"; secondo altri studiosi avrebbe invece origine dal \"nomen\" latino \"Surus\" o \"Syrus\", con l'aggiunta del suffisso gentilizio \"-ania\".\nStoria.\nOrigini.\nI pi\u00f9 antichi resti di insediamenti umani nel territorio di Soragna risalgono all'et\u00e0 del bronzo, quando, tra il III e il II millennio a.C., vi fu fondato un villaggio palafitticolo.\nIn seguito la zona fu colonizzata da popolazioni galliche, alle quali seguirono gli Etruschi e infine i Romani, che bonificarono le terre.\nMedioevo.\nIn seguito alla caduta dell'Impero romano d'Occidente, il territorio fu occupato inizialmente dai Goti, ai quali seguirono i Longobardi; furono questi ultimi che, riprendendo le opere di bonifica, fondarono alcuni villaggi, tra cui l'originario borgo di Soragna, nominato per la prima volta il 2 agosto del 712 in un documento del re Liutprando.\n\"Sorania\" fu successivamente menzionata nell'894 nel diploma del re d'Italia Arnolfo di Carinzia, in quanto collocata sul confine occidentale dei possedimenti del Capitolo della Cattedrale di Parma, acquisiti dal vescovo Guibodo.\nNel 962 l'imperatore del Sacro Romano Impero Ottone I di Sassonia assegn\u00f2 al marchese Oberto degli Obertenghi numerose terre in varie parti d'Italia, tra cui la zona compresa tra Busseto e Soragna; in quest'ultima localit\u00e0 risiedette in seguito suo figlio Adalberto I, che, progenitore dei Pallavicino, nel 985 fece edificare il castello a difesa del borgo.\nNel 1077 il re d'Italia Enrico IV di Franconia invest\u00ec Ugo e Folco I d'Este di numerosi feudi nel Nord Italia, tra cui parte dei territori di Soragna, Parola, Borgo San Donnino e Noceto nel Parmense, che nel 1097 furono assegnati a Folco in seguito alla divisione tra i due fratelli. Negli anni successivi il marchese Oberto Pallavicino, detto Pelavicino, forse attraverso qualche permuta e concordato con l'Estense, rimase l'unico feudatario di quelle terre, estendendole ulteriormente nel 1124 a Fontanellato e Fontanabroccola. Nel 1145 Oberto cedette tutte le corti che possedeva nel Parmense al Comune di Piacenza, che lo invest\u00ec di quei feudi in cambio del giuramento di vassallaggio.\nNel 1186 il maniero di Soragna fu distrutto durante un attacco congiunto da parte dei guelfi parmigiani e cremonesi contro piacentini e borghigiani. Tre anni dopo l'imperatore Federico Barbarossa assegn\u00f2 Soragna e numerose altre terre al marchese Oberto Pallavicino.\nNel 1198 il feudo fu diviso in due parti, probabilmente per motivi ereditari: la porzione alla sinistra del torrente Stirone, col borgo di Soragna, fu assegnata a Guido I Lupi, capostipite della casata, mentre quella alla destra del corso d'acqua, col borgo di Castellina dominato dal \"Castrum Vetus de Soranea\", rimase ai Pallavicino. Il marchese Guido avvi\u00f2 subito i lavori di ricostruzione del \"Castrum Novus\", attorno a cui si svilupp\u00f2 il \"Burgus Luporum\".\nNel 1266 il maniero fu conquistato dai parmigiani. Nel 1305 i Lupi, i Rossi e gli Scorza, dopo essere stati banditi da Parma da Giberto III da Correggio, si allearono col marchese di Ferrara Azzo VIII d'Este e si rifugiarono nel castello di Soragna, che fu assediato dalle truppe di Giberto; dopo 22 giorni gli occupanti furono costretti alla resa e si rifugiarono a San Secondo, iniziando una serie di scorrerie ai danni di varie localit\u00e0 del Parmense, tra cui Soragna, Borgo San Donnino e Le Roncole. Nel 1311 fu raggiunta la pace e probabilmente i Lupi ebbero la possibilit\u00e0 di rientrare a Soragna; otto anni dopo il marchese Manfredino Pallavicino fece inutilmente istanza per ritornare in possesso del feudo, occupato dal marchese Bonifacio Lupi. Nel 1325 i parmigiani si schierarono dalla parte guelfa, appoggiando il papa Giovanni XXII; il marchese Manfredino non ader\u00ec e i suoi castelli di Santa Maria e Parola furono distrutti dai guelfi, che si spinsero anche a Soragna e la depredarono; per ricompensare i Lupi, il papa assegn\u00f2 loro i feudi pallaviciniani di Parola, Castellina e Corte Redalda, ma l'anno seguente l'imperatore Ludovico il Bavaro conferm\u00f2 le investiture ai Pallavicino.\nNel 1345 i Correggesi, nonostante la promessa di cedere Parma al signore di Milano Luchino Visconti, la vendettero al marchese di Ferrara Obizzo III d'Este; Luchino reag\u00ec immediatamente scatenando una guerra, che coinvolse anche Soragna: il castello fu occupato e distrutto dai milanesi. Ugolotto e Raimondino Lupi, esuli a Casalmaggiore, si rivolsero all'imperatore Carlo IV di Lussemburgo, che nel 1347 assegn\u00f2 loro il feudo di Soragna, elevato al rango di marchesato imperiale, e le terre di Castione; nel 1366 Carlo IV conferm\u00f2 l'investitura a Bonifacio e Raimondino Lupi, che tuttavia probabilmente attesero altri anni prima di rientrare a Soragna. Nel 1385 il duca di Milano Gian Galeazzo Visconti concesse a Bonifacio e Antonio Lupi il diritto di riedificare il castello. Nel 1390 Bonifacio mor\u00ec lasciando il suo patrimonio al nipote Ugolotto Biancardo, che a sua volta scomparve privo di figli maschi nel 1408; il marchesato fu quindi riunito nelle mani di Francesco Lupi, che spos\u00f2 la cugina Caterina, figlia di Ugolotto.\nNel 1431 il borgo di Soragna sub\u00ec alcune scorrerie da parte delle genti di Rolando il Magnifico, col quale il marchese Francesco si scontr\u00f2 per problemi riguardanti i confini del feudo; la questione si risolse solo nel 1450, in seguito all'intervento del duca Francesco Sforza.\nEt\u00e0 moderna.\nNel 1500 Diofebo I Lupi si schier\u00f2 con Ludovico il Moro contro il re di Francia Luigi XII per il possesso del ducato di Milano; per questo motivo il Marchese fu sottoposto a giudizio. Nel 1513 Diofebo, privo di figli, design\u00f2 come erede il giovanissimo pronipote Giampaolo Meli, nipote di sua sorella Caterina; l'anno seguente, dopo la sua morte, il nipote Giambattista Meli prese possesso di Soragna per conto del figlio. Il papa Leone X, nella sua veste di signore di Parma, fece conquistare il castello e il feudo per nominarne vicario il fratello Giuliano de' Medici, duca di Nemours, che ne fu investito dal nipote Francesco I di Francia nel 1515. Alla morte di Giuliano l'anno seguente, Giambattista ne approfitt\u00f2 per impossessarsi nuovamente del maniero, ma Filiberta di Savoia, vedova del Duca, ottenne dal Papa un immediato soccorso nel cacciare l'occupante; il Marchese ricorse al Re di Francia e nel 1518 raggiunse un accordo con la Duchessa, che gli restitu\u00ec il feudo in cambio del pagamento di 15\u00a0000 \"\u00e9cu au soleil\".\nSoltanto quattro anni dopo il cugino Bonifacio Aldighieri, accampando diritti sul marchesato, si impossess\u00f2 del castello; dopo qualche tempo i Meli riuscirono, col favore del Re di Francia, a cacciarlo dal maniero, ma ne sorse una lunga lite giudiziaria che coinvolse l'imperatore Carlo V d'Asburgo e i papi Adriano VI prima e Clemente VII poi; l'Imperatore invest\u00ec del feudo inizialmente Giampaolo Meli, che nel 1530 aggiunse al proprio il cognome del prozio dando origine alla dinastia Meli Lupi, e nel 1534 l'Aldighieri, che, pur non riuscendo a prenderne possesso, ne ottenne conferma anche dal papa Paolo III nel 1539. Nel 1542 Ferrante I Gonzaga acquist\u00f2 i diritti di Bonifacio Aldighieri, ma il nuovo duca di Parma Pier Luigi Farnese prese le difese di Giampaolo I Meli Lupi e contrast\u00f2 la compravendita feudale.\nNel 1709 l'imperatore Giuseppe I d'Asburgo elev\u00f2 il marchesato a principato del Sacro Romano Impero, con facolt\u00e0 di battere moneta.\nEt\u00e0 contemporanea.\nNel 1805 Napoleone sanc\u00ec la soppressione dei diritti feudali e Soragna divenne sede di comune (o \"mairie\").\nIl 18 marzo del 1945 si verific\u00f2 di fronte alla Rocca una rappresaglia, nota come eccidio di Soragna, disposta dal Comando Provinciale della XXVII Brigata Nera, che comport\u00f2 la fucilazione di cinque partigiani.\nMonumenti e luoghi d'interesse.\nArchitetture religiose.\nChiesa di San Giacomo.\nEdificata originariamente nel XIII secolo in localit\u00e0 Br\u00e8, la chiesa intitolata a san Giacomo Maggiore Apostolo divenne alla fine del XVII secolo sede di vicariato foraneo e fu pertanto abbattuta e ricostruita dall'architetto Ottavio Bettoli tra il 1755 e il 1762 in stile barocco al centro di Soragna; decorata esternamente nel 1765, fu completata negli interni nel 1769; restaurata tra il 1825 e il 1826, fu risistemata nel campanile tra il 1838 e il 1853; restaurata nuovamente nel 1928, fu ristrutturata internamente su progetto dell'architetto Camillo Uccelli tra il 1931 e il 1939, quando fu elevata a santuario dedicato alla Sacra Famiglia; al suo interno conserva numerose opere di pregio, tra cui un gruppo statuario del \"Cristo morto\", opera di Alvise da C\u00e0 del 1708, un organo del 1814 costruito dai fratelli Serassi e l'altare maggiore in marmi policromi disegnato da Giuseppe Moroni nel 1939.\nChiesa della Beata Vergine del Carmine.\nEdificato nel 1640 per volere del marchese Diofebo III Meli Lupi, il convento dei carmelitani fu dotato della chiesa annessa tardo-gotica nel 1661; ampliato successivamente per ospitare un maggior numero di frati, fu soppresso nel 1769 per ordine del primo ministro ducale Guillaume du Tillot; adibito nel 1780 a sede di un orfanotrofio femminile, gestito dal 1862 dalle Figlie della Croce e dagli inizi del XX secolo dalle Piccole Figlie, fu chiuso nel 1960 e destinato a sede scolastica, prima della definitiva chiusura; danneggiato da un terremoto nel 2008, fu ristrutturato a partire dal 2011; la chiesa restaurata e riaperta al culto nel 2015, conserva varie opere di pregio, tra cui l'altare maggiore barocco, realizzato da Alvise da C\u00e0 nel 1707, i ricchissimi altari laterali in stucco, cinque tele del XVIII secolo e la maestosa cantoria, realizzata da Giambattista Galli per ospitare l'organo Dotti del 1707.\nOratorio di Sant'Antonio da Padova.\nCostruito per volere della Confraternita del Suffragio tra il 1696 e il 1698 su progetto dell'architetto Francesco Galli da Bibbiena, l'oratorio fu riccamente decorato in stile barocco da Giovanni Mercoli; dotato di una nuova facciata neoclassica tra il 1804 e il 1805 disegnata dall'architetto Giuseppe Rasori, fu restaurato nel 1826, nel 1875, nel 1912, nel 1967 e soprattutto tra il 1999 e il 2009; il luogo di culto ospita nella loggia del prospetto principale un gruppo statuario in terracotta raffigurante \"Sant'Antonio\", realizzato da Giuseppe Carra nel 1806; al suo interno conserva inoltre le ricchissime sculture in stucco di Giovanni Mercoli, due dipinti di Giovanni Bolla del 1698, l'altare maggiore intagliato da Giulio Seletti nel 1726, gli arredi scolpiti nel 1734 da Giambattista Galli e l'organo Dotti del 1701.\nChiesa dell'Annunciazione di Maria Vergine.\nMenzionata per la prima volta nel 1230, la chiesa collegiata di Castellina, appartenente fin dalle origini alla diocesi di Parma, fu ristrutturata completamente tra il 1752 e il 1756; arricchita della facciata neoclassica con elementi barocchi nel 1803, fu modificata internamente nella zona presbiteriale nel 1874; restaurata nel 1902 in seguito allo straripamento del vicino torrente Stirone, fu risistemata nelle coperture tra il 2007 e il 2008; il luogo di culto conserva al suo interno alcune opere di pregio, tra cui la pala d'altare raffigurante l\"'Annunciazione di Maria\", eseguita nei primi anni del XVII secolo da Andrea Mainardi detto \"il Chiaveghino\".\nChiesa di San Pietro.\nMenzionata per la prima volta nel 1226, la chiesa di Castellina, appartenente originariamente alla diocesi di Fidenza, fu modificata in stile barocco nel 1681; ristrutturata nelle coperture nel 1761, fu arricchita con la nuova facciata neoclassica progettata dall'ingegner Ferdinando Belli nel 1883; restaurata internamente agli inizi del XX secolo, fu annessa alla diocesi di Parma nel 1948; danneggiata da un terremoto nel 1983, fu consolidata strutturalmente tra il 1984 e il 1985 e risistemata nelle coperture tra il 2008 e il 2009.\nChiesa di San Giovanni Battista.\nMenzionata per la prima volta nel 1230, la chiesa di Carzeto fu ricostruita in stile barocco tra il 1664 e il 1673; ristrutturata internamente in forme neoclassiche tra il 1883 e il 1886, fu arricchita della facciata nel 1906; la chiesa conserva varie opere di pregio, tra cui la pala d'altare raffigurante la \"Nascita di san Giovanni Battista\", dipinta da Michelangelo Anselmi nel 1548, e l'organo a canne realizzato nel 1881 dalla ditta Aletti di Monza.\nChiesa di Santa Caterina d'Alessandria.\nEdificata originariamente nei primi anni del XVI secolo per volere dei Lupi, la chiesa barocca di Diolo, elevata a sede parrocchiale nel 1590, fu abbattuta nel 1914 in quanto pericolante, conservando soltanto il campanile; ricostruita in stile neogotico alcune centinaia di metri pi\u00f9 a sud su progetto dell'architetto Alfredo Provinciali, fu completata nel 1917 e arricchita due anni dopo col monumentale altare maggiore in marmo di Carrara e con le prime vetrate policrome; ristrutturata nel tetto tra il 1924 e il 1925, fu restaurata a pi\u00f9 riprese tra il 1943 e il 1964; elevata a santuario dedicato a Ges\u00f9 adolescente nel 1966, fu nuovamente sottoposta a lavori nel 1970, nel 1980 e tra il 1998 e il 2000; al suo interno conserva un dipinto raffigurante \"Ges\u00f9 adolescente in mezzo agli adolescenti dei cinque continenti\", realizzato da Giuseppe Moroni nel 1916.\nSinagoga.\nEdificata originariamente agli inizi del XVII secolo, la sinagoga, detta \"Casa Grande delli Hebrei\", fu ristrutturata in stile neoclassico nel 1855; affiancata nel 1981 dal Museo ebraico Fausto Levi, conserva al suo interno numerosi oggetti rituali antichi, tra cui un rotolo della \"Torah\" risalente al 1594, manti e fasce e un \"Siddur\" settecentesco con copertina in argento.\nArchitetture militari.\nRocca Meli Lupi.\nCostruito originariamente nel 985, dal marchese Adalberto I progenitore dei Pallavicino, il castello difensivo di Soragna fu raso al suolo nel 1186 dai guelfi parmigiani e cremonesi; riedificato nel 1198 dai Lupi, fu riassegnato nel 1249 ai marchesi Pallavicino; conquistato nel 1266 dai parmigiani, fu espugnato nel 1305 dalle truppe estensi; distrutto nel 1345 da Filippino Gonzaga e Luchino Visconti, fu assegnato nel 1347 a Ugolotto Lupi dall'imperatore Carlo IV di Lussemburgo e ricostruito tra il 1385 e il 1392 da Bonifacio e Antonio Lupi; ereditato nel 1513 da Giampaolo I Meli, nipote dell'ultimo marchese Diofebo Lupi, fu occupato dalle truppe pontificie di Leone X, che lo assegn\u00f2 al fratello Giuliano de' Medici; conquistato nel 1515 dal re Francesco I di Francia, che lo rivendette al marchese Giampaolo nel 1518, fu assaltato nel 1521 da Bonifacio Aldighieri e nuovamente espugnato nel 1522 da Giampaolo, che aggiunse al proprio il cognome dello zio, dando origine ai Meli Lupi; trasformato tra il XVI e il XVII secolo in elegante dimora nobiliare barocca, fu arricchito ulteriormente dagli architetti Angelo Rasori nel XVIII secolo e Antonio Tomba nel XIX e dotato di un grande parco all'inglese nel 1833, su progetto dell'architetto Luigi Voghera. La rocca conserva numerosi ambienti riccamente decorati e arredati con i mobili originari, tra cui la Sala del Baglione, ornata con gli affreschi cinquecenteschi di Cesare Baglione, la Sala degli Stucchi, caratterizzata dagli stucchi barocchi realizzati intorno al 1696 dai fratelli Ferdinando e Francesco Galli da Bibbiena, la lunghissima Galleria dei Poeti, la seicentesca cappella di Santa Croce, lo Scalone d'Onore, la Galleria Grande, affrescata dai Bibiena, e i maestosi e sfarzosi ambienti barocchi dell'Appartamento Nobile, voluto dal marchese Giampaolo Meli Lupi nel 1702. La rocca \u00e8 ancora oggi abitata dall'ultimo discendente dei Meli Lupi il principe Diofebo VI.La Rocca viene ancora visitata da molti turisti, ma a causa del COVID-19 \u00e8 visitabile con prenotazione.\nCastello di Castellina.\nEdificato originariamente dai Pallavicino entro il XII secolo, il \"Castrum Vetus de Sancta Maria de Soranea\", in seguito noto come \"la Castellina\", fu ristrutturato nel 1145 dal marchese Oberto; distrutto nel 1325 dai parmigiani, fu ricostruito nel 1389 da Niccol\u00f2 Pallavicino per concessione del signore di Milano Gian Galeazzo Visconti; espugnato nel 1407 da Ottobuono de' Terzi, fu restituito a Rolando il Magnifico nel 1411 dal marchese di Ferrara Niccol\u00f2 III d'Este; incamerato dal duca di Milano Filippo Maria Visconti nel 1441, fu riassegnato dopo alcuni anni al marchese Orlando, che lo trasmise al figlio Oberto, capostipite dei marchesi di Tabiano; attaccato e parzialmente distrutto durante la guerra di Parma del 1551 dalle truppe pontificie e imperiali, fu riconquistato e profondamente danneggiato dopo pochi mesi dall'esercito farnesiano; alienato intorno al 1613 al marchese di Soragna Giampaolo IV Meli Lupi e rivenduto successivamente ai marchesi Giandemaria, fu assegnato nel 1707 al conte Alessandro Ranuccio Ugolini, che avvi\u00f2 i lavori di costruzione della villa Castellina nei pressi del maniero, demolito tra il 1752 e il 1756 per riutilizzare parte dei materiali nella ristrutturazione della vicina chiesa dell'Annunciazione di Maria Vergine.\nArchitetture civili.\nVilla Castellina.\nEdificata nei pressi delle rovine del castello agli inizi del XVIII secolo per volere del conte Alessandro Ranuccio Ugolini, la villa barocca di Castellina pass\u00f2 alla fine del secolo ai conti Sacco e nel XIX alla famiglia Tagliaferri; caduta in declino dopo l'estinzione della casata, fu acquistata dalla famiglia Pedroni, che intorno al 2000 ne avvi\u00f2 i lavori di completo recupero; l'edificio, preceduto da un giardino all'italiana, \u00e8 caratterizzato dalla presenza di porticati a tre arcate al centro delle facciate contrapposte; all'interno si trova un ampio androne passante interamente decorato con scenografici affreschi.\nCultura.\nMusei.\nMuseo del Parmigiano-Reggiano.\nCollocato all'interno del caseificio ottocentesco della Corte Castellazzi annessa alla Rocca Meli Lupi, il museo, inaugurato nel 2003, raccoglie una serie di oggetti, risalenti a un arco temporale compreso tra la seconda met\u00e0 del XIX secolo e la prima del XX, legati alla produzione del Parmigiano-Reggiano.\nMuseo ebraico Fausto Levi.\nSituato all'interno di un palazzo di origine seicentesca, il museo, inaugurato nel 1981, raccoglie una serie di oggetti, arredi e documenti provenienti dalle antiche comunit\u00e0 ebraiche di Soragna, Busseto, Fiorenzuola, Cortemaggiore e Monticelli d'Ongina; il percorso espositivo comprende anche la sinagoga neoclassica al primo piano dell'edificio e il cimitero ebraico ai margini del paese.\nMuseo della civilt\u00e0 contadina.\nCollocato all'interno di uno degli edifici agricoli della Corte Castellazzi in continuit\u00e0 col Museo del Parmigiano-Reggiano, il museo espone la vasta collezione di attrezzi e oggetti legati alla vita quotidiana e all'attivit\u00e0 agricola delle campagne della bassa parmense, raccolti da Mauro Parizzi.\nCentro del Boscaccio Giovannino Guareschi.\nSituato all'interno del campanile barocco dell'originaria chiesa di Santa Caterina d'Alessandria di Diolo, il museo, fondato da Caterina e Cesare Bertozzi, raccoglie una serie di oggetti, testimonianze e scritti dedicati a Giovannino Guareschi, che in alcuni dei suoi racconti aveva descritto il podere Boscaccio di Diolo, abitato dai suoi nonni.\nMusica.\nCorale San Pio X.\nDal 1907 la chiesa di San Giacomo accoglie la \"Corale San Pio X\", che, oltre ad accompagnare le funzioni liturgiche, si occupa anche dell'attivit\u00e0 concertistica con un repertorio comprendente la musica sacra e la musica operistica.\nEventi.\nMostra dell'artigianato, agricoltura e commercio.\nDal 1977 il centro di Soragna ospita, per tre giornate nel penultimo fine settimana di aprile, la mostra dell'artigianato, agricoltura e commercio, manifestazione fieristica che prevede le esposizioni di macchine agricole d'epoca, animali da fattoria, modellismo, antiquariato, floricoltura, informatica, abbigliamento, gastronomia e altro ancora; le serate sono accompagnate da concerti di musica leggera.\nSagra dell'Addolorata.\nIl centro del paese ospita ogni anno, nel terzo weekend di settembre, la sagra patronale dell'Addolorata, con mercatini, concerti e pranzi all'aperto.\nGiostra dei Nasi.\nTra il 1966 (o 1967) e il 1985, poi ancora tra il 1998 e il 2007, si svolse a cadenza annuale nella piazza di fronte alla Rocca Meli Lupi la giostra dei Nasi, durante la quale in un'atmosfera medievale venivano incoronati re Nasone e regina Nasona l'uomo e la donna con il naso pi\u00f9 lungo.\nInfrastrutture e trasporti.\nSoragna \u00e8 attraversata dalla strada provinciale 11 e interessata dal percorso delle provinciali 12, 50 e 59.\nNel 1895 la localit\u00e0 inizi\u00f2 a essere servita dalla tranvia Parma-Soragna-Busseto, da cui proprio a Soragna si diramava una linea per Borgo San Donnino, allora nome della citt\u00e0 di Fidenza. Tali linee, esercite con tram a vapore, furono soppresse nel 1937.\nLa mobilit\u00e0 urbana e suburbana \u00e8 garantita da autocorse in servizio pubblico svolte dalla societ\u00e0 TEP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1926062", "revid": "1652635", "url": "https://it.wikipedia.org/wiki?curid=1926062", "title": "Sindrome di Capgras", "text": "La sindrome di Capgras \u00e8 una rara malattia psichiatrica. Chi ne \u00e8 colpito vive nella ferma convinzione che le persone a lui care siano state rimpiazzate da replicanti o da impostori a loro identici. Per persone care normalmente si intendono familiari e amici, ma il disturbo pu\u00f2 estendersi ad animali domestici o luoghi familiari.\nQuesta manifestazione rientra nel campo delle MISs, acronimo inglese per indicare le \"misidentification syndromes\".\nQuesta convinzione patologica \u00e8 costante, viene mantenuta sebbene venga data prova del contrario e non si basa su informazioni false o incomplete dovute a un qualche errore di percezione. Spesso diagnosticata in associazione a disturbi psichiatrici quali schizofrenia e disturbi dell'umore, pu\u00f2 a volte essere il risultato di danni cerebrali, demenza o altri disordini organici.\nI dati epidemiologici vedono il manifestarsi del disturbo come pi\u00f9 probabile nelle donne rispetto agli uomini, con un rapporto di 3:2.\nStoria.\nIl nome della sindrome deriva dallo psichiatra francese Joseph Capgras (1873-1950), che fu il primo a descrivere questa forma patologica nel 1923, descrivendola come \"l'illusion des sosies\" (l'illusione dei sosia), sebbene non sia una vera e propria illusione poich\u00e9 la percezione sensoriale \u00e8 intatta.\nEziologia.\nAlcuni indizi sulle possibili cause del fenomeno sono state suggerite da studi effettuati su pazienti prosopoagnosici che riescono a riconoscere gli oggetti, ma hanno seri problemi di riconoscimento conscio dei volti umani.\nUno studio fatto da Bauer nel 1984 mostr\u00f2 che nonostante il riconoscimento cosciente dei volti fosse danneggiato, i pazienti mostravano un livello significativo di attivazione involontaria a contatto con volti di persone familiari, misurata attraverso conduttanza elettrica e risposta galvanica cutanea. Ci\u00f2 ha suggerito l'esistenza di due vie distinte per il riconoscimento facciale, una consapevole e l'altra non consapevole.\nIn un articolo del 1990 gli psicologi Ellis e Young ipotizzavano che la sindrome di Capgras potesse trovare spiegazione in una situazione opposta a quella della prosopoagnosia, in quanto i pazienti affetti conservano un'ottima abilit\u00e0 conscia nel riconoscere i volti, ma potrebbero avere subito danni al sistema che produce la risposta automatica di attivazione rispetto alle facce familiari, che a sua volta pu\u00f2 essere la causa di questo senso di estraneit\u00e0, di qualcosa di storto che i pazienti percepiscono quando si tratta di riconoscere le persone come autentiche.\nNel 1997 Hadyn e colleghi pubblicarono un ulteriore studio su cinque pazienti con sindrome di Capgras confermando che essi riconoscono consciamente i volti presentati, ma non mostrano la risposta di attivazione automatica di solito legata a una associazione con le emozioni.\nNello stesso anno Hirstein e Ramachandran riportavano riscontri simili sul loro studio di un paziente singolo. Dato che il paziente in questione si dimostrava capace di provare emozioni e di riconoscere volti, ma non sentiva emozioni nel riconoscere facce familiari, Ramachandran ipotizza l'origine della sindrome in una disconnessione tra la corteccia temporale, in cui le facce vengono riconosciute, e il sistema limbico, legato alle emozioni. A causa di questa dissociazione tra memoria e sentimenti il paziente in questione nutriva la convinzione che gli oggetti che gli si presentavano in foto fossero nuovi a ogni esposizione, anche se normalmente avrebbero dovuto evocare in lui dei sentimenti (foto di persone care, oggetti familiari, foto di s\u00e9 stesso). La convinzione di Ramachandran \u00e8 quindi che esista una relazione tra la sindrome di Capgras e una pi\u00f9 generale difficolt\u00e0 nel collegare ricordi episodici sequenziali, visto che le emozioni sono considerate importanti nella creazione di ricordi.\nSembra probabile che pi\u00f9 menomazioni del sistema automatico di risposta emotiva siano necessarie per causare la sindrome di Capgras, visto che sintomi simili sono stati riportati da pazienti che non mostrano la convinzione tipica di chi soffre di questa condizione. Ellis e colleghi hanno suggerito un secondo fattore che potrebbe spiegare perch\u00e9 questa esperienza inusuale si trasformi in un pensiero delirante: si tratterebbe di un problema di ragionamento, anche se non sono state trovate disabilit\u00e0 specifiche che possano spiegare tutti i casi.\nLa sindrome di Capgras nei media.\nLa sindrome di Capgras \u00e8 menzionata in numerose serie televisive. In alcuni episodi di \"Criminal Minds\", \"Law &amp; Order - Unit\u00e0 vittime speciali\", \"\", \"Perception\", \"Profiling\", \"Scrubs, Hannibal\", \"Lore\", \"Grey's Anatomy\" e \"Chicago med\" sono presenti pazienti affetti da tale sindrome.\nNel film \"Synecdoche, New York\" di Charlie Kaufman la moglie del protagonista, perduta e creduta morta, affitta un appartamento a nome Capgras. Il riferimento alla malattia \u00e8 intenzionale data la presenza di numerosi accenni al mondo psichiatrico nella pellicola, tra cui il cognome del protagonista, Cotard, basato sull'omonima sindrome."}
{"id": "1926063", "revid": "204012", "url": "https://it.wikipedia.org/wiki?curid=1926063", "title": "Delusione di Capgras", "text": ""}
{"id": "1926069", "revid": "287204", "url": "https://it.wikipedia.org/wiki?curid=1926069", "title": "Himmatnagar", "text": " \nHimmatnagar (Ahmednagar) \u00e8 una suddivisione dell'India, classificata come \"municipality\", di 58.267 abitanti, capoluogo del distretto di Sabarkantha, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 36' 0 N e 72\u00b0 57' 0 E e ha un'altitudine di 126 .\nSociet\u00e0.\nEvoluzione demografica.\nAl censimento del 2001 la popolazione di Himmatnagar assommava a 58.267 persone, delle quali 30.582 maschi e 27.685 femmine. I bambini di et\u00e0 inferiore o uguale ai sei anni assommavano a 6.461, dei quali 3.579 maschi e 2.882 femmine. Infine, coloro che erano in grado di saper almeno leggere e scrivere erano 44.765, dei quali 24.879 maschi e 19.886 femmine."}
{"id": "1926071", "revid": "889336", "url": "https://it.wikipedia.org/wiki?curid=1926071", "title": "Alain Hamer", "text": "Carriera.\nArbitro internazionale dal 1993, nel 2004 fu inserito nella lista degli arbitri \u00e9lite della UEFA.\nNonostante la sua nazionalit\u00e0 lussemburghese, grazie ad un accordo tra la federazione francese e quella lussemburghese, Alain Hamer ha arbitrato regolarmente le partite del campionato francese.\nHa esordito in campo internazionale nelle sfide tra nazionali maggiori arbitrando l'incontro amichevole Svizzera-Liechtenstein 2-0 del 27 maggio 1994, disputato a Basilea. Un anno dopo, nel 1995, \u00e8 selezionato per dirigere nella Coppa del Mondo di calcio femminile in Svezia, e nel 1998 in occasione degli Europei Under-21 in Romania.\nNel 2001 la sua carriera comincia a prendere il volo, ed in rapida successione giungono la convocazione per i Mondiali Under-20 in Argentina nello stesso anno, la promozione nella categoria \u00e9lite degli arbitri UEFA (2004), la partecipazione alla Coppa d'Africa (2004), la designazione quale quarto ufficiale di gara in occasione degli Europei di calcio 2004 in Portogallo e l'inserimento nella ristretta cerchia dei 46 arbitri preselezionati in vista dei Mondiali 2006 in Germania (peraltro Hamer non sarebbe poi stato prescelto tra i 21 direttori di gara di quella rassegna iridata).\nNel 2005 \u00e8 protagonista della semifinale di Coppa UEFA tra CSKA Mosca e Parma (esperienza bissata nel 2006 in occasione di Steaua Bucarest-Middlesbrough) e dei Mondiali Under-17 in Per\u00f9.\nCuriosamente, il 12 ottobre del 2010, in occasione delle qualificazioni ad Euro 2012, dirige la sua ultima partita tra nazionali maggiori nuovamente a Basilea (dove nel frattempo \u00e8 stato costruito il nuovo St. Jakob-Park), ritrovando quella nazionale svizzera (stavolta contro il Galles), che 16 anni prima aveva fatto da trampolino d'esordio internazionale per il fischietto lussemburghese.\nIl 31 dicembre 2010, per sopraggiunti limiti d'et\u00e0, pone fine alla sua carriera internazionale.\nPochi anni dopo, diventa osservatore arbitrale per conto dell'UEFA."}
{"id": "1926075", "revid": "1839437", "url": "https://it.wikipedia.org/wiki?curid=1926075", "title": "Skyline Pigeon", "text": "Skyline Pigeon fu una delle prime canzoni di Elton John e Bernie Taupin a diventare famosa e, come essi dichiararono in seguito, il loro primo vero grande brano. \u00c8 la traccia di spicco dell'album \"Empty Sky\", distribuito in Gran Bretagna nel 1969. Ne esistono due versioni: una mostra Elton alle prese con il clavicembalo e l'altra, registrata successivamente, mette in evidenza il pianoforte.\nLa versione del 1968.\nLa versione con il clavicembalo fu quella registrata inizialmente e contenuta, come ottava traccia, nell'album \"Empty Sky\": non arriv\u00f2 negli Stati Uniti fino al 1975, anno in cui anche il suo album di provenienza fece la sua comparsa nelle classifiche americane. Elton la cre\u00f2 come se stesse componendo un inno, facendo riferimento al suo personale motto \"If in doubt, write an hymn!\". \u00c8 l'unica traccia dell'album di provenienza a vedere Elton totalmente solo, accompagnato dal clavicembalo e dall'organo. Il riverbero suona come se \"Skyline Pigeon\" fosse stata registrata in una chiesa.\nQuesta versione del brano accompagna la prima parte dei titoli di coda del film \"La favorita\".\nLa versione del 1972.\nLa versione con il pianoforte fu registrata nel 1972 dalla Elton John Band e distribuita come B - Side di \"Daniel\" nel 1973. Oltre ai membri della band mette in evidenza anche degli archi. Questa traccia \u00e8 ora disponibile nella versione rimasterizzata del 1995 di \"Don't Shoot Me I'm Only the Piano Player\".\nSignificato del testo.\nCome moltissimi altri testi di Taupin, anche questo sembrerebbe essere un richiamo alla libert\u00e0: potrebbe vedere il matrimonio come una sorta di gabbia dalla quale fuggire e volare via (tema presente anche in un altro grande brano di Elton, \"Someone Saved My Life Tonight\"), oppure potrebbe essere il sentimento di nostalgia di una persona, abituata a vivere in campagna (come Bernie), allontanata dai luoghi natii.\nEsibizioni live.\nIl brano \u00e8 stato eseguito numerose volte live; due sono comunque le performance pi\u00f9 significative. La prima fu quella eseguita durante il concerto al Royal Festival Hall del 1974 (performance disponibile nell'album live \"Here and There\" del 1976). La seconda fu quella suonata da Elton al funerale di Ryan White, giovane vittima dell'AIDS, nel 1990 (alcune parole di questo brano sono persino riportate sulla tomba del ragazzo). Nel 2009, nel concerto a San Paolo in Brasile, la canzone \u00e8 stata eseguita al pianoforte solo prima di \"Your Song\" per omaggiare i brasiliani (in quel Paese il brano costituisce una grande hit), ed \u00e8 poi stata inserita nella scaletta del \"Rocket Man Tour 2009\" europeo (che il 7 luglio ha toccato anche Verona: nel concerto tenutosi nella citt\u00e0 veneta, Elton ha dedicato la canzone a Gianni Versace)."}
{"id": "1926091", "revid": "226458", "url": "https://it.wikipedia.org/wiki?curid=1926091", "title": "Segno di Dalrymple", "text": " \nIl segno di Dalrymple \u00e8, in medicina, una tipica manifestazione che si osserva in una particolare forma di malattia, la cosiddetta oftalmopatia di Graves: il morbo di Graves \u00e8 una malattia complessa che racchiude diverse manifestazioni, la pi\u00f9 tipica si mostra a livello oculistico, il segno di Dalrymple \u00e8 diagnostico per tale forma patologica.\nManifestazioni.\nSi mostra una retrazione della palpebra, che si presenta rigonfia e ispessita e conferisce al viso la tipica \"espressione spaventata\". I problemi funzionali ed estetici sono proporzionati al grado di severit\u00e0 della retrazione.\nEtimologia.\nIl termine si deve all'oculista britannico John Dalrymple (1803-1852)."}
{"id": "1926095", "revid": "1371684", "url": "https://it.wikipedia.org/wiki?curid=1926095", "title": "Guglielmo di Blosseville", "text": "Discendeva da una famiglia originaria di Blosseville (Senna Marittima, Normandia), trapiantata nell'Italia del Sud nella seconda met\u00e0 dell'XI secolo."}
{"id": "1926096", "revid": "237545", "url": "https://it.wikipedia.org/wiki?curid=1926096", "title": "Guglielmo Blosseville", "text": ""}
{"id": "1926102", "revid": "339392", "url": "https://it.wikipedia.org/wiki?curid=1926102", "title": "Williams Grand Prix Engineering", "text": ""}
{"id": "1926103", "revid": "599013", "url": "https://it.wikipedia.org/wiki?curid=1926103", "title": "Matteo Villani (atleta)", "text": "Allenato da Renzo Finelli, pu\u00f2 vantare sette presenze con la Nazionale seniores.\nBiografia.\nInizialmente ha praticato pallacanestro nella squadra dell'AVIS Basket Fidenza e poi, su consiglio del professor Gian Paolo Chittolini (diventato in seguito il suo allenatore) si \u00e8 avvicinato all'atletica. Ha iniziato nelle file della societ\u00e0 Forti e Liberi di Fidenza, per poi passare alla La Fratellanza 1874 Modena sotto la guida del coach Renzo Finelli. Dal 2004 al 2012, in forze al Centro Sportivo Carabinieri di Bologna, ha vinto 5 titoli italiani: 2 assoluti, altrettanti universitari ed uno promesse. Nel biennio 2013-2014 ritorna alla Fratellanza 1874 Modena. Dal 2015 veste i colori della societ\u00e0 Ballotta Camp di Fidenza (Pr).\nNel 2001 prende parte agli Europei juniores di Grosseto arrivando quindicesimo sui 3000 m hs.\nVince la medaglia d'argento agli italiani promesse nel 2003 ed agli assoluti termina al 4\u00ba posto.\nAi Europei under 23 di Bydgoszcz in Polonia viene squalificato nella finale dei 3000 m hs.\nNel biennio 2004-2005 vince tre titoli italiani sui 3000 m hs di cui due universitari ed uno promesse nel 2004.\nAgli assoluti di Firenze 2004 vince la medaglia di bronzo, mentre a Bressanone 2005 conclude al sesto posto; inoltre termina all'11\u00ba posto nei campionati italiani di corsa campestre del 2004.\nNel 2004 partecipa ai Mondiali universitari di corsa campestre in Italia a Collegno dove giunge al 26\u00ba posto individuale e 6\u00ba nella classifica a squadre.\nNell'estate del 2006 esordisce con la Nazionale assoluta agli Europei di G\u00f6teborg in Svezia non andando oltre la semifinale dei 3000 m hs.\nNel quadriennio 2007-'08-'09-'10 partecipa a due edizioni della Coppa Europa ed altrettante degli Europei a squadre, gareggiando sempre sui 3000 m hs: terzo ('07), quarto ('08), ritirato ('09) e settimo ('10).\nVicecampione italiano assoluto sui 3000 m hs nel 2007;\nnello stesso anno raggiunge la finale alle Universiadi in Thailandia a Bangkok dove termina la gara all'ottavo posto.\nIl 20 luglio 2008 al Meeting di Heusden, nei Paesi Bassi, ha corso in 8'21\"73, nuovo primato personale, record del Centro Sportivo Carabinieri nonch\u00e9 10a prestazione all-time in Italia.\nRisultato (minimo A) che gli ha permesso di qualificarsi e partecipare ai Giochi olimpici di Pechino in Cina, dove termina la sua avventura in batteria di semifinale.\nL'anno seguente nella finale dei Giochi del Mediterraneo in Italia a Pescara termina in quinta posizione.\nNel 2009 vince il suo primo titolo italiano assoluto sui 3000 m hs (Milano) e poi nel biennio 2010-2011 si laurea entrambe le volte vicecampione assoluto.\nNel 2012 prima giunge in 18\u00aa posizione ai campionati italiani di corsa campestre e poi vince il suo secondo titolo assoluti sui 3000 m hs (Bressanone) con cui conclude la sua carriera professionistica."}
{"id": "1926105", "revid": "767487", "url": "https://it.wikipedia.org/wiki?curid=1926105", "title": "Angry Machines", "text": "Angry Machines \u00e8 il settimo studio album della heavy metal band dei Dio, uscito nel 1996. Insieme a Strange Highways e il successivo \"Magica\" costituiscono uno stile pi\u00f9 cadenzato, grezzo ed oscuro poco apprezzato dai fan anche per via della simile esperienza passata con Dehumanizer nei Black Sabbath."}
{"id": "1926107", "revid": "33689", "url": "https://it.wikipedia.org/wiki?curid=1926107", "title": "Stato limite", "text": "Con stato limite, nell'ingegneria strutturale, si intende una condizione, superata la quale, la struttura in esame o uno dei suoi elementi costitutivi non soddisfa pi\u00f9 le esigenze per le quali \u00e8 stata progettata.\nClassificazione.\nNella definizione di stato limite si distinguono:\nLe principali perdite di funzionalit\u00e0 di una struttura riguardano:\nLa normativa prevede che si debbano effettuare, di regola, le seguenti verifiche:\nMetodo semiprobabilistico agli stati limite.\nIl metodo semiprobabilistico agli stati limite (basati sull'impiego dei coefficienti parziali di sicurezza) \u00e8 un metodo di verifica al pari del metodo delle tensioni ammissibili.\nTale metodo viene indicato come semiprobabilistico, perch\u00e9 consente di effettuare una verifica che abbia valenza probabilistica ma sia eseguita seguendo la metodologia utilizzata nei metodi deterministici, come quello delle tensioni ammissibili.\nIndichiamo con: \nSia S che R sono da considerarsi delle variabili aleatorie a cui si pu\u00f2 associare una densit\u00e0 di probabilit\u00e0.\nDi queste distribuzioni assumono particolare importanza, pi\u00f9 che i valori medi che rappresentano il frattile inferiore 50% delle due funzioni di densit\u00e0 di probabilit\u00e0, i seguenti valori che vengono indicati come valori caratteristici e contrassegnati con il pedice k:\nI valori caratteristici possono essere determinati esclusivamente utilizzando il valore medio xm e la varianza \u03b4 delle distribuzioni di S e R secondo la relazione:\nxk = xm \u2013 k\u03b4\ndove k \u00e8 un valore funzione della probabilit\u00e0 assunta per il frattile e della legge di distribuzione ipotizzata per R e S.\nSolitamente si fa riferimento alla distribuzione normale Gaussiana e in questo caso k = 1,64.\nNei valori caratteristici si tiene conto della valenza probabilistica del metodo.\nI valori caratteristici cos\u00ec ottenuti vengono sostituiti dai valori di calcolo, indicati con il pedice d (d per design) definiti come segue:\nI coefficienti \u03b3f e \u03b3m vengono chiamati coefficienti parziali di sicurezza e tengono conto di tutte le aleatorit\u00e0 ed incertezze non riprese dai valori caratteristici (es. incertezze del modello e della geometria), e sono calibrati dalle normative in relazione al tipo di rischio ed al tipo di materiale utilizzato.\nSuccessivamente si procede alla verifica di sicurezza espressa dalla equazione formale:\nSd \u2264 Rd.\nNella modalit\u00e0 di verifica si tiene conto della valenza deterministica del metodo.\nLa suddetta verifica di sicurezza \u00e8 nei riguardi degli stati limite ultimi, le verifiche di sicurezza nei riguardi degli stati limite di esercizio si esprimono controllando aspetti di funzionalit\u00e0 e stato tensionale.\nPertanto, per lo studio di una struttura con il metodo degli stati limite, per prima cosa deve essere definito il modello per lo schema geometrico e per i carichi.\nDopo aver effettuato il pre dimensionamento degli elementi strutturali, mediante l'utilizzo di modelli estremamente semplificati, si procede ad esaminare il comportamento della struttura mediante l'analisi strutturale, considerando le varie combinazioni di carico previste dalla normativa vigente per lo stato limite in esame.\nI metodi di analisi consentiti dalla normativa sono l'analisi lineare (anche con eventuale ridistribuzione) e l'analisi non lineare enormemente pi\u00f9 onerosa nei calcoli.\nI risultati dell'analisi sono le sollecitazioni caratteristiche Sk che vanno moltiplicate per il relativo coefficiente per avere il valore di calcolo o di progetto.\nSeparatamente, noto il legame costitutivo dei materiali, si calcola il valore caratteristico della sollecitazione resistente della sezione Rk che successivamente va moltiplicato per il coefficiente 1/\u03b3m.\nNoti i due valori di calcolo si pu\u00f2 procedere alla verifica come sopra descritto.\nDetta verifica deve essere soddisfatta in ogni sezione della struttura.\nIn merito al legame costitutivo \u03b5- \u03c3 del calcestruzzo, la normativa vigente considera un andamento non lineare (non linearit\u00e0 meccanica) discostandosi cos\u00ec da quello lineare elastico utilizzato dalla normativa precedente per il metodo delle tensioni ammissibili.\nDifferenza tra metodo degli stati limite e metodo alle tensioni ammissibili.\nBreve descrizione del metodo delle tensioni ammissibili.\nIl metodo di calcolo alle tensioni ammissibili \u00e8 un metodo di verifica strutturale di tipo deterministico.\nPoich\u00e9 si utilizza una legge costitutiva \u03c3 - \u03b5 del materiale lineare, la verifica di una sezione viene eseguita sulle tensioni (pi\u00f9 immediata) e non sulle deformazioni.\nFissato il valore caratteristico del materiale (Rck per il calcestruzzo e fyk per l'acciaio), il D.M. 16 gennaio 1996 permette di calcolare le tensioni ammissibili del materiale:\nDa un'analisi strutturale di tipo lineare (ad es. utilizzando il metodo degli elementi finiti) si calcolano le sollecitazioni agenti sulla struttura, da cui \u00e8 possibile individuare le sezioni pi\u00f9 sollecitate e, di conseguenza, le massime tensioni agenti su di esse.\nIl passo finale consiste nel verificare che la tensione massima agente sulla sezione pi\u00f9 sollecitata sia inferiore alla tensione ammissibile prestabilita, secondo le seguenti diseguaglianze:\nDifferenza concettuale fra i due metodi.\nPer quanto visto, nel metodo delle tensioni ammissibili il coefficiente di sicurezza \u00e8 applicato tutto alla resistenza.\nRiesprimendo il metodo delle tensioni ammissibili per mezzo della stessa simbologia introdotta per il metodo agli stati limite, si ha:\nIn questo caso la condizione di verifica (equivalente alla diseguaglianza sopra riportata) diviene:\nCome gi\u00e0 esposto precedentemente, il metodo degli stati limite, di tipo semiprobabilisitico, introduce due distinti coefficienti di sicurezza, uno per i carichi e uno per le resistenze, in modo da tener conto delle aleatoriet\u00e0 presenti su tali dati:\nIn questo caso la condizione di verifica diventa:\nSi ricorda inoltre che Rk, in questo caso, viene valutato con una legge costitutiva \u03c3 - \u03b5 del materiale non lineare (parabola rettangolo per il calcestruzzo).\nPer sezioni paragonabili, nonostante le differenze concettuali che sussistono tra i due metodi di calcolo, si ottengono generalmente risultati non eccessivamente diversi dal punto di vista delle dimensioni, delle quantit\u00e0 di armatura e dei costi di realizzazione.\nTali corrispondenze possono essere, in realt\u00e0, giustificate dalla particolare scelta dei coefficienti adottati nel metodo degli stati limite. Nella prima fase del metodo, infatti, tali coefficienti vengono \"tarati\" sulla base dei risultati ottenuti mediante il metodo delle tensioni ammissibili, gi\u00e0 da tempo largamente utilizzato nella pratica tecnica.\nLa sempre migliore sistematizzazione del metodo agli stati limite, fa tuttavia discostare sempre pi\u00f9 i risultati dei due metodi, spingendo a preferire quello pi\u00f9 nuovo perch\u00e9 meglio aderente al comportamento e alle capacit\u00e0 dei materiali.\nL'inadeguatezza del metodo di progettazione alle tensioni ammissibili deriva principalmente da due motivi: \nOltre a ci\u00f2, altre critiche hanno riguardato la scarsa attenzione ai fenomeni di degrado, con conseguenti imprevisti costi di riparazione di grandi opere.\nNormativa italiana.\nNel 1996, il D.M.LL.PP. del 16/01/1996 (pubblicato sulla Gazzetta Ufficiale n.29 del 05/02/1996) ha stabilito la possibilit\u00e0 di applicare per la prima volta, anche per le strutture in zona sismica, il metodo agli stati limite\nLa tendenza attuale, in accordo con gli altri paesi della comunit\u00e0 europea, \u00e8 quella di privilegiare la nuova modalit\u00e0 di calcolo. Sono state infatti scritte, tradotte e diffuse ampiamente le normative europee per la progettazione strutturale, gli Eurocodici, nei quali l'unico metodo di calcolo contemplato \u00e8 proprio quello agli stati limite.\nNorme Tecniche per le Costruzioni 2005.\nIl 1\u00ba gennaio 2008, sono entrate definitivamente in vigore le nuove Norme Tecniche per le Costruzioni di cui al Decreto del 2005. Pertanto, a partire da tale data, tutto ci\u00f2 che non pu\u00f2 essere progettato con i vecchi D.M. del '96, ad esempio il legno strutturale, va progettato e realizzato secondo le NTC '05, a meno di non volere subito optare per l'uso delle NTC '08, che restano transitorie fino al 30 giugno 2009. \nD.M. 14.01.2008.\nDal 5 marzo 2008, trenta giorni dopo la pubblicazione sulla Gazzetta Ufficiale, \u00e8 stato possibile utilizzare anche le nuove Norme Tecniche per le Costruzioni (NTC) di cui al Decreto sopracitato.\nDa tale data inoltre, e fino alla scadenza del periodo transitorio (inizialmente di 18 mesi, ma poi prorogato ulteriormente fino al 30 giugno 2009), \u00e8 stato possibile progettare, eseguire, manutentare, collaudare le opere con le nuove Norme Tecniche oppure con le Norme Tecniche per le Costruzioni di cui al D.M. 14 settembre 2005 (pubblicato su Gazzetta Ufficiale n.222 del 23 settembre 2005, Supplemento Ordinario n.159), e le Norme Tecniche di cui ai D.M. 9/1/1996 - Strutture in c.a. e acciaio; D.M. 16/1/1996 - Azioni sulle costruzioni; D.M. 11/3/1988 - Terreni; e D.M. 20/11/1987 \u2013 \"Norme tecniche per la progettazione, esecuzione e collaudo degli edifici in muratura e per il loro consolidamento\".\nIl 26 febbraio 2009 sulla Gazzetta Ufficiale \u00e8 stata pubblicata da parte del Ministero Infrastrutture e Trasporti la \"Circolare 2 febbraio 2009, n.617\" contenente \"Istruzioni per l'applicazione delle \u00abNuove norme tecniche per le costruzioni\u00bb\" di cui al D.M. 14/01/2008.\nIl p.to 2.7 delle nuove NTC oltre a sancire l'obbligo dell'utilizzo per il calcolo delle strutture in zona sismica e non, prevede, l'utilizzo ancora del metodo delle tensioni ammissibili per quelle costruzioni di tipo 1 e 2 e classe d'uso I e II.\nIn questo caso si deve far riferimento:\nPer il calcolo delle azioni sismiche, si deve assumere S=5 per il grado di sismicit\u00e0, come definito al p.to B.4 del D.M. LL.PP. del 16.01.1996.\nNel caso sismico valgono anche le modalit\u00e0 costruttive e di calcolo del suddetto D.M. LL.PP. del 16.01.2006 nonch\u00e9 della Circ. LL.PP. n.65/AA.GG.\nO.P.C.M. n.3274 del 20 marzo 2003.\nL'Ordinanza del Presidente del Consiglio dei ministri n.3274 (pubblicata sulla Gazzetta Ufficiale 8 maggio 2003 n.105 S.O. n.72) \u00e8 stata introdotta allo scopo di modificare profondamente sia i criteri di classificazione sismica del territorio italiano, sia la normativa sismica, sulla base dell'EC8.\nTale fine \u00e8 stato solo in parte raggiunto, sia perch\u00e9 la prima ordinanza era viziata da molte imprecisioni che hanno costretto a ben due aggiornamenti (O.P.C.M. n.3316 del 2 ottobre 2003, pubblicata sulla G.U. 10 ottobre 2003 n.236, ed O.P.C.M. n.3431 del 3 maggio 2005, pubblicata sulla G.U. 10 maggio 2005 n.107 S.O. n.85), sia perch\u00e9 di fatto superata dal Decreto Ministeriale del 14 settembre 2005 \"Norme tecniche per le costruzioni\".\nAttualmente (2007) l'O.P.C.M. n.3274 \u00e8 in vigore per quanto riguarda la sua appendice, Allegato 1 - \"Classificazione sismica dei comuni italiani\".\nInoltre, \u00e8 presa comunque in considerazione dallo stesso D.M. 14/09/05 che ritiene che \"le disposizioni contenute negli allegati 2 e 3 della Ordinanza di Protezione Civile n.3274 del 2003 e successive modificazioni ed integrazioni, possano continuare a trovare vigenza quali documenti applicativi di dettaglio delle norme tecniche\".\nMetodi di analisi strutturale.\nSecondo l'Eurocodice 2, possono essere utilizzati i seguenti metodi di analisi strutturale per il calcolo delle sollecitazioni e delle deformazioni di una struttura"}
{"id": "1926110", "revid": "111373", "url": "https://it.wikipedia.org/wiki?curid=1926110", "title": "Frank Williams Racing Cars", "text": "La Frank Williams Racing Cars \u00e8 stata una squadra motoristica britannica di Formula 1, fondata da Frank Williams. Ha partecipato al Campionato mondiale di Formula 1 dal 1969 al 1976 correndo 79 gran premi, 25 dei quali come costruttore in proprio dal 1975 al 1976, senza mai ottenere un successo. All'inizio del 1976, il petroliere canadese Walter Wolf acquist\u00f2 la scuderia ribattezzandola Walter Wolf Racing. Williams, dopo una breve carriera nelle vetture turismo e in Formula 3, convinto di aver raggiunto il suo massimo livello come pilota, decise di costituire un proprio team e ingaggiare altri piloti, il primo fu il suo amico Piers Courage. Nel 1968 conquistarono insieme il titolo europeo di Formula 2.\nStoria.\n1969: Brabham.\nWilliams acquist\u00f2 una Brabham BT26A-Ford di Formula 1 per Courage nel 1969. Vi furono anche alcuni strascichi con Jack Brabham in quanto la vettura avrebbe dovuto essere utilizzata solo in gare non valide per il mondiale e convertita in una Formula 5000. In ogni caso Courage disput\u00f2 una grande stagione, debutt\u00f2 al Gran Premio di Spagna al Montju\u00efc Park il 4 maggio 1969 e conquist\u00f2 il secondo posto in due gran premi a Monaco e negli Stati Uniti, terminando il campionato 8\u00ba con 16 punti.\n1970: la De Tomaso.\nI risultati portarono all'interessamento del costruttore argentino Alejandro De Tomaso che aveva commissionato una vettura a Gian Paolo Dallara per il 1970. La vettura, poco competitiva non riusc\u00ec a finire le prime 4 gare della stagione. Nella quinta gara, il Gran Premio d'Olanda del 21 giugno, la De Tomaso 505/38-Ford si ribalt\u00f2 al 22 giro e prese fuoco provocando la morte di Courage. La morte del suo amico turb\u00f2 gravemente Frank Williams: la successiva distanza creatasi tra Williams e i suoi piloti fu attribuita a quell'evento. La stagione fu terminata con due piloti paganti: Brian Redman prima e Tim Schenken poi. Nessuno dei tre piloti fu mai in grado di terminare una gara e al Gran Premio di Germania Redman non riusc\u00ec neanche a qualificarsi. Senza i risultati sperati l'accordo con De Tomaso giunse alla fine.\n1971: March.\nNel 1971, Williams acquist\u00f2 una March 701-Ford dell'anno prima, per farvi correre Henri Pescarolo. Malgrado il successivo acquisto di una nuova March 711 gi\u00e0 alla seconda corsa (il Gran Premio di Spagna), non si and\u00f2 oltre un quarto posto al Gran Premio di Gran Bretagna e un sesto al Gran Premio d'Austria. Al Gran Premio di Francia una monoposto fu affidata anche a Max Jean. In occasione del Gran Premio d'Italia di Monza del 5 settembre Pescarolo ottenne il primo giro pi\u00f9 veloce della storia del team che intanto era rimasto a corto di fondi ed era costretto ad affrontare gli ultimi gran premi in modo precario.\n1972: March e Politoys.\nNel 1972 grazie alla sponsorizzazione della Motul e della Politoys (in seguito Polistil) Williams pot\u00e9 acquistare una nuova March 721 e pot\u00e9 tentare l'avventura della costruzione di una vettura propria chiamata appunto Politoys. Con una March Carlos Pace arriv\u00f2 quinto nel Gran Premio del Belgio. Pescarolo port\u00f2 la Politoys FX3 in pista al Gran Premio di Gran Bretagna, ma un incidente causato dalla rottura dello sterzo provoc\u00f2 seri danni alla vettura. Anche Chris Amon prov\u00f2 la vettura nelle prove di una gara non valida per il campionato ma prefer\u00ec rinunciare alla gara.\n1973: ISO.\nMotul e Politoys abbandonarono la scuderia alla fine del 1972 e Williams riusc\u00ec a schierarsi al via della stagione 1973 grazie alla sponsorizzazione della Marlboro e della casa costruttrice Iso Rivolta con la Politoys FX3 corretta rinominata ISO Marlboro FX3B-Ford. I due nuovi piloti erano Howden Ganley e Nanni Galli, che nel Gran Premio del Sud Africa lasci\u00f2 il posto a Jackie Pretorius. L'esordio fu al Gran Premio d'Argentina, ma nessuno dei due piloti riusc\u00ec a terminare la corsa. Nel Gran Premio di Spagna esord\u00ec la nuova vettura, la ISO-Marlboro IR, progettata da John Clarke. Mancarono comunque i risultati e Galli lasci\u00f2 la scuderia, sostituito da una serie di piloti paganti: Tom Bels\u00f8, Henri Pescarolo, Graham McRae, Gijs van Lennep (sesto al Gran Premio d'Olanda), Tim Schenken. Nel Gran Premio del Canada a causa di un errore dei giudici, dopo che la gara era stata neutralizzata dalla safety car a causa della pioggia, (primo e per molti anni unico caso in formula 1) sembr\u00f2 che Howden Ganley (trovatosi alle spalle della safety car) fosse il vincitore, mentre in realt\u00e0 era terminato sesto ad un giro.\n1974: Williams FW.\nNel 1974 sia la ISO che la Marlboro lasciarono e la ISO-Marlboro IR venne ribattezzata come Williams FW, le denominazioni FW01, FW02 e FW03 che furono utilizzate quell'anno erano indicative del numero di telaio, non del tipo. Inizialmente fu schierata una sola vettura per Arturo Merzario (sesto al Gran Premio del Sudafrica dopo aver ottenuto il terzo tempo in qualifica) denominata ISO Marlboro FW01-Ford. Saltuariamente si alternarono sulla seconda vettura Tom Bels\u00f8, Gijs van Lennep, Jean-Pierre Jabouille, Jacques Laffite, mentre al Gran Premio di Svezia fu schierata una terza vettura per Richard Robarts. Il quarto posto al Gran Premio d'Italia ottenuto da Merzario fu il miglior risultato della stagione.\n1975.\nMerzario e Laffite rimasero anche per il 1975 al volante delle nuove Williams-Ford. Solo nel Gran Premio di Spagna Laffite fu sostituito da Tony Brise (7\u00ba al traguardo), mentre Merzario portava all'esordio la nuova Williams FW04. Dopo il Gran Premio del Belgio Merzario lasci\u00f2 la squadra e fu sostituito da Ian Scheckter mentre Damien Magee sostitu\u00ec per una gara Laffite al Gran Premio di Svezia. Ma anche Ian Scheckter (fratello del futuro campione di Formula 1 Jody) rimase senza fondi e fu talvolta sostituito da Fran\u00e7ois Migault. L'unica nota lieta della stagione fu il fortunoso secondo posto di Laffite al Gran Premio di Germania favorito da molte forature ed incidenti. Era dal 1969 che una vettura di Frank Williams non saliva sul podio, i sei punti di Laffite furono gli unici raccolti dalla squadra durante tutto l'anno. La seconda vettura continu\u00f2 ad essere affittata gara per gara a piloti come Ian Ashley, Jo Vonlanthen, Renzo Zorzi, Lella Lombardi.\n1976: arriva Walter Wolf.\nAll'inizio del 1976, la Frank Williams Racing Cars fu acquistata dal petroliere Walter Wolf, diventando Walter Wolf Racing. Solo al Gran Premio di Spagna fu iscritta una FW04 alla guida dello spagnolo Emilio Zapico grazie a un accordo con la Mapfre, che tuttavia non prese parte alla gara non avendo ottenuto la qualificazione. Frank Williams, relegato insieme a Patrick Head a figura di secondo piano nel team Wolf Racing, decise di lasciare la scuderia e fondare la Williams Grand Prix Engineering."}
{"id": "1926111", "revid": "121779203", "url": "https://it.wikipedia.org/wiki?curid=1926111", "title": "Giuseppe Sottile", "text": "Biografia.\nGiornalista professionista dal 1973, ha lavorato per diversi anni a Palermo, prima al quotidiano di propriet\u00e0 del PCI \"L'Ora\", diretto all'epoca da Vittorio Nistic\u00f2, per il quale ha condotto alcune inchieste su cronaca e mafia, e nel 1977 \u00e8 passato al \"Giornale di Sicilia\" di Antonio Ardizzone, del quale \u00e8 stato anche capocronista e vicedirettore.\nLasciata Palermo nel 1992, \u00e8 stato caporedattore de \"Il Giorno\" di Milano e del telegiornale di Italia 1, Studio Aperto , cariche mantenute entrambe sotto la direzione di Paolo Liguori. \u00c8 poi passato a \"Il Foglio\" del quale \u00e8 stato nel 2002 anche condirettore, e successivamente responsabile dell'inserto del sabato del quotidiano, incarico che mantiene ancora.\nNel 2006 ha pubblicato con Einaudi il suo primo romanzo \"Nostra signora della necessit\u00e0\", per il quale ha vinto anche il premio Hemingway.\nAlle elezioni politiche del 2008 si \u00e8 candidato per la Camera dei deputati, nel collegio Sicilia Occidentale, all'interno della lista \"Aborto? No Grazie\", promossa dal direttore de \"Il Foglio\", Giuliano Ferrara, lista che non ha ottenuto alcun eletto.\n\u00c8 stato dal 2015 al 2018 direttore del sito on line di informazione \"Live Sicilia\".\nHa un figlio, Salvo, anch'egli giornalista."}
{"id": "1926113", "revid": "59145422", "url": "https://it.wikipedia.org/wiki?curid=1926113", "title": "Episodi di Squadra emergenza (serie televisiva 1999) (terza stagione)", "text": "Speciale 11 settembre.\nLo \"Speciale 11 settembre\" \u00e8 un documentario mandato in onda in seguito alle vicende dell'11 settembre. Racconta la vera storia dei funzionari di polizia, vigili del fuoco, personale paramedico, personale dei servizi di emergenza e delle loro famiglie. Il cast della serie ha fatto una breve introduzione per ciascun segmento in cui \u00e8 diviso il documentario."}
{"id": "1926114", "revid": "729019", "url": "https://it.wikipedia.org/wiki?curid=1926114", "title": "A-Data", "text": "ADATA Technology (cinese tradizionale: \u5a01\u521a \u79d1\u6280 \u80a1\u4efd\u6709\u9650\u516c\u53f8) o semplicemente ADATA, \u00e8 un'impresa taiwanese produttrice di periferiche per computer.\n\u00c8 specializzata in memorie per computer e memorie flash.\nStoria e attivit\u00e0.\nADATA Technology \u00e8 stata fondata il 4 maggio 2001 a Taipei, dove tuttora si trova la sede, da Simon Chen, suo attuale presidente. Dal 2004 \u00e8 quotata in Borsa.\nLa loro linea di prodotti di base \u00e8 costituito da moduli DRAM, memorie USB e schede di memoria come CompactFlash e Secure Digital. Essi hanno esplorato anche altri mercati, come cornici digitali, unit\u00e0 a stato solido ed ExpressCard.\nNel 2005, raggiunge la posizione numero quattordici nella \"Top 20 dei marchi globali di Taiwan\" della classifica di Interbrand.\nDal 2008, ADATA \u00e8 il secondo produttore mondiale di moduli DRAM e possiede una quota di mercato del 7,1%, e nonostante la crisi economica mondiale, l'azienda \u00e8 in continua espansione sui mercati globali, in particolare nei paesi dell'Europa Occidentale, tra i quali l'Italia"}
{"id": "1926117", "revid": "543975", "url": "https://it.wikipedia.org/wiki?curid=1926117", "title": "Episodi di Squadra emergenza (serie televisiva 1999) (quinta stagione)", "text": ""}
{"id": "1926118", "revid": "543975", "url": "https://it.wikipedia.org/wiki?curid=1926118", "title": "Episodi di Squadra emergenza (serie televisiva 1999) (quarta stagione)", "text": ""}
{"id": "1926119", "revid": "697352", "url": "https://it.wikipedia.org/wiki?curid=1926119", "title": "Episodi di Squadra emergenza (serie televisiva 1999) (prima stagione)", "text": "In Italia la prima serie \u00e8 andata quasi subito in onda uscendo prima della fine del 2000."}
{"id": "1926120", "revid": "69478951", "url": "https://it.wikipedia.org/wiki?curid=1926120", "title": "Episodi di Squadra emergenza (serie televisiva 1999) (seconda stagione)", "text": ""}
{"id": "1926121", "revid": "123019882", "url": "https://it.wikipedia.org/wiki?curid=1926121", "title": "Muscle and Fitness", "text": "Muscle &amp; Fitness \u00e8 una rivista mensile americana dedicata al mondo del Bodybuilding e del fitness fondata da Joe Weider, uno dei pionieri del fitness gi\u00e0 negli anni '40. I servizi e gli articoli pubblicati riguardano sia la tecnica degli esercizi fisici che la corretta alimentazione.\nEdizione italiana.\nL'edizione italiana della rivista mantiene lo stesso nome e viene pubblicata con cadenza mensile."}
{"id": "1926125", "revid": "767487", "url": "https://it.wikipedia.org/wiki?curid=1926125", "title": "Gleb Gal'perin", "text": "Carriera.\nSpecializzato nei tuffi dalla piattaforma, ha vinto la medaglia di bronzo alle Olimpiadi di Pechino 2008 nella Piattaforma 10 metri e nel Sincro 10\u00a0m in coppia con Dmitrij Dobroskok;\nQuattro anni prima ai Giochi di Atene 2004 si \u00e8 classificato sesto nel Sincro 10 metri e tredicesimo nella Piattaforma 10 metri."}
{"id": "1926132", "revid": "123447859", "url": "https://it.wikipedia.org/wiki?curid=1926132", "title": "Daniel (Elton John)", "text": "Daniel \u00e8 una canzone composta e cantata dall'artista britannico Elton John. Il testo \u00e8 di Bernie Taupin.\nIl brano.\nRimane indubbiamente una delle canzoni pi\u00f9 conosciute dell'intero repertorio di Elton.\nProveniva dal celebre album del 1973 \"Don't Shoot Me I'm Only the Piano Player\"; canzone di chiaro stampo pop, presenta una melodia decisamente malinconica, cos\u00ec come la voce di Elton (potrebbe anche lontanamente ricordare \"Little Jeannie\", hit eltoniana del 1980). Bernie scrisse il testo ispirandosi alla Guerra del Vietnam; il brano parla infatti di un veterano che, rimasto cieco, prende un aereo per la Spagna per poi tornare a casa. A narrare la vicenda \u00e8 il fratello. Secondo Taupin, il brano sarebbe senz'ombra di dubbio il pi\u00f9 incompreso dal pubblico: effettivamente, \u00e8 stato spesso visto come una canzone narrante un amore omosessuale (in realt\u00e0 i due uomini sono fratelli, come si capisce chiaramente nel ritornello).\n\"Daniel\" divenne subito un singolo (con la versione alternativa di \"Skyline Pigeon\" come B - side) di grande successo, arrivando secondo nella classifica pop statunitense e primo nella classifica Adult Contemporary (sempre statunitense). La canzone raggiunse la Top 5 nel Regno Unito e il quarto posto in Italia.\nCover.\nDella canzone esistono numerose cover, eseguite da artisti quali per esempio Wilson Phillips (la loro versione, contenuta nell'album \"\", raggiunse la #7 nella classifica Adult Contemporary statunitense), Jose Feliciano, Bonnie \"Prince\" Billy &amp; Tortoise, i Fuel e il duo Petty Booka."}
{"id": "1926133", "revid": "125743298", "url": "https://it.wikipedia.org/wiki?curid=1926133", "title": "Alfonso I d'Este", "text": "Biografia.\nInfanzia ed educazione.\nFiglio del duca Ercole I d'Este e della principessa Eleonora d'Aragona, il suo nome di battesimo venne scelto per commemorare il bisnonno, Alfonso V d'Aragona, verso il quale il padre Ercole provava grande ammirazione, avendo trascorso gli anni della prima giovinezza presso la di lui corte.\nGi\u00e0 il 24 aprile 1479, non avendo ancora tre anni compiuti, fece la sua prima cavalcata ufficiale per la via Grande di Ferrara in occasione del Palio di San Giorgio. Il 24 aprile 1484, all'et\u00e0 di sette anni, cavalc\u00f2 per la prima volta armato da battaglia per Ferrara: nei giorni seguenti avrebbe iniziato insieme al padre ad approcciarsi alla guerra. Il primo di maggio lo segu\u00ec infatti nel Barco, dove Ercole approntava il terreno per i nemici. L\u00ec il piccolo Alfonso rischi\u00f2 di cadere in un fosso quando il suo cavallo \"a lo passare se incul\u00f2 in l'aqua\", ma non ebbe altro male che la sola acqua.\nCome la maggior parte dei principi estensi e non solo, egli infatti fin dalla pi\u00f9 tenera et\u00e0 fu avviato agli esercizi del corpo e a ruoli d'importanza. Durante le frequenti e prolungate assenze del padre, impegnato in guerra, Alfonso faceva le sue veci nelle cerimonie ufficiali. \nFin dalla giovent\u00f9 non mostr\u00f2 mai una naturale inclinazione allo studio e alle lettere ma si sent\u00ec maggiormente attratto dalle arti applicate. Impar\u00f2 a lavorare al tornio la ceramica, creando spesso vasi e piatti da utilizzare poi alla mensa ducale, ma principalmente si interess\u00f2 alla lavorazione del bronzo e alla sua fusione per la produzione di pezzi d'artiglieria.\nPrimo matrimonio.\nIl 20 maggio 1477 il padre Ercole I lo promise in sposo ad Anna Maria Sforza, sorella del duca Gian Galeazzo Maria Sforza, con il chiaro intento di tessere un'alleanza politica tra le due casate. Qualche anno dopo anche la sorella Beatrice venne promessa in sposa ad uno Sforza: Ludovico il Moro, zio di Anna Maria e signore di Milano. Le doppie nozze furono fissate entrambe al gennaio del 1491, essendo poi celebrate a cinque giorni di distanza: dopo aver accompagnato a marito la sorella Beatrice, il 23 gennaio Alfonso spos\u00f2 a Milano Anna Maria, sebbene la consumazione del matrimonio fu posticipata di qualche settimana, in attesa del rientro degli sposi a Ferrara.\nNegli anni successivi Alfonso torn\u00f2 pi\u00f9 volte a Milano a trovare la sorella Beatrice, alla quale fu molto legato, sia nel periodo estivo sia in occasione del di lei parto, talvolta in compagnia del padre e della moglie e talvolta da solo. Sotto la guida illuminata del padre Ercole intanto Ferrara, Modena e Reggio ebbero una notevole rifioritura culturale.\nAttivit\u00e0 diplomatica.\nNel novembre del 1492 Alfonso venne nominato dal padre ambasciatore presso il pontefice e si rec\u00f2 a Roma, dove si trattenne meno d'un mese. Nel corso della prima calata dei francesi, mentre il fratello Ferrante combatteva al soldo del re Carlo VIII, per volont\u00e0 del padre Alfonso rimase invece a combattere tra le file italiane, aderendo alla cosiddetta Lega Santa, formatasi appositamente per scacciare gli invasori dalla penisola.\nIl 31 marzo 1495, al comando di una guarnigione di cinquecento armati, venne inviato presso il cognato e alleato Ludovico Sforza con il compito di assisterlo nelle operazioni militari contro i francesi. Nel giugno di quell'anno, dopo che Luigi d'Orleans aveva con le proprie truppe occupato la citt\u00e0 di Novara e minacciava di attaccare Milano, Alfonso giunse in soccorso della sorella Beatrice la quale, essendo il marito caduto improvvisamente ammalato, si trovava in una situazione di grande difficolt\u00e0, e venne nominato governatore di Milano insieme a lei.\nProprio a Milano fu colpito per la prima volta da un attacco di malfrancese, che lo tormenter\u00e0 a pi\u00f9 riprese negli anni a venire e in forma per di pi\u00f9 gravissima tra il 1497 e il 1498; per causa di questa malattia non pot\u00e9 prendere parte alla battaglia di Fornovo, durante la quale una schiera ferrarese da lui arruolata venne molto decimata.\nNel 1497 intanto moriva di parto la moglie Anna Maria insieme alla figlia che portava in grembo ed Ercole I ricominci\u00f2 a pensare a nuove nozze per il futuro duca estense, utili per le alleanze del casato.\nNel 1499, una volta che il re Luigi XII di Francia fu entrato a Milano, accompagn\u00f2 il padre a ossequiare il nuovo sovrano del ducato.\nSecondo matrimonio.\nNel 1501 Alfonso prese in moglie la nobildonna Lucrezia Borgia (gi\u00e0 moglie di Giovanni Sforza e vedova di Alfonso di Bisceglie), figlia illegittima del papa Alessandro VI, assicurando cos\u00ec alla casata estense il Ducato di Ferrara, feudo dello Stato Pontificio.\nDuca di Ferrara.\nNel 1505, alla morte del padre, ne eredit\u00f2 i ducati e il trono di famiglia, reggendoli durante uno dei periodi pi\u00f9 instabili della storia d'Italia. I vantaggi ottenuti dal matrimonio con la figlia del papa intanto erano gi\u00e0 svaniti con la morte di Alessandro VI (che avvenne nel 1503) e la politica degli altri stati nazionali e delle potenze europee si incentr\u00f2 sulla lotta sottesa tra Francia e Spagna. Ebbe sempre al suo fianco il fratello Ippolito, che anche il giorno della sua investitura ufficiale, avvenuta il 25 gennaio 1505, cavalc\u00f2 al suo fianco percorrendo le vie di Ferrara. Dalla sua famiglia Alfonso ebbe pure notevoli problemi e l'anno successivo dovette reprimere la congiura dei fratelli Ferrante e Giulio che miravano al potere sul Ducato di Ferrara. Entrambi furono sconfitti e imprigionati nelle segrete del Castello Estense. Ferrante mor\u00ec ancora prigioniero, dopo 34 anni di carcere, nel 1540. Giulio venne invece liberato solo nel 1559, da Alfonso II d'Este.\nNel 1508 partecip\u00f2 alla Lega di Cambrai contro Venezia come gonfaloniere di Santa Romana Chiesa, strappando ai veneziani il controllo di Este e Rovigo.\nDopo la pace di Cambrai.\nNel 1510 rifiut\u00f2 di aderire alla pace stipulata tra il papato e Venezia, perch\u00e9 andava contro gli interessi di Ferrara, quindi fu scomunicato e dichiarato decaduto nel suo potere sul ducato estense. Si alle\u00f2 alla Francia nella guerra della Lega Santa e si trov\u00f2 anche in contrasto con le truppe spagnole. All'inizio del 1512 venne ferito nella difesa di Cento e di Pieve di Cento, che riusc\u00ec a riconquistare solo con l'aiuto francese l'anno successivo. Partecip\u00f2 alla battaglia di Ravenna l'11 aprile 1512 e in quell'occasione furono ancora una volta le sue artiglierie a dimostrare la loro efficacia consentendo ai Francesi di sbaragliare l'esercito pontificio. Ottenne cos\u00ec la revoca della scomunica ma non ancora il reintegro dei territori gli erano stati tolti. Nel 1513, nel mese di marzo, si rec\u00f2 a Roma per prendere parte alla cerimonia di incoronazione di Giovanni de' Medici al soglio pontificio con il nome di papa Leone X.\nIntanto, nel 1518, il duca si rec\u00f2 in Francia, da Francesco I, per ottenere un sostegno nei confronti del papa nella sua richiesta di restituzione di Modena. Non avendo ottenuto soddisfazione alla morte del papa Leone X si mise alla testa di un esercito fortemente armato e riconquist\u00f2 Nonantola e Reggio. Nel novembre del 1526, al fine di indebolire il pontefice che gli era fortemente ostile, consegn\u00f2 ai lanzichenecchi alcune artiglierie delle sue fonderie, in particolare vari falconetti. Una di queste armi colp\u00ec a morte il capitano Giovanni dalle Bande Nere durante la battaglia di Governolo. Le truppe germaniche, in seguito, ebbero via libera e nel maggio 1527 saccheggiarono Roma.\nVerso la fine del suo regno, nel 1530, una sentenza imperiale di Carlo V gli restitui anche Modena, malgrado la ferma opposizione del papa Clemente VII, e con Modena pure la conferma del potere estense su Reggio e Rubiera. Unica contropartita richiesta il versamento nelle casse papali della somma di centomila ducati d'oro.\nAlfonso I raggiunse il singolare primato di essere stato scomunicato, sempre per motivi politici, da ben tre papi: Giulio II, Leone X e Clemente VII.\nIl mecenatismo.\nFu uno straordinario mecenate delle arti amante della cultura e, sin da prima di ottenere il potere, strinse amicizia con Matteo Maria Boiardo. Seppe in seguito circondarsi sempre di artisti e letterati e rese la corte estense un centro di importanza europea. A Ferrara in quel periodo furono accolti personalit\u00e0 come Pietro Bembo, Ludovico Ariosto, Tiziano, Giovanni Bellini, Dosso Dossi e lo scultore Antonio Lombardo. Questi maestri decorarono il Camerino delle Pitture e lo Studio dei Marmi nell'appartamento privato sulla Via Coperta, che unisce ancora oggi il castello al palazzo ducale. Purtroppo i dipinti e i rilievi marmorei furono smontati e dispersi nel 1598 a opera del legato papale dopo che il Ducato di Ferrara pass\u00f2 allo Stato Pontificio.\nAd Ariosto assegn\u00f2 per un certo periodo il governatorato della Garfagnana e coltiv\u00f2 personalmente la passione della musica e dell'architettura. Ludovico Ariosto inoltre dedic\u00f2 l\"'Orlando furioso\" al cardinale Ippolito d'Este, fratello del Duca Alfonso.\nIl duca artigliere.\nIl 22 dicembre 1509 fu protagonista di un celebre fatto d'arme, la battaglia di Polesella, nella quale i cannoni del Ducato di Ferrara (fusi sotto la diretta supervisione di Alfonso) sgominarono una flotta veneziana che aveva risalito il Po per raggiungere la citt\u00e0 ducale. I ferraresi attesero che una provvidenziale piena del Po sollevasse le navi sino alla linea di tiro dei cannoni, poi ordinarono di fare fuoco, distruggendo gran parte della flotta. La sconfitta navale della Repubblica Veneta da parte di un esercito terrestre fece grande impressione sui contemporanei. Alfonso I pass\u00f2 quindi alla storia come \"duca artigliere\", essendo un esperto tecnico d'artiglieria, un metallurgista e fonditore di cannoni. La sua artiglieria riscosse vasta fama in Europa, tanto che gli \u00e8 stata attribuita l'invenzione della granata. Ide\u00f2 anche un sistema di fabbricazione della polvere da sparo. Fu inoltre un esperto di fortificazioni, e le mura di Ferrara, ritenute tra le pi\u00f9 sicure e moderne d'Europa, furono ammirate e celebrate da Ariosto, da Michelangelo e da Rabelais.\nAlfonso impieg\u00f2 le sue armi da fuoco anche in occasione dell'assedio di Padova da parte dell'imperatore Massimiliano, nel 1509. I suoi colpi riuscirono a creare una breccia nelle mura cittadine e la citt\u00e0 non fu conquistata solo a causa di un tradimento. L'imperatore volle tuttavia ringraziare l'estense investendolo signore di Este e Montagnana.\nLe famose artiglierie estensi con l'avvenuta devoluzione di Ferrara subirono un diverso destino. Cesare d'Este, il successore designato al Ducato di Ferrara, non fu riconfermato nel ruolo che era stato di Alfonso II d'Este quindi dovette lasciare Ferrara e trasferire la corte a Modena e cos\u00ec i pezzi di artiglieria, dopo una trattativa, vennero divisi tra gli Este e il papato. Tra le pi\u00f9 famose bocche da fuoco del periodo la \"Regina\" e lo \"Spazzacampagna\" furono portati a Modena mentre il \"Gran Diavolo\" e il \"Terremoto\" rimasero a Ferrara, ormai citt\u00e0 papale. La \"Giulia\" si trovava gi\u00e0 da tempo a Reggio Emilia.\nDiscendenza.\nAlfonso e Lucrezia Borgia ebbero sette figli:\nDall'amante Laura Dianti ebbe due figli:"}
{"id": "1926143", "revid": "2138421", "url": "https://it.wikipedia.org/wiki?curid=1926143", "title": "Seccadenari", "text": "I Seccadenari sono un'antica famiglia bolognese senatoria, che diede alla Chiesa un vescovo e un beato e alla citt\u00e0 anziani, magistrati e capi-popolo. Insignita di titolo comitale. \nIl Dolfi \"cronologie di famiglie nobili di Bologna \" (Dolfi MDCLXXX, presso Gio.Battista Ferroni, Bologna) dice: \"la sua arma \u00e8 una sega azzurra con otto denti, nella quale vu\u00eci sino sette denari d'oro; e il campo \u00e8 d'oro c con i gigli sopra\" \nMembri celebri.\nErcole (morto nel 1540) fu un noto scultore ed architetto, autore delle porte laterali della facciata della Basilica di San Petronio, nella cui Fabbrica era \"ingignero\" dal 1524.\nNel 1539 Taddeo, professore di diritto presso l'Universit\u00e0 di Bologna, ebbe tra i suoi allievi il famoso naturalista Ulisse Aldrovandi. \nEbbero anticamente case in San Martino e Corte Galluzzi, nonch\u00e9 la torre dei Prendiparte (loro parenti), terza in altezza a Bologna (torre Coronata) che fu acquistata nel 1530 da Ercole, e posseduta fino al 1588. Il loro palazzo era in via Santo Stefano all'angolo di via dei Coltelli.\nCon Vittoria (1730) i Seccadenari si estinsero nella famiglia senatoria dei conti de' Bianchi de' Medici Sighicelli, che ne ereditarono nome, titoli e possedimenti. \nBibliografia.\nGiuseppe Guizzardi, \"Le Sculture Delle Porte Della Basilica Di San Petronio (...)\", Bologna: 1834. "}
{"id": "1926148", "revid": "729019", "url": "https://it.wikipedia.org/wiki?curid=1926148", "title": "PC Professionale", "text": "PC Professionale \u00e8 una rivista mensile italiana di informatica e tecnologia.\nOgni mese pubblica anteprime, notizie e prove di prodotti e servizi informatici. \u00c8 disponibile sia in versione cartacea, in edicola, sia in versione digitale.\nDal 1\u00ba aprile 2014 fa capo al gruppo editoriale Visibilia di Daniela Santanch\u00e8."}
{"id": "1926150", "revid": "117014637", "url": "https://it.wikipedia.org/wiki?curid=1926150", "title": "A.J. Foyt", "text": "Vincitore di due delle tre prove del Triple Crown (Indianapolis e Le Mans), \u00e8 l'unico pilota al mondo ad aver vinto la Daytona 500, la 24 Ore di Le Mans e la 500 Miglia di Indianapolis. Vincitore anche della 24 Ore di Daytona, inoltre, con 67 vittorie detiene il record assoluto dei successi nelle gare di American Championship car racing (campionati per vetture a ruote scoperte statunitensi).\nBiografia.\nPilota eclettico, \u00e8 tra i pochi ad aver ottenuto successi sia con le vetture a \"ruote scoperte\", sia con quelle a \"ruote coperte\". Tra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Foyt ha all'attivo anche 3 Gran Premi nella massima serie motoristica internazionale per vetture a \"ruote scoperte\".\nRitiratosi dalle competizioni agonistiche nel 1993, ha fondato la A. J. Foyt Enterprises, la quale prende parte ai campionati NASCAR, USAC/IRL e CART.\nIl record dei sette titoli.\nAssieme a Michael Schumacher e Lewis Hamilton, \u00e8 l'unico pilota della storia ad aver vinto 7 titoli con vetture \"a ruote scoperte\" (serie americane AAA/USAC/IRL, CART/CCWS o Formula 1); titoli conquistati tra il 1960 e il 1979.\nTuttavia, va precisato che tra i piloti di campionati per vetture \"a ruote coperte\" (Stock car, Sport Prototipo e Turismo), sono riusciti in questa impresa anche gli statunitensi Richard Petty, Dale Earnhardt e Jimmie Johnson. Tra il 1964 ed il 1979 Petty vinse sette titoli tra \"\"NASCAR Grand National Series\" e \"NASCAR Winston Cup Series\" (oggi rinominate in \"NASCAR Sprint Cup Series\") e Earnhardt Sr. conquist\u00f2 sette titoli \"Winston Cup Series\"\" tra il 1980 ed il 1994."}
{"id": "1926151", "revid": "229244", "url": "https://it.wikipedia.org/wiki?curid=1926151", "title": "Alexander Joseph Foyt", "text": ""}
{"id": "1926152", "revid": "1305772", "url": "https://it.wikipedia.org/wiki?curid=1926152", "title": "Macaca assamensis", "text": "Il macaco dell'Assam (\"Macaca assamensis\", McClelland, 1840) \u00e8 un primate della famiglia delle Cercopithecidae.\nDescrizione.\nLa lunghezza del corpo \u00e8 compresa tra 50 e 75\u00a0cm e il peso tra 10 e 15\u00a0kg per i maschi e tra 8 e 12\u00a0kg per le femmine. La coda, con la lunghezza tra 20 e 40\u00a0cm, \u00e8 relativamente corta.\nIl pelo del corpo \u00e8 corto e di colore variabile tra il marrone scuro del lato dorsale e il giallastro di quello ventrale. Il muso \u00e8 sporgente, glabro e rossastro.\nDistribuzione e habitat.\nL'areale si estende dal Nepal e dall'India settentrionale alla Cina meridionale e al Vietnam.\nGli habitat sono vari, dalla foresta pluviale alle foreste di bamb\u00f9 e comprendono zone montagnose fino a 2200 m di altitudine.\nBiologia.\nL'attivit\u00e0 \u00e8 diurna e si svolge prevalentemente al suolo. \nVive in gruppi di 10-50 individui, che comprendono diversi maschi e femmine adulti, nei quali vige una rigida gerarchia.\nLa dieta \u00e8 costituita soprattutto di frutta e altri vegetali, ma comprende anche piccoli animali.\nLa gestazione dura circa 165 giorni e si conclude generalmente con la nascita di un solo piccolo. Mentre le femmine trascorrono tutta la vita nei gruppi in cui nascono, i maschi se ne allontanano al sopraggiungere della maturit\u00e0 sessuale.\nSottospecie.\nSi conoscono due sottospecie di questo macaco:\nStato di conservazione.\nLa specie \u00e8 considerata in pericolo soprattutto per la distruzione dell'habitat. In particolare la sottospecie occidentale (\"Macaca assamensis pelops\"), che viveva in India, \u00e8 ridotta a non pi\u00f9 di 300 individui."}
{"id": "1926153", "revid": "149726", "url": "https://it.wikipedia.org/wiki?curid=1926153", "title": "Macaco dell'Assam", "text": ""}
{"id": "1926156", "revid": "1543377", "url": "https://it.wikipedia.org/wiki?curid=1926156", "title": "Keon Daniel", "text": "Caratteristiche tecniche.\n\u00c8 un centrocampista centrale che pu\u00f2 adattarsi a giocare da esterno, ruolo che ha rivestito spesso sotto la guida di Piotr Nowak ai Philadelphia Union.\nCarriera.\nClub.\nDopo che nel 2005 era stato contattato dal Manchester United per un provino, firma nel 2006 per lo United Petrotrin, club in cui milita fino al 2008, quando si trasferisce al Caledonia AIA.\nNel 2010 passa ai Puerto Rico Islanders, nella USSF Division 2 Professional League statunitense, dove disputa una sola stagione vincendo il campionato.\nNel 2011 viene ingaggiato dai Philadelphia Union in MLS. Segna il suo primo gol l'11 giugno 2011 contro il Real Salt Lake.\nNazionale.\nCon la nazionale under-20 partecipa al campionato nordamericano 2005.\nViene incluso nei 23 convocati per la CONCACAF Gold Cup 2007 ma non entra mai in campo. Debutta in nazionale maggiore nel 2008 e partecipa alla Coppa dei Caraibi nel 2008, 2010 e 2012 e alla CONCACAF Gold Cup 2013."}
{"id": "1926160", "revid": "258694", "url": "https://it.wikipedia.org/wiki?curid=1926160", "title": "Acronis Rescue Media", "text": ""}
{"id": "1926162", "revid": "228587", "url": "https://it.wikipedia.org/wiki?curid=1926162", "title": "Montegrappa", "text": ""}
{"id": "1926167", "revid": "1788047", "url": "https://it.wikipedia.org/wiki?curid=1926167", "title": "Khaleem Hyland", "text": "Caratteristiche tecniche.\n\u00c8 un mediano che fa del fisico la sua arma migliore, destro di piede.\nCarriera.\nClub.\nMessosi in mostra in patria, grazie alla squadra del San Juan Jabloteh, attira gli interessi del , che lo acquista nel 2008. Non avendo avuto l'occasione di debuttare in Premier League, nel gennaio 2009 si trasferisce in prestito in Belgio, presso lo , dove riesce a giocare con pi\u00f9 continuit\u00e0. Terminato il prestito, torna in Inghilterra, ma il club belga riesce a riportarlo nuovamente in squadra, questa volta a titolo definitivo.\nDopo tre stagioni a discreti livelli, nell'agosto 2011 si trasferisce a titolo definitivo al Genk dove trascorre quattro stagioni. Debutta nella fase finale di Champions League il 28 Settembre 2011 in un Bayer Leverkusen - Genk 2-0. Nell'estate 2015 si trasferisce al Westerlo.\nNazionale.\nDebutta in nazionale nel 2008 a soli 18 anni in un'amichevole contro Porto Rico, partecipando nello stesso anno alla Coppa dei Caraibi, e l'anno successivo ai mondiali Under-20. Nel 2013 viene convocato per la Gold Cup. Nel 2014 \u00e8 parte della squadra finalista in Coppa dei Caraibi, dove si render\u00e0 protagonista in negativo della finale sbagliando il rigore decisivo contro la Giamaica. L'anno successivo \u00e8 nuovamente convocato per la CONCACAF Gold Cup 2015."}
{"id": "1926168", "revid": "547992", "url": "https://it.wikipedia.org/wiki?curid=1926168", "title": "Mordano", "text": "Mordano (\"Murd\u00e8(n)\" in romagnolo) \u00e8 un comune italiano di abitanti della citt\u00e0 metropolitana di Bologna, in Emilia-Romagna, composto da due paesi: Mordano ( abitanti) e Bubano (\"Bub\u00e8(n)\" in romagnolo; abitanti). Fa parte del Nuovo Circondario Imolese. \u00c8 il comune pi\u00f9 orientale della citt\u00e0 metropolitana.\nStoria.\nFondazione di Bubano.\nNell'Italia bizantina il territorio ravennate era organizzato in \"fondi\" (dal latino \"fundus\", podere = appezzamento di circa 60 ettari) e \"masse\" (un insieme di fondi con almeno una chiesa parrocchiale).\nNell'Alto Medioevo esisteva il \"fundus Bibani\", un terreno boscoso in larga parte incolto e semi-paludoso (l'etimologia di \"Bibani\" \u00e8 infatti \"fango\", \"fangoso\"). Nei secoli XI e XII, le bonifiche promosse dall'abbazia benedettina imolese di Santa Maria in Regola originarono la \"massa Bibani\". Le nuove terre coltivabili attirarono flussi di popolazione dalle zone circostanti; l'esito di questo processo fu la nascita del paese. Successivamente fu edificata la rocca.\nNel 1802 il Comune di Bubano \u00e8 stato aggregato a quello di Mordano.\nStoria di Mordano.\nPer tutto l'alto Medioevo il feudo di Mordano fu oggetto di aspre contese tra Bologna e Imola (che dista solo 11 chilometri). Alla fine del Duecento Maghinardo Pagani si impossess\u00f2 del feudo, che poi lasci\u00f2 all'amico Matteo Ragnolo. Fu poi la volta, verso la met\u00e0 del Trecento, dei Della Bordella di Imola. In seguito Mordano segu\u00ec la sorte di Imola, passando prima sotto i milanesi, poi i veneziani, i faentini e il nipote di Papa Sisto IV, Girolamo Riario. Alla morte di quest'ultimo (1488), Mordano pass\u00f2 alla di lui vedova Caterina Sforza (cui passarono le signorie di Imola e di Forl\u00ec), che per\u00f2 non lo tenne a lungo.\nDopo solo sei anni il castello venne distrutto dai francesi. Nel 1494 re Carlo VIII scese la penisola diretto a Napoli. Giunto in Romagna con duemila soldati, si diresse a Bubano per fare pressioni su Caterina Sforza affinch\u00e9 si unisse alla sua parte. Fu tentato l'assedio alla rocca, pensando di espugnarla in pochi giorni. Ma la resistenza, approntata con ogni mezzo, fece capire ai francesi che l'avrebbero presa con molto spargimento di sangue. Allora si volsero verso la rocca di Mordano, la presero ed, entrati in paese lo misero a ferro e fuoco saccheggiandolo e massacrando la popolazione.\nDal punto di vista giuridico, nel XV secolo Bubano e Mordano avevano lo status di \u00abcastelli\u00bb del distretto di Imola: rientravano nella giurisdizione della citt\u00e0. Entrambi erano governati da un giusdicente eletto dal Consiglio generale di Imola, che rimaneva in carica un anno. I castelli di Bubano e Mordano dovevano versare a Imola una quota (prestabilita) di imposte camerali, tuttavia amministravano liberamente le proprie entrate ed erano autonome nella redazione dei bilanci.\nNei secoli successivi Mordano e Bubano rimasero a lungo sotto il governo della Chiesa, ma dovettero ritornare in mano straniera nel 1796, quando arrivarono in Romagna le truppe napoleoniche.Con la restaurazione del dominio pontificio, Mordano divenne sede di Podesteria soggetta al governo di Imola, nella Legazione di Ravenna.Dopo la fine dello Stato della Chiesa, il Governatore delle \u00abProvincie provvisorie\u00bb Luigi Carlo Farini, il 27 dicembre 1859, ridefin\u00ec le circoscrizioni territoriali aggregando il Comune di Mordano alla Provincia di Bologna.\nSuccessivamente alla fine della prima guerra mondiale, vari atti di violenza accompagnarono l'affermazione del fascismo anche a Mordano, luogo di nascita di Dino Grandi. Dopo l'istaurazione del regime, varie importanti azioni di antifascismo accompagnarono gli anni trenta e poi la resistenza durante la seconda guerra mondiale, fino all'arrivo degli alleati il 13 aprile 1945.\nMonumenti.\nMordano.\nSi possono osservare all'entrata dell'abitato due belle torri, costruite negli anni ottanta del XIX secolo su progetto dell'ingegnere Giovanni Brusi, che prendono a modello le torri dell'arsenale di Venezia.\nChiesa settecentesca dedicata a Sant'Eustachio, la sua costruzione termin\u00f2 nel 1766. La chiesa \u00e8 a navata unica, con tre cappelle su entrambi i lati. I sei altari sono tutti in scagliola, ciascuno diverso dall'altro. La chiesa conserva l'immagina della \"Madonna delle Grazie\": si tratta di un affresco su un blocco di arenaria di quasi tre quintali, posto nell'abside dell'altare maggiore. Nella chiesa vi \u00e8 anche una statua dell'Addolorata, di fattura locale, che viene portata in processione nella domenica delle Palme. Interessante il piccolo tabernacolo del Cristo morto (la \u201criserva dell'Eucaristia\u201d), nella cappella maggiore, risalente al XV secolo, nonch\u00e9 la marmorea acquasantiera cinquecentesca. L'edificio \u00e8 stato restaurato dopo le distruzioni della II Guerra Mondiale. Dietro l'altare maggiore \u00e8 stata aggiunta l'abside.\nSotto l'edificio attuale esistono i resti di un antico convento, primo centro di culto cristiano della zona, costruito con tutta probabilit\u00e0 prima del Mille dai monaci benedettini. Il convento, intitolato a Sant'Anastasio, fu menzionato per la prima volta in una bolla di Papa Eugenio III nel 1145. Successivamente abbandonato dai benedettini, forse in seguito ad un'alluvione del vicino fiume Santerno, l'edificio cadde in disuso. Nel 1478 fu per\u00f2 recuperato dai francescani, i quali lo ristrutturarono senza farne un vero e proprio convento. Oggi il complesso \u00e8 di propriet\u00e0 della Curia di Imola.\nIl 29 maggio 2005, nel Parco donatori del sangue, ha avuto luogo l'inaugurazione di un monumento bronzeo il cui progetto \u00e8 stato ideato e disegnato dal Comandante della Stazione Carabinieri Maresciallo A.s.UPS Antonello Certini e realizzato dallo scultore lughese Valentino Argelli. \u00c8 una fusione in bronzo policromo alta 2,70\u00a0m per un diametro di 1,10\u00a0m per un peso di 12,50 quintali. Poggia su un basamento in pietra delle dimensioni di 1,00\u00a0m di altezza e 1,30\u00a0m di larghezza, ha quindi un'altezza totale di 3,70\u00a0m ed un peso totale di 28,50 quintali.Il monumento raffigura alcune delle specialit\u00e0 dell'Arma dei Carabinieri pronte ad intervenire in ogni momento e luogo, inoltre rappresenta l'atto di sacrificio dei militari caduti, evidenziato dalla scritta, in rilievo su bronzo \u00abDove il senso del dovere si fonde con l'onore, l'orgoglio ed il sacrificio, l\u00ec c'\u00e8 un Carabiniere!\u00bb. Tutto \u00e8 sormontato dalla Fiamma, simbolo dell'Arma.\nBubano.\nRisale ai tempi di Caterina Sforza la rocca di Bubano, che fu rinforzata alla fine del XV secolo. Dopo che ebbe persa la funzione difensiva, non fu mai oggetto di lavori di ristrutturazione ed and\u00f2 progressivamente in rovina. Nel 1836 fu in gran parte demolita e i mattoni furono venduti a basso prezzo ai possidenti terrieri e riutilizzati come materiale edilizio per la ristrutturazione di vecchie case coloniche nelle campagne circostanti e nei centri abitati vicini.Oggi rimane integro solamente uno dei torrioni delle scuderie e una parte del maschio. \u00c8 stato oggetto di un piano di recupero, avviatosi nel dicembre 2011. L'inaugurazione del Torrione sforzesco restaurato si \u00e8 tenuta il 29 marzo 2014. L'edificio \u00e8 stato adibito in parte a museo.\nLa chiesa esisteva gi\u00e0 attorno all'anno 1500, al tempo di Caterina Sforza: fu edificata nel luogo occupato dalle scuderie della rocca sforzesca (ecco perch\u00e9 non \u00e8 in asse con la via principale del paese. A Bubano, inoltre, manca una piazza monumentale). L'edificio venne ampliato tra 1838 e il 1842, arrivando ad assumere le dimensioni attuali: 24 metri di lunghezza per 9 metri in larghezza, con un altare maggiore e due laterali. L'ultimo restauro \u00e8 stato effettuato nel biennio del 1976-77. Al suo interno \u00e8 conservato un organo Marelli (scuola lombarda) realizzato nel 1874 e restaurato negli anni 2010.\nAree naturali.\nLungo via Bazzino, nella parte pi\u00f9 settentrionale del territorio comunale, \u00e8 sita l'area umida \"Valletta\". Si tratta dell'ultimo relitto acquatico di un bacino artificiale realizzato nel XIX secolo per scolmare le acque del Canale dei molini di Imola, che scorre a fianco della vicina via Lume. Originariamente il bacino aveva una superficie di otto ettari. Negli anni successivi alla Seconda guerra mondiale gran parte dell'area fu convertita a risaia. Negli anni 1980 l'area fu tagliata in due dal passaggio del Canale Emiliano Romagnolo. Si decise di bonificare i bacini a nord del nuovo canale. Una parte dei bacini a sud invece fu conservata al naturale.&lt;br&gt;\nLe Vallette sono frequentate da aironi e garzette. Nelle opportune stagioni si possono avvistare diversi tipi di anatre, trampolieri, cavalieri d'Italia, gru e cicogne.\nL'area \u00e8 di propriet\u00e0 di Con.Ami, il consorzio multiservizi intercomunale con sede a Imola.\nSociet\u00e0.\nPopolazione.\nVariazione della popolazione residente a Mordano dal 2006 al 2010. \nFonte, \"Dati Istat al 31 dicembre 2010\".\nReligione.\nNel comune di Mordano sono presenti due parrocchie facenti parte della diocesi di Imola: Mordano (intitolata a Sant'Eustachio) e Bubano (intitolata alla Nativit\u00e0 di Maria Vergine).\nI fedeli sono particolarmente devoti all'immagine della Madonna delle Grazie, conservata nella chiesa parrocchiale di Mordano. L'immagine, nota sin dal XV secolo, \u00e8 un affresco eseguito originariamente nell'oratorio di S. Bartolomeo che in quel secolo fu trasportato nella chiesa parrocchiale e collocato dietro a un altare laterale. Nel 1737 l'affresco fu staccato dalla parete e l'immagine venne collocata sopra l'altare maggiore. Le sue dimensioni sono di 180 x 100\u00a0cm e il suo peso \u00e8 di 2,75 quintali. Durante i bombardamenti della Seconda guerra mondiale la sacra immagine rimase miracolosamente intatta. Nel 1948 il vescovo Benigno Carrara la onor\u00f2 di una corona d'oro.\nPadre Leo Commissari, missionario molto noto in tutta la diocesi, nacque a Bubano il 19 aprile 1942. Al sacerdote \u00e8 dedicata la scuola primaria del paese.\nCultura.\nTeatro.\nIl Teatro Stabile di Mordano ospita spettacoli di prosa e concerti; offre una rassegna di teatro in lingua romagnola.\nIl Teatro parrocchiale di Bubano \u00e8 gestito dalla compagnia \"La quasi stabile\", che organizza ogni anno una stagione\ndi commedie in romagnolo.\nInfrastrutture e trasporti.\nVie d'acqua.\nAlla fine del Cinquecento le acque del Canale dei molini, che attraversavano il territorio di Mordano da sud a nord,\nrappresentavano la fonte principale per l'irrigazione dei campi, ma quando le precipitazioni superavano la norma allagavano buona parte del territorio massese e conselicese. Nel 1602 le comunit\u00e0 di Massa Lombarda e di Imola trovarono un accordo sullo sfruttamento delle acque del canale: esse vennero fatte confluire nello Zaniolo, un ampio canale artificiale di scolo che percorreva la Romagna estense da sud a nord. Il Zaniolo nasce nel territorio di Mordano (al confine con San Prospero) e percorre tutto il territorio comunale da sud a nord.\nOggi, esaurita la funzione irrigua del canale dei molini (sostituito dal Canale Emiliano Romagnolo), lo scolo Zaniolo raccoglie le acque reflue a sud del paese ed \u00e8 utilizzato per l'irrigazione della campagna mordanese e bubanese.\nStrade.\nMordano \u00e8 attraversata da tre strade provinciali: \nMobilit\u00e0 urbana.\nDal 1\u00ba giugno 2013 Mordano e Bubano sono collegate da una pista ciclabile.\nNel 2019 \u00e8 stato realizzato anche un nuovo tratto che collega Bubano e Chiavica.\nAmministrazione.\nSindaci precedenti.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa mordanese Giulia Gasparri ha vinto tre volte il titolo mondiale di tennis da spiaggia nel doppio femminile: nel 2015, nel 2017 e nel 2018. Nel 2017 ha bissato il titolo mondiale con quello di Campionessa europea, sempre nel doppio femminile. Nel 2019 ha vinto il titolo europeo, in coppia con la dozzese Sofia Cimatti.\nLa societ\u00e0 pi\u00f9 prestigiosa dello sport mordanese \u00e8 il Romagna Handball. La prima squadra disputa il campionato di Serie A2 (seconda divisione nazionale). Durante la sua ultradecennale storia, la societ\u00e0 ha conquistato 17 titoli nazionali giovanili. Il giocatore pi\u00f9 rappresentativo \u00e8 stato Fabrizio Folli, la cui trentennale carriera sportiva si \u00e8 conclusa al termine della stagione 2018/19 all'et\u00e0 di 45 anni.\nA Mordano ha sede la Nuova Ciclistica \u00abPlacci\u00bb, che organizza la \"Strade Bianche di Romagna\" (in collaborazione con l'Associazione Velocipedisti Eroici Romagnoli). Ha ideato (nel 1996) e organizzato il Giro Ciclistico Pesche Nettarine di Romagna; l'ultima edizione della manifestazione si \u00e8 disputata nel 2015. Dal 2017 la societ\u00e0 mordanese organizza il Giro d'Italia Under-23.\nAltre societ\u00e0 sportive sono la Pallavolo Mordano A.S.D e la A.C.D. Mordano-Bubano (calcio).\nA Bubano ha sede l'U.S. \"Antonio Placci\". Nata nel 1922 come societ\u00e0 ciclistica, \u00e8 intitolata alla memoria di Antonio Placci, giovane ciclista amatoriale morto nel 1921 durante una competizione. Dal dopoguerra la societ\u00e0 \u00e8 attiva anche nel calcio e nella pallavolo."}
{"id": "1926169", "revid": "1305772", "url": "https://it.wikipedia.org/wiki?curid=1926169", "title": "Macaca munzala", "text": "Il macaco d'Arunachal (\"Macaca munzala\", Sinha et al., 2004) \u00e8 un primate della famiglia Cercopithecidae.\nDescrizione.\nIl corpo di questo macaco \u00e8 piuttosto tarchiato, il colore del corpo \u00e8 marrone e quello del muso molto scuro.\nDistribuzione e habitat.\nLa specie, scoperta solo nel 2004, \u00e8 stata osservata solo in una piccola zona dello stato indiano Arunachal Pradesh, nell'estremo nordest dell'India.\nL'habitat \u00e8 la foresta di montagna, tra i 2300 e i 3500 m di altitudine.\nBiologia.\nL'attivit\u00e0 \u00e8 diurna e si svolge prevalentemente al suolo.\nCome nel caso degli altri macachi, La dieta \u00e8 costituita soprattutto di frutta, ma comprende anche altri alimenti vegetali e piccoli animali.\nStato di conservazione.\nLo stato di conservazione non \u00e8 stato valutato dalla IUCN, ma la specie potrebbe essere in grave pericolo, data la ristrettezza dell'areale e la caccia di cui \u00e8 oggetto da parte delle popolazioni locali, che la temono per i danni che apporta alle coltivazioni."}
{"id": "1926171", "revid": "36426", "url": "https://it.wikipedia.org/wiki?curid=1926171", "title": "Brucianesi", "text": " \nBrucianesi \u00e8 una frazione del comune di Lastra a Signa in provincia di Firenze.\nSi trova al km 63,5 della strada statale 67 Livornese, sulla riva sinistra dell'Arno.\nIl paese comprende circa 160 famiglie ed \u00e8 un antico porticciolo fluviale. Ha una superficie di 49.990 m\u00b2 ed una popolazione di 288 abitanti.\nBrucianesi e Poggio alla Malva si trovano sulle due sponde dell'Arno, uno sul lato di Lastra a Signa l'altro dalla parte del comune di Carmignano.\nPer attraversare il fiume, fino agli anni cinquanta, si ricorreva ad una barca, legata ad un filo; mentre d'estate il fiume spesso diventava guadabile.\nMonumenti.\nNuova chiesa di Santa Maria.\nLa chiesa della Madonna di Fatima o Nuova chiesa di Santa Maria a Brucianesi \u00e8 la chiesa parrocchiale di Brucianesi, costruita nel 1954.\nL'interno custodisce due tavole del 1470-90 circa, una \"Madonna col Bambino e angeli\" attribuita al Maestro di San Miniato e una \"Piet\u00e0 con san Francesco\" attribuita a Bernardo di Stefano Rosselli, entrambe provenienti dalla vecchia e sconsacrata chiesa di Santa Maria a Lamole.\nTabernacolo.\nDavanti alla chiesa si trova un grande tabernacolo con la \"Madonna col Bambino e santi\", affreschi tardogotici di scuola fiorentina (1400-1450 ca.)."}
{"id": "1926175", "revid": "124925540", "url": "https://it.wikipedia.org/wiki?curid=1926175", "title": "ERTMS", "text": "LERTMS o, pi\u00f9 precisamente, lERTMS/ETCS (European Rail Traffic Management System/European Train Control System) \u00e8 un sistema di gestione, controllo e protezione del traffico ferroviario e relativo segnalamento a bordo, progettato allo scopo di sostituire i molteplici, e tra loro incompatibili, sistemi di circolazione e sicurezza delle varie Ferrovie Europee allo scopo di garantire l'interoperabilit\u00e0 dei treni soprattutto sulle nuove reti ferroviarie ad alta velocit\u00e0.\nStoria.\nLe varie ferrovie europee, nate in un contesto storico-politico differente da quello odierno e al servizio di interessi nazionali o imprenditoriali a volte contrapposti, si trovarono con il passare del tempo ad avere molto poco di comune, poco pi\u00f9 che lo scartamento di 1435\u00a0mm. Le differenze, notevoli, includevano differenti sistemi di trazione, di alimentazione elettrica, diversi sistemi di accoppiamento e repulsione, diversi impianti di segnalamento e di controllo del traffico e molto spesso incompatibili tra loro. Con l'avvento dell'integrazione europea venne a definirsi la sempre pi\u00f9 cogente necessit\u00e0 di stabilire delle norme progettuali comuni che permettessero ai singoli vettori del trasporto ferroviario la libera circolazione in tutte le reti ferroviarie dei Paesi aderenti.\nLe decisioni per studiare l'unificazione furono concordate in una riunione dei ministri dei trasporti dei paesi aderenti tenutasi alla fine del 1989; l'obiettivo era quello di ottenere l'interoperabilit\u00e0 dei vettori e ci\u00f2 venne definito nei suoi requisiti essenziali da un gruppo di esperti ferroviari, inquadrati nel \"Gruppo di studio UIC-ERRI-s 1069\"; due anni dopo l'UIC e un pool di industrie ferroviarie (UNISIG) stabilirono le linee operative sviluppando il progetto unificato per un cruscotto di bordo (\"Eurocab\"), e un sistema di trasmissione dati terra-treno: quello discontinuo venne denominato \"Eurobalise\" e quello continuo \"Euroradio\": il primo in seguito divenne l'ETCS di 1\u00ba livello e il secondo l'ETCS di 2\u00ba livello. Il sistema \"ERTMS/ETCS\" venne sviluppato, in relazione al progetto comune definito \"European Rail Traffic Management System\", dal \"Gruppo europeo\" di utilizzatori costituito nel 1995 dalle ferrovie francesi, tedesche ed italiane che iniziarono la fase sperimentale ed attuativa; ad esse successivamente si aggiunsero le ferrovie spagnole, inglesi e olandesi. Il tutto \u00e8 stato definito dal Consiglio dell'Unione europea con la direttiva 96/48/EC del 23 luglio 1996 che ha stabilito le condizioni per l'interoperabilit\u00e0 del sistema ferroviario ad Alta velocit\u00e0 e le linee guida per le specifiche tecniche relative.\nNel 2001 \u00e8 stata adottata una nuova direttiva, la 2001/16/EC, che ha esteso l'interoperabilit\u00e0 anche alle reti ferroviarie convenzionali definendo le \"Specifiche tecniche di interoperabilit\u00e0\" (STI) per lo \"SCC\", il Sistema di Comando e Controllo. Nel 2004 \u00e8 stata istituita l'ERA (Agenzia Ferroviaria Europea) con \"lo scopo di contribuire, per gli aspetti tecnici, all'implementazione della legislazione comunitaria per il miglioramento della posizione competitiva del settore ferroviario, aumentando il livello di interoperabilit\u00e0 e sviluppando un approccio comune alla sicurezza del sistema ferroviario europeo\".\nAnche altri paesi, come l'Ungheria, hanno iniziato ad adeguarsi; nella versione ETCS di 1\u00ba livello, venne attrezzata la linea tra Budapest e Hegyeshalom. Il primo sistema ERTMS/ETCS di 2\u00ba livello invece venne installato sulla Roma - Napoli, aperta nel 2005. La previsione \u00e8 quella di giungere all'installazione del sistema, per giungere all'interoperabilit\u00e0 piena, sulla rete dei \"Corridoi TEN\" individuati in sede europea.\nCos'\u00e8 il sistema ERTMS/ETCS.\nPrima della definizione concordata del \"sistema ERTMS/ETCS\" nelle varie ferrovie degli stati europei erano stati implementati svariati sistemi di controllo della sicurezza della circolazione ferroviaria basati su differenti concezioni di principio. In Italia le FS avevano sviluppato il sistema di blocco automatico a correnti fisse, poi quello a correnti codificate (BAcc) basando la sicurezza di marcia sul riconoscimento da parte del macchinista degli aspetti dei codici che ripetevano con congruo anticipo l'aspetto dei segnali fissi di terra. Il mancato riconoscimento o il mancato rallentamento di marcia in tempo utile provocava l'arresto rapido del treno. In Germania si era sviluppato il sistema INDUSI con boe induttive di trasmissione a bordo poste in punti prefissi del binario; sistemi di controllo e frenatura automatica rendevano sicuro il sistema, ma \u00e8 evidente che la circolazione di locomotive tra le due reti, italiana e tedesca era del tutto incompatibile a meno di attrezzarle con ambedue i sistemi. Altre reti adottavano altrettanti differenti sistemi come ASFA/LZB in Spagna, AWS in Gran Bretagna ed altri ancora al punto che si contavano circa 20 sistemi differenti. Tale situazione obbligava i treni atti alla circolazione internazionale a montare a bordo diverse apparecchiature in grado di funzionare ciascuna con il sistema della rete in cui circolava con un'enorme complicazione tecnica, costi elevati e necessit\u00e0 di macchinisti in possesso di svariate abilitazioni alla condotta; un esempio illuminante in tal senso erano i treni TGV \"Thalys\" i cui costi di produzione risultavano molto pi\u00f9 elevati dei TGV \"classici\". Anche se i sistemi utilizzati erano differenti tutte le tecnologie implementate si basavano su due sottosistemi essenziali: ATP, ovvero \"Automatic Train Protection\", e ATC ossia \"Automatic Train Control\". In pratica il primo serve a garantire sempre il corretto distanziamento tra i treni in circolazione sulla linea e il secondo per intervenire con la frenatura in emergenza nel caso di assente o di errato comportamento del macchinista alla guida del treno.\nIl sistema ERTMS/ETCS \u00e8 costituito da differenti equipaggiamenti che hanno lo scopo di integrare le due funzioni suddette ed \u00e8 caratterizzato da tre diversi livelli funzionali: 1\u00ba, 2\u00ba e 3\u00ba. La definizione del livello dipende da come la linea \u00e8 equipaggiata ed il modo in cui le informazioni sono trasmesse tra treno e posti di controllo.\nNell'ETCS di 1\u00ba livello l'autorizzazione al movimento e le corrispondenti informazioni sul percorso vengono trasmesse al treno e visualizzate in cabina al macchinista (cab signalling) in modo discontinuo mediante boe che realizzano l'autolocalizzazione del treno e trasmettono ad esso la condizione di via. Il tutto pu\u00f2 essere integrato da un'ulteriore serie di punti trasmittenti che forniscono in modo continuo le informazioni al treno e i relativi dati di controllo di marcia e posizionamento; il sistema pu\u00f2 anche essere integrato con il GSM-R. Il sistema ECTS di 2\u00ba livello permette la gestione del distanziamento dei treni, anzich\u00e9 con le boe, tramite un sistema trasmittente a terra e un posto centrale (Radio Block Center) che, conoscendo lo stato della linea e degli altri treni, invia in continuit\u00e0, tramite un collegamento GSM-R, informazioni ai treni relative all'autorizzazione all'avanzamento; questi possono cos\u00ec determinare il proprio profilo di velocit\u00e0 anche in base alle proprie caratteristiche di peso e frenatura.\nIl sistema interviene tempestivamente ad ogni possibile rischio per la sicurezza.\nUn rotabile attrezzato di apparecchiature ERTMS/ETCS (EuroCab) pu\u00f2 operare su ogni linea ETCS senza particolari restrizioni tecniche. Questo innovativo sistema ha come obiettivi principali la massimizzazione delle prestazioni delle linee ferroviarie, sia quelle ad alta velocit\u00e0, che quelle di massimo interesse commerciale per realizzare l'interoperabilit\u00e0 dei vettori sulle diverse reti europee.\nIl sistema \u00e8 stato sviluppato in collaborazione tra Alstom, Thales, Invensys, Ansaldo Signal, Siemens e Bombardier.\nETCS \u2013 Livello 0.\nQuando un rotabile con ETCS percorre una tratta non-ETCS si definisce a livello 0. In tale situazione il treno percorrer\u00e0 la linea osservando i segnali fissi e rispettando le normali disposizioni di esercizio in vigore. Nel caso in cui i regolamenti e le norme di esercizio abbiano differenti significati sar\u00e0 possibile solo la circolazione con macchinisti abilitati dalla rete locale.\nETCS \u2013 Livello 1.\nETCS di 1 livello \u00e8 un tipo di segnalazione a bordo (cab signalling system) che pu\u00f2 essere aggiunto al sistema di segnalamento tradizionale esistente nella linea integrandolo con boe induttive (Eurobalise) e lasciando in funzione i segnali tradizionali esistenti a terra per la circolazione dei convogli tradizionali. Le boe fisse trasmittenti (\"Eurobalise\") ripeteranno codificandoli opportunamente gli aspetti e le informazioni fornite dai segnali fissi di linea e forniranno alle apparecchiature di bordo del treno le necessarie autorizzazioni al movimento. Il computer di bordo dei rotabili attrezzati elaborer\u00e0 le velocit\u00e0 massime e le curve di frenatura in base ai dati recepiti. Dato che il treno ottiene le informazioni necessarie dalle boe a terra \u00e8 necessario che le impegni passandovi sopra per poter ottenere le necessarie autorizzazioni per i successivi movimenti. Le informazioni relative all'integrit\u00e0 del convoglio e il suo posizionamento vengono rilevate tramite i circuiti di binario. Mediante l'installazione di \"Eurobalises\" aggiuntive (\"Euroloop\") tra un segnale di inizio tratta e uno di uscita \u00e8 possibile ottenere una trasmissione abbastanza continua di informazioni. Le informazioni possono essere trasmesse per via induttiva al passaggio del locomotore o per via radio.\nIl sistema permette l'attrezzaggio di linee a segnalamento tradizionale e la coesistenza dei due tipi di traffico, quello nazionale e quello interoperabile. Le ferrovie italiane hanno in corso iniziative per rendere compatibile con il ETCS di 1\u00ba livello il sistema SCMT in corso di installazione su buona parte della rete ferroviaria nazionale.\nETCS \u2013 Livello 2.\nETCS di 2 livello \u00e8 un sistema di segnalazione e protezione del treno basato su una trasmissione radio di dati digitali. Nella cabina di guida su apposito pannello vengono visualizzate direttamente le informazioni relative alla via e le autorizzazioni al movimento dei treni. Le esatte posizioni dei treni, la direzione di marcia assieme a tutte le altre necessarie informazioni vengono trasmesse automaticamente al Radio Block Centre (RBC) a intervalli determinati. Il movimento dei treni \u00e8 cos\u00ec monitorato in continuit\u00e0 per mezzo dei radio block centre.\nL'autorizzazione al movimento viene trasmessa al veicolo in continuit\u00e0 via GSM-R assieme a tutte le informazioni relative alla linea come rallentamenti o velocit\u00e0 massima. Le boe Eurobalises in questo livello 2 vengono ad assumere soltanto la funzione di sensori di posizione e di riferimento con funzione di controllo e correzione eventuale di posizionamento del treno sulla linea. Il computer di bordo provvede ad elaborare in continuit\u00e0 i dati trasferiti e le massime velocit\u00e0 permesse punto per punto.\nIl sistema risulta meno oneroso rispetto ad altri in quanto scompare la necessit\u00e0 dei circuiti di binario codificati in grado di trasmettere informazioni a bordo dei treni, dei segnali fissi luminosi e quanto ad essi connesso; Le boe di linea sono di tipo semplice passivo e servono esclusivamente come sensori di certificazione del posizionamento del treno. Per contro \u00e8 richiesta la presenza di un certo numero di Stazioni Radio Base BTS per garantire un regolare flusso di dati tra terra e treno. Il sistema in totale automatismo interviene in caso di qualunque azione che pregiudichi la sicurezza della circolazione ferroviaria. Ad integrazione del tutto sono presenti anche punti di rilevamento termico che trasmettono segnali di controllo ed allarme in caso di riscaldamento anomalo di boccole e cuscinetti delle ruote dei treni.\nIl sistema permette la circolazione, sulle linee ferroviarie attrezzate con ETCS di 2\u00ba livello solo ai rotabili attrezzati con ETCS-2\u00ba e GSM-R, mentre ne esclude i mezzi tradizionali in grado di circolare mediante segnalamento a terra. Tali rotabili tuttavia sono in grado di circolare su tutte le linee attrezzate con apparecchiature di livello inferiore.\nETCS \u2013 Livello 3.\nIl livello 3 \u00e8 ancora allo stadio di studio. Sono infatti ancora da determinare alcuni aspetti relativi alla sicurezza dei treni. Di massima il sistema prevede l'eliminazione di molte apparecchiature di terra affidando sia la localizzazione che il controllo di integrit\u00e0 dei convogli ad appositi apparati trasmittenti di bordo che dialogano in continuit\u00e0 con il \"posto centrale\" di elaborazione e controllo dei dati relativi alla marcia dei treni sulla tratta. Inoltre supera il concetto di sezione fissa di blocco introducendo quello di \"sezione di blocco dinamica\" modellata non sullo spazio \"fisico\" predeterminato ma creata in funzione delle esigenze della circolazione e delle possibilit\u00e0 offerte dal sistema radiotrasmittente.\nL'ulteriore sviluppo del livello 3, con l'integrazione delle nuove tecnologie di comunicazione digitali senza fili nei sistemi di controllo dinamico del traffico sulle reti ferroviarie, \u00e8 supportata anche dal Programma d'innovazione 2 dell'Impresa comune Shift2Rail.\nRadio Block Centre.\nIl \"Radio Block Centre\", (acronimo RBC) \u00e8 il componente basilare dello ETCS di 2\u00ba livello: \u00e8 posto infatti in un apposito posto centrale dal quale tramite il Sistema di Comando e Controllo viene tenuta sotto controllo e gestita la circolazione dei treni. Mediante la trasmissione via radio con sistema GSM-R dedicato a 900 MHz ciascun treno riceve tutti i parametri da rispettare come velocit\u00e0, vincoli relativi al percorso, possibili rallentamenti temporanei e quant'altro sia necessario a mantenere il corretto distanziamento tra i treni in circolazione. Contemporaneamente lo stesso RBC raccoglie le informazioni inviate dai treni. Tutto l'insieme delle informazioni relative al posizionamento dei convogli sulla tratta ferroviaria e alle infrastrutture permette di trasmettere al treno direttamente in cabina al sottosistema di bordo \"EVC\" (European Vital Computer) la cosiddetta \"Autorizzazione al movimento\" concessa dal sistema, cio\u00e8 la libert\u00e0 di circolazione rispetto al punto in cui iniziano le condizioni restrittive. Le informazioni che arrivano dal Radio Block Centre elaborate vengono visualizzate dallo schermo sul cruscotto della locomotiva, (DMI) che indicher\u00e0 la velocit\u00e0 \"obiettivo\", la distanza libera avanti e una serie di informazioni tra cui la velocit\u00e0 massima consentita.\nProtezione delle comunicazioni.\nLe trasmissioni su rete aperta sono vulnerabili rispetto ad accessi non autorizzati. Al fine di garantire l'integrit\u00e0 e l'autenticit\u00e0 dei messaggi ricevuti ed inviati vengono utilizzate tecniche crittografiche a chiave segreta. Lo standard UNISIG Subset-137 specifica le modalit\u00e0 di gestione \"on-line\" delle chiavi per applicazioni ERTMS/ETCS.\nApplicazione europea del sistema ERTMS/ETCS.\nLa necessit\u00e0 di garantire in tempi accettabili l'interoperabilit\u00e0 ha spinto la maggior parte dei paesi europei ad adottare il sistema; \nERTMS/ETCS in Italia.\nArrivate in ritardo per quanto riguarda il completamento di una rete funzionale ad alta velocit\u00e0, le ferrovie italiane per contro sono state le prime in Europa ad avere scelto per le proprie tratte AV/AC il sistema ERTMS pi\u00f9 avanzato, quello di 2\u00ba livello. La prima linea ad essere completata \u00e8 stata la ferrovia ad alta velocit\u00e0 Roma-Napoli. Successivamente il sistema \u00e8 stato applicato alle linee dedicate all'alta velocit\u00e0 Torino-Milano, Milano-Bologna e Bologna-Firenze (compresa la stazione e il passante sotterraneo di Bologna). Resta da operare l'adeguamento della prima \"Direttissima AV\", la ferrovia Roma-Firenze, in cui l\u2019implemetazione \u00e8 prevista entro novembre 2021. \nFunzionamento del sistema.\nLe nuove linee AV/AC, sulle quali \u00e8 stato attivato il sistema ERTMS/ETCS di 2\u00ba livello, sono state rese atte alla \"banalizzazione,\" cio\u00e8 alla marcia, indifferentemente, a destra, a sinistra o anche parallela dei convogli. Il percorso \u00e8 privo di segnali luminosi del tipo tradizionale a terra (ad eccezione dei segnali di confine) e di blocco elettrico a correnti codificate, ed al suo posto \u00e8 stato attivato un sistema di blocco radio che assicura il controllo dei treni mediante un \"continuum\" di informazioni scambiate tra i treni e un posto centrale RBC mediante boe \"Eurobalise\" e GSM-R. L'esercizio della linea e dei suoi parametri avviene in telecomando tramite il Sistema di Comando e Controllo. Le sezioni di blocco sono di lunghezza fissa di 6\u00a0km, sono individuate da apposite boe e segnalate mediante una segnaletica rifrangente di inizio e fine sezione. La segnaletica \u00e8 posta anche a protezione dei \"posti di servizio\" (PdS) siano essi \"posti di movimento\", \"posti di comunicazione\" o \"bivi\". Tali segnali sono del tipo \"imperativo,\" cio\u00e8 impongono l'arresto del treno a meno che abbia un\"autorizzazione al movimento\" (MA). Alcuni binari da cui ha inizio la corsa di un treno (Start on Mission) attrezzato con la tecnologia ERTMS/ETCS sono muniti di un ulteriore segnale a tabella rettangolare rifrangente con la scritta \"START\", posta in corrispondenza con un Punto Informativo (PI) collegato con il Radio Block Centre. In tale punto il sistema riceve la posizione del treno (Position Report), informazione fondamentale perch\u00e9 il RBC possa concedere autorizzazioni al movimento per l'inizio della corsa.\nGli unici punti delle linee AV/AC muniti di segnali luminosi tradizionali a lato sono quelli di \"confine\", cio\u00e8 i punti di interconnessione con le linee tradizionali, nelle quali il sistema ERTMS non \u00e8 presente: in tali punti i treni commutano tra l'uso del sistema ERTMS e la circolazione con SCMT e/o con il riconoscimento a vista dei segnali.\nLa marcia dei treni.\nI treni, per potersi avviare in linea, ricevono dei messaggi elettronici visualizzati a bordo sul cruscotto del \"DMI\" denominati \"autorizzazione al movimento\" (MA).\nQueste possono essere di 3 tipi:\nSolo il primo caso permette al treno la marcia alla velocit\u00e0 piena ma sempre imposta dalla MA (univoco per quel treno), sul cruscotto DMI di Bordo treno vengono visualizzate tutte le indicazioni relative e la marcia si svolge sotto la piena supervisione del blocco radio. Nel secondo caso, il treno non superer\u00e0 la velocit\u00e0 di 30\u00a0km/h. Nel terzo caso il treno, a seconda dell'opportunit\u00e0, non superer\u00e0 la velocit\u00e0 di 30\u00a0km/h o 50\u00a0km/h arrestandosi al successivo segnale fisso, ovvero segnale imperativo di fine sezione/di protezione/di confine/di posto di esodo, in quanto la circolazione treni avviene in \"condizioni degradate\", cio\u00e8 in \"override\" del cruscotto DMI prescritta dal Dirigente Centrale Operativo ed operata dal macchinista. La trasmissione delle prescrizioni avverr\u00e0 mediante moduli M.40 TELEC/1 e TELEC/2 (BLOCCO RADIO) e comunque con comunicazioni registrate verbali (se debitamente autorizzate) o scritte.\nQuando il treno proviene da un tratto di linea, o stazione, della linea tradizionale, esistono delle localit\u00e0 di servizio denominate \"interconnessioni\" che consentono ai treni attrezzati di immettersi sulla linea AV ERTMS/ETCS L2 a determinate condizioni, da cui dipende la disposizione a via libera del segnale. Le condizioni sono:\nc-con consenso connessione (treno connesso con RBC),\nconsenso immissione DCO,\npredisposizione dell'itinerario,\nlibert\u00e0 della sezione di blocco a valle\nesistenza dell'MA.\nIn questa localit\u00e0 di transizione tra i due regimi di esercizio il macchinista disinserisce la funzione SCMT o ripetizione segnali e verifica il passaggio da \"ETCS Livello 0\" a \"ETCS Livello 2\" e l'attivazione della icona di \"full supervision\"; avvenuto questo la marcia avverr\u00e0 rispettando l'indicazione di velocit\u00e0 indicata dal cruscotto DMI e il punto obiettivo a cui raggiungerla. Le operazioni di cambio RBC avverranno automaticamente assieme a tutte quelle relative al cambio di fase della linea elettrica a 25 kV (ogni 12\u00a0km). Tutti i segnali a terra non avranno alcun significato nella marcia in \"full supervision\" mentre lo riprenderanno in caso anomalo di circolazione degradata. Al termine della tratta, al rientro nella linea tradizionale, il macchinista ripeter\u00e0 le operazioni iniziali all'inverso riattivando i sistemi classici di controllo della marcia."}
{"id": "1926179", "revid": "124958227", "url": "https://it.wikipedia.org/wiki?curid=1926179", "title": "Semproniano", "text": "Semproniano \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale di Semproniano si estende su una superficie di poco pi\u00f9 di 80\u00a0km\u00b2, nella parte pi\u00f9 interna delle Colline dell'Albegna e del Fiora, che proprio in questa zona tendono ad elevarsi sensibilmente, giungendo in prossimit\u00e0 delle pendici del cono vulcanico del Monte Amiata, che svetta in direzione nord/nord-est. Confina a ovest e a nord con il comune di Roccalbegna, a nord-est con i comuni di Santa Fiora e Castell'Azzara, a sud-est con il comune di Sorano, a sud con il comune di Manciano.\nIl territorio si estende praticamente ovunque a quote collinari medio-alte, facendo registrare nei centri abitati la quota minima di 470 metri s.l.m. nella frazione di Rocchette di Fazio e la quota massima di 881 metri s.l.m. nella frazione di Petricci, situata per l'altitudine che la caratterizza in area montana.\nClima.\nIn base ai dati medi disponibili per il trentennio 1951-1980 per la stazione meteorologica di Petricci e di seguito riportati nella tabella, la temperatura media annua si aggira sui +11,6\u00a0\u00b0C ai 750 metri s.l.m. di Petricci, mentre le precipitazioni medie annue fanno registrare un valore attorno ai 1.250\u00a0mm nella medesima localit\u00e0, a causa dell'effetto stau causato dal massiccio del Monte Amiata rispetto ai possibili venti di scirocco, ostro e libeccio, oltre alla probabilit\u00e0 di attivit\u00e0 termoconvettiva durante i mesi pi\u00f9 caldi dell'anno: tale valore pluviometrico si accosta maggiormente a quelli di altre localit\u00e0 amiatine, piuttosto che a quelli che si rilevano in altri centri delle Colline dell'Albegna e del Fiora.\nQuesti, invece, i dati della stazione meteorologica di Semproniano, a 485 metri s.l.m., basati sul periodo 1993-2020 e appartenente alhttp://www.sir.toscana.it/Semproniano [TOS11000055]:\nI 2357 gradi giorno registrati nel centro di Semproniano includono l'intero territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere\nStoria.\nLa tradizione fa risalire l'origine di Semproniano alla romana Gens Sempronia e, nelle vicinanze (zona di Rocchette di Fazio), sono stati ritrovati resti archeologici di una fattoria risalente al periodo etrusco.\nLa documentazione storica risale sicuramente a prima dell'anno mille, quando i borghi di Semproniano e Rocchette appartenevano al feudo della famiglia Aldobrandeschi.\nVerso la met\u00e0 del Trecento il paese si sottomise a Siena, rimanendo cos\u00ec nel territorio della Repubblica fino al Cinquecento, epoca in cui venne conquistato temporaneamente dagli Spagnoli prima di entrare definitivamente nel Granducato di Toscana.\nSegu\u00ec un lungo periodo di abbandono e decadenza, tanto che il centro venne successivamente inglobato per un lungo periodo nel Comune di Roccalbegna, fino a divenire autonomo il 29 gennaio 1963.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 97 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nLa biblioteca comunale di Semproniano \u00e8 situata in via Dante Alighieri e dispone di un patrimonio librario di circa volumi."}
{"id": "1926181", "revid": "339392", "url": "https://it.wikipedia.org/wiki?curid=1926181", "title": "Nascita delle universit\u00e0 nel XII secolo", "text": ""}
{"id": "1926183", "revid": "466539", "url": "https://it.wikipedia.org/wiki?curid=1926183", "title": "Giuliano Ferrara", "text": "\u00c8 stato europarlamentare per il Partito Socialista Italiano (1989-1994) e poi Ministro per i rapporti con il Parlamento del primo Governo Berlusconi (1994-1995).\n\u00c8 fondatore (1996) ed \u00e8 stato direttore del quotidiano \"Il Foglio\" (fino al 27 gennaio 2015; dal giorno seguente la direzione \u00e8 passata a Claudio Cerasa) nonch\u00e9 ex editorialista de \"Il Giornale\".\nBiografia.\nLe origini sessantottine.\nNato in una famiglia ebraica da parte di padre e antifascista, Giuliano Ferrara \u00e8 figlio del senatore comunista Maurizio Ferrara (1921-2000, direttore de \"l'Unit\u00e0\" e presidente della Regione Lazio) e di Marcella De Francesco (1920-2002, partigiana gappista e poi a lungo segretaria particolare di Togliatti, per divenire poi caporedattrice della rivista comunista \"Rinascita\"). Attivo in politica era anche il nonno Mario Ferrara, avvocato di ispirazione liberale che aveva difeso attivisti antifascisti dinanzi al Tribunale Speciale per la sicurezza dello Stato, poi editorialista de \"Il Mondo\" di Mario Pannunzio e del \"Corriere della Sera.\"\nDal 1958 al 1961 abita a Mosca, dove il padre \u00e8 corrispondente de \"l'Unit\u00e0\". Rientrato in Italia, verso la fine degli anni '60 consegue la maturit\u00e0 classica presso il Liceo \"Lucrezio Caro\" di Roma avvicinandosi alla politica da contestatore \"sessantottino\", partecipando agli scontri di Valle Giulia (1\u00ba marzo 1968).\nIn questo periodo ha anche un'esperienza nel mondo dello spettacolo, come corista nella prima opera rock realizzata in Italia, \"Then an Alley\" di Tito Schipa Junior (su musiche di Bob Dylan).\nNel PCI torinese (1973-1982).\nNel 1973 \u00e8 responsabile, per il Partito Comunista Italiano di Torino, del coordinamento provinciale FIAT, e scrive sul quindicinale \"Nuova societ\u00e0\".\nNel 1977, sempre per il PCI torinese, \u00e8 responsabile del settore scuola e cultura, per poi divenire due anni dopo segretario cittadino. Come tale l'8 giugno 1980 viene eletto consigliere comunale nel capoluogo piemontese diventando in dicembre il capogruppo comunista. Con la guerra del Libano del 1982 Ferrara \u00e8 nominato dal primo cittadino di Torino, Diego Novelli, delegato del sindaco per i soccorsi alla popolazione di Beirut.\nIl 18 settembre 1982 in piazza San Carlo a Torino il Comune organizza l'evento musicale \"Mille musicisti per la pace\" con Luciano Berio che esegue \"Accordo\". Per l'occasione Ferrara, a dieci minuti dall'inizio, chiede sia a Berio sia all'assessore alla cultura Giorgio Balmas che il concerto sia dedicato alle vittime di Sabra e Shatila, ma questi si rifiutano. A fine concerto Ferrara rende pubblico l'episodio e ne nasce una polemica pubblica: Balmas e Berio si difendono sostenendo che non era il caso di aprire con un \u00abmini-comizio\u00bb, mentre Ferrara dapprima il 19 sera rilancia la sua richiesta stavolta in apertura della replica e spalleggiato dal direttore del Teatro Stabile, Mario Missiroli, e infine, davanti al nuovo diniego, il 20 lascia clamorosamente il PCI restando consigliere. Dopo la riunione del direttivo comunista torinese del 22 settembre, Ferrara si dimette anche da consigliere.\nPer il PCI la richiesta di Ferrara era legittima, ma non il comportamento da lui tenuto nella vicenda, motivo per cui le dimissioni sono accettate. Ferrara rester\u00e0 formalmente consigliere comunale torinese fino al 25 ottobre 1982, nonostante il 4 ottobre il Consiglio Comunale avesse rigettato all'unanimit\u00e0 le sue dimissioni.\nIl passaggio al PSI (1985).\nIl giovane Ferrara inizia a collaborare con il settimanale \"L'Espresso\", continuando a criticare il PCI come \"migliorista\", essendo nota la sua vicinanza alle posizioni di Giorgio Napolitano. Per questo motivo nel 1985 viene avvicinato dal Partito Socialista Italiano tramite Claudio Martelli, intenzionato ad assorbire tutti gli amendoliani torinesi fuoriusciti negli ultimi anni dal PCI. Ferrara neg\u00f2 le voci di un suo approdo al PSI, ma al tempo stesso ci tenne a ribadire che considerava \u00able scelte di fondo di Craxi e dei socialisti come le pi\u00f9 giuste per il Paese e per la sinistra\u00bb. Il 28 febbraio era stata gi\u00e0 programmata una conferenza stampa che avrebbe annunciato l'entrata di Ferrara nel PSI e la sua candidatura alle elezioni comunali torinesi del 1985, ma all'ultimo momento prefer\u00ec evitare l'impegno elettorale.\nIn seguito Ferrara ha sostenuto pi\u00f9 volte di aver abbandonato l'ideologia comunista \"in tempi non sospetti\", cio\u00e8 prima della caduta del muro di Berlino. Marco Travaglio ha sostenuto che questa e altre sue posizioni politiche siano invece state dettate da convenienza, in quanto in quel periodo Bettino Craxi era comunque presidente del Consiglio. Nel corso degli anni ottanta inizia a lavorare per il \"Corriere della Sera\", firmando gli articoli con lo pseudonimo Piero Dall'Ora e creando la rubrica \"Bretelle rosse\". Contemporaneamente entra nella redazione di \"Reporter\", giornale d'inchiesta di area socialista diretto dai due ex-leader di Lotta Continua Adriano Sofri ed Enrico Deaglio.\nNel 2003 Ferrara ha dichiarato di essere stato, a met\u00e0 degli anni ottanta, confidente retribuito della CIA. L'azione disciplinare promossa nei suoi confronti presso l'Ordine dei giornalisti per determinare la compatibilit\u00e0 tra la professione e la collaborazione con un servizio segreto non ha avuto seguito, sia per decorrenza del termine di cinque anni \"oltre i quali, in base alla legge professionale n. 69/1963, interviene la prescrizione per un fatto suscettibile di sanzione disciplinare\", sia perch\u00e9 all'epoca dei fatti Ferrara non era un giornalista professionista.\nAttivit\u00e0 televisiva (1987) ed Europarlamentare PSI (1989-1994).\nIl 10 novembre 1987 Ferrara debutta in Tv su Rai 3 con \"Linea rovente\".\nSegue il 13 aprile 1988 su Rai 2 \"Il testimone\", programma col quale si introduce in Italia l\"'infotainment\".\nAll'inizio del 1989 con un contratto che gli garantisce un compenso molto alto, Ferrara si trasferisce in Fininvest per condurre dal 13 febbraio su Canale 5 \"Radio Londra\". Dal 12 aprile condurr\u00e0, sempre su Canale 5, anche \"Il gatto\". Due mesi dopo viene eletto europarlamentare del PSI.\nGiuliano Ferrara torner\u00e0 su Canale 5 con \"Radio Londra\" il 7 gennaio 1991. Poco dopo, il 21 gennaio, debutta su Italia 1 con \"L'istruttoria\", la trasmissione che a partire dal 1993 Ferrara user\u00e0 per esprimere le sue posizioni critiche nei confronti delle inchieste della magistratura sul cosiddetto caso Tangentopoli.\nDal 10 febbraio 1992 (dopo un'anteprima il 20 gennaio) con la moglie Anselma Dell'Olio conduce su Italia 1 la trasmissione \"Lezioni d'amore\", incentrata sul sesso e ispirata al film \"Comizi d'amore\" di Pier Paolo Pasolini. Il programma diventa fin dall'inizio un caso politico e dopo dieci giorni il programma viene cancellato da Silvio Berlusconi su pressioni della Democrazia Cristiana.\nMinistro del primo governo Berlusconi e nascita de \"Il Foglio\".\nCon l'ascesa di Silvio Berlusconi e di Forza Italia, Ferrara decide di lasciare, assieme a molti compagni di partito, un PSI ormai in disfacimento. Diviene Ministro per i rapporti con il Parlamento del primo governo Berlusconi. Nel gennaio del 1996 fonda il quotidiano \"Il Foglio\" (edito dall'omonima cooperativa editoriale, della quale fa parte Veronica Lario, seconda moglie di Silvio Berlusconi), di cui \u00e8 stato direttore fino al 2015. Scherzando sul fatto che la propriet\u00e0 del giornale \u00e8 sempre attribuita all'allora moglie di Berlusconi, Ferrara una volta si definisce sarcasticamente un berlusconiano \u00abtendenza Veronica\u00bb, per andare contro \u00abquesto malvezzo sciocco usato per degradare il Foglio\u00bb. Su questo giornale esprime posizioni definite neoconservatrici.\n\u00c8 un sostenitore del centro-destra, e poi del secondo e terzo governo Berlusconi, anche se in maniera talvolta critica. Nello stesso giornale si batte a pi\u00f9 riprese per la concessione della grazia ad Adriano Sofri. Nel 1996, pur senza lasciare la direzione del \"Foglio\", viene nominato direttore del settimanale \"Panorama\". La direzione di \"Panorama\" \u00e8 segnata da forti tensioni con la redazione, che lo sfiducia subito dopo l'insediamento, e si conclude con le dimissioni di Ferrara, che decide di dedicarsi solo alla direzione de \"Il Foglio\".\nCandidato per Forza Italia e la Casa delle Libert\u00e0 alle elezioni politiche suppletive (per il seggio vacante del collegio elettorale del Mugello, in Toscana) per il Senato del 9 novembre 1997, viene sconfitto dall'ex-pm simbolo di Mani pulite, Antonio Di Pietro, candidato dell'Ulivo.\nIl ritorno in tv e la conduzione di \"Otto e mezzo\".\nGiuliano Ferrara torna in tv l'11 dicembre 1997 alle 20:50 su Rai 2: presenta infatti una serata speciale intitolata \"Piazza Fontana - Storia di un complotto\", in occasione del 28\u00ba anniversario della strage. Si tratta di una \"lezione di storia\" condotta in studio dal giornalista, inframezzata dalle immagini di un documentario-inchiesta sui noti fatti a cura di Fabrizio Calvi e Fredric Laurent, con interviste ad alcuni protagonisti della vicenda.\nCon gli eventi dell'11 settembre 2001 le sue posizioni politiche e ideali hanno una svolta antilaicista e socialmente conservatrice: pur essendo dichiaratamente un non cattolico, inizia a sostenere la necessit\u00e0 del rafforzamento dei valori giudaico-cristiani come baluardo dell'Occidente di fronte al pericolo crescente dell'estremismo islamico. Viene definito da Eugenio Scalfari un \"ateo devoto\".\nOltre a dirigere \"Il Foglio\", conduce su LA7 la trasmissione \"Otto e mezzo\", di cui \u00e8 anche autore, con una breve parentesi nel 2008, quando la sua candidatura alle elezioni politiche di quell'anno lo rende incompatibile con il ruolo di commentatore. Viene affiancato nella conduzione del programma prima da Gad Lerner, poi da Luca Sofri, in seguito da Barbara Palombelli, giornalista del \"Corriere della Sera\", e quindi da Ritanna Armeni, giornalista di \"Liberazione\". Nel 2005 \u00e8 ancora affiancato da Lerner, che dopo poche puntate lascia per dedicarsi al suo programma \"L'infedele\", sostituito nuovamente da Ritanna Armeni. Nel 2005 pubblica una raccolta di saggi dal titolo: \"Non dubitare. Contro la religione laicista\" (Edizioni Solfanelli, Chieti).\nIl 7 luglio 2006 viene condannato in primo grado per diffamazione ai danni dei giornalisti de \"l'Unit\u00e0\" e al risarcimento di 135\u00a0000 euro. Nel corso di una trasmissione di \"Porta a Porta\" del 2003, in una discussione sulla giustizia disse: \u00abNo, no, non \u00e8 un giornale libero. Credo che l'unico modo di definirlo \u00e8 un foglio tendenzialmente omicida!\u00bb. Nel 2006 nell'elezione del Presidente della Repubblica Italiana Giuliano Ferrara \u00e8 il candidato di bandiera di DCA e Nuovo PSI: ottiene 8 voti al primo scrutinio, 9 voti al secondo, 10 voti al terzo e 7 voti al quarto e ultimo scrutinio che elegge Giorgio Napolitano al Quirinale. Sull'elezione del nuovo Capo dello Stato Ferrara e \"Il Foglio\" (ma anche Vittorio Feltri con \"Libero\") si erano schierati per l'elezione di Massimo D'Alema, il quale comunque ringrazi\u00f2.\nLa campagna per una moratoria sull'aborto.\nA seguito dell'approvazione da parte dell'Assemblea generale delle Nazioni Unite di una risoluzione non vincolante per una moratoria sulla pena di morte a dicembre 2007 Ferrara propone una moratoria universale sull'aborto, che definisce \"lo scandalo supremo della nostra epoca\". Ferrara individua tra le cause dell'aborto la solitudine delle donne, la mancanza di sostegno economico alle donne in gravidanza e la responsabilit\u00e0 degli uomini, colpevoli, a suo dire, di non sostenere le donne che rimangono incinte. Egli ha rivelato che, attorno ai suoi vent'anni, tre sue partner ricorsero all'aborto.\nFerrara, a proposito di questi aborti, ha dichiarato: \u00abIo sono stato per tre volte un mascalzone e un peccatore. Tre bambini non sono nati perch\u00e9 le loro madri hanno rifiutato la maternit\u00e0 e io mi sono voltato dall'altra parte. Questo \u00e8 indegno\u00bb. Il quotidiano \"Il Foglio\" ha ospitato numerosi interventi di privati cittadini, personalit\u00e0 pubbliche e associazioni della societ\u00e0 civile a favore e contro l'aborto. Il 2 febbraio 2008 Ferrara annuncia al pubblico del Teatro Manzoni di Monza l'invio di una lettera all'ONU, poi pubblicata su \"Il Foglio\" del 18 febbraio.\nLista \"Aborto? No, grazie\" e ultime iniziative giornalistiche.\nIl 12 febbraio 2008 Ferrara annuncia la fondazione del partito \"Associazione difesa della vita. Aborto? No, grazie\", che definisce \"di scopo\", per portare il dibattito sulla vita in Parlamento e lascia la conduzione di \"Otto e mezzo\". Fallito il tentativo di apparentamento con Il Popolo della Libert\u00e0, la lista \"Aborto? No, grazie\" si presenta da sola alle elezioni politiche in aprile.\nDurante la campagna elettorale, Ferrara \u00e8 duramente contestato nei suoi comizi a Bologna, a Pesaro, a Milano e a Palermo. \nLa lista di Ferrara \u00e8 presentata solo alla Camera e raccoglie 135.578 voti, pari allo 0,371% del totale, non superando la soglia di sbarramento e non conquistando alcun seggio. Ferrara commenta: \u00abPi\u00f9 che una sconfitta, una catastrofe: io ho lanciato un grido di dolore per un dramma e gli elettori mi hanno risposto con un pernacchio\u00bb.\nDal 2011 al 2012 Ferrara ha condotto su Rai 1 \"Qui Radio Londra\", un programma di 5-7 minuti che andava in onda dopo il TG1 delle 20.00.\nIl 27 gennaio 2015 Ferrara lascia la direzione de \"Il Foglio\", che viene assunta da Claudio Cerasa; rimane comunque editorialista del quotidiano.\nPosizioni politiche.\nFiglio del senatore comunista Maurizio Ferrara, Giuliano a soli due anni, nel 1954 accompagna il padre a Mosca per il reportage sulla morte di Iosif Stalin che il padre deve scrivere per \"L'Unit\u00e0\". A diciassette anni partecipa a Roma alla manifestazione di protesta contro la polizia che aveva presidiato la Facolt\u00e0 di Architettura dell'Universit\u00e0 La Sapienza da cui \u00e8 scaturita la Battaglia di Valle Giulia, una delle prime manifestazioni del Sessantotto italiano. Nei primi anni settanta a 21 anni viene mandato dal PCI a Torino dove gli viene affidato l'incarico di responsabile fabbriche del partito a Torino. Negli anni ottanta abbandona il comunismo in polemica con la dirigenza del suo partito e si dedica al giornalismo sostenendo in questa veste il Partito Socialista Italiano e in particolare il suo segretario Bettino Craxi. Nel 1992, quando scoppia lo scandalo di Tangentopoli e Craxi viene costretto a lasciare la segreteria del partito, si schiera vicino alle posizioni garantiste, criticando con forza l'operato dei magistrati. Dal 1994 appoggia Silvio Berlusconi, prima come ministro e poi come giornalista.\nFerrara prende posizione in tema di aborto gi\u00e0 nel 1989, criticando dalle pagine del \"Corriere della Sera\" la deresponsabilizzazione del maschio che segue all'introduzione delle prime pillole abortive. Negli anni seguenti, pur rimanendo un non credente, assume una posizione pi\u00f9 vicina a quella della Chiesa cattolica in temi quali il sostegno della famiglia \"tradizionale\" e la difesa dei diritti del concepito. Si schiera a favore dell'astensione nei referendum del 2005 sulla procreazione medicalmente assistita.\nFerrara condivide la posizione della Chiesa cattolica riguardo alla difesa delle radici giudaico-cristiane dell'Europa, ma ne accentua la funzione di contrasto al fondamentalismo islamico.\nNel 2013, su Radio 24, Giuliano Ferrara ha affermato che \u00abl'omosessualit\u00e0 \u00e8 contronatura\u00bb e \u00abl'adozione ai gay \u00e8 spaventosa\u00bb. Ha proseguito dicendo che \u00abla famiglia gay mi fa ridere\u00bb.\nFerrara appoggia dagli anni novanta tutti gli interventi militari degli Stati Uniti d'America, a partire dalla prima guerra del Golfo. All'inizio del 2003, in un editoriale del \"Foglio\", appoggia le iniziative militari degli Stati Uniti d'America contro l'Iraq intraprese dal presidente George W. Bush, che culminano con l'invasione nonostante il parere contrario del segretario dell'ONU Kofi Annan e l'opposizione degli altri membri del Consiglio di sicurezza delle Nazioni Unite. \nIl dibattito culturale sul \"Foglio\" spesso \u00e8 finalizzato a far conoscere all'opinione pubblica italiana le posizioni dei neoconservatori statunitensi e Giuliano Ferrara \u00e8 spesso citato come il principale esponente italiano di questo movimento. Questa identificazione tra l'orientamento culturale del Foglio (e del suo direttore) e l'ideologia dei neoconservatori statunitensi \u00e8 giustificata dal fatto che Ferrara \u00e8 stato uno dei primi studiosi italiani del filosofo della politica Leo Strauss, noto negli Stati Uniti come ispiratore del movimento neoconservatore. Di interesse \u00e8 anche la posizione assunta da Ferrara in difesa dei valori tradizionali del cristianesimo come elemento necessario di coesione sociale per la civilt\u00e0 occidentale liberale e democratica.\nFerrara \u00e8 annoverato tra i cosiddetti \"atei devoti\" (termine coniato da Beniamino Andreatta per indicare gli atei che dimostrano vicinanza con le posizioni della Chiesa cattolica). Egli ha dichiarato di non essere cattolico, ma di essere filosoficamente su posizioni teiste e quindi di credere in un Dio personale.\nProcedimenti legali.\nNell'ottobre 2003 lo scrittore Antonio Tabucchi invia al quotidiano francese \"Le Monde\" un articolo critico su Ferrara che, per\u00f2, prima di essere pubblicato viene fatto pervenire allo stesso Ferrara da un redattore di \"Le Monde\" suo amico. Ferrara lo pubblica sul quotidiano \"Il Foglio\", di cui era direttore, il giorno stesso (9 ottobre 2003) in cui sarebbe apparso sul quotidiano francese, che arriva in edicola alla sera, presentandolo con le parole \"Applauditemi, sono riuscito a rubare un articolo a \"Le Monde\"\". Da allora si trascina una vicenda legale in Francia, intentata da Tabucchi contro Ferrara per pubblicazione non autorizzata e violazione del diritto d'autore. Ferrara \u00e8 condannato in primo grado e in appello, ma nel settembre 2008 la Corte di Cassazione francese annulla le due sentenze per mancanza di giurisdizione su fatti svoltisi in Italia.\nFerrara e la satira.\nFerrara viene spesso bersagliato dalla satira italiana per le sue posizioni in politica estera e in materia giudiziaria, a partire dal settimanale \"Cuore\", fino agli spettacoli di Roberto Benigni, Daniele Luttazzi e Sabina Guzzanti. In tutte le rappresentazioni satiriche, lo si schernisce per aver cambiato appartenenza politica, suggerendo una logica di interessi quale motivazione principale del suo cambio di schieramento. Proprio ai suoi frequenti cambi di casacca politica fa riferimento la canzone del 1984 \"La strana famiglia\" di Giorgio Gaber (\"E poi chi c'\u00e8, ah gi\u00e0 la Tamara, un mignottone di viale Zara, che ha dato lezioni a Giuliano Ferrara\"). Nel suo tour del 1996 il comico Roberto Benigni ne prese di mira la sua grossa stazza.\nDurante il 52\u00ba Festival di Sanremo, nella cui serata finale era previsto uno \"sketch\" di Benigni, Ferrara polemizz\u00f2 di nuovo contro l'artista, asserendo che nel caso in cui fosse salito sul palco, sarebbe stato in prima fila a \u00abtirargli uova marce\u00bb.\nAlla fine Ferrara si limit\u00f2 a lanciare uova sullo schermo del televisore del proprio salotto, di fronte a una telecamera che lo riprendeva mentre assisteva all'esibizione dell'artista toscano.\nQuando Benigni si accorse che Ferrara non era in sala, ironizzando ipotizz\u00f2 che fosse partito per Sanremo, ma che fosse tornato indietro dopo essersi mangiato le uova per strada.\nL'8 dicembre 2007 Giuliano Ferrara fu menzionato in un monologo di Daniele Luttazzi durante la trasmissione \"Decameron\" in onda su LA7: l'episodio caus\u00f2 la sospensione del programma.\nNel caso, Ferrara difese la sospensione del programma, pur ribadendo il diritto alla satira.\nVita privata.\n\u00c8 sposato dal 1987 con la scrittrice statunitense naturalizzata italiana Anselma Dell'Olio."}
{"id": "1926186", "revid": "1442080", "url": "https://it.wikipedia.org/wiki?curid=1926186", "title": "Miguel \u00c1ngel Brindisi", "text": "Carriera.\nNato da una famiglia italiana emigrata in Argentina, con l' prese parte al . \u00c8 considerato tra i migliori giocatori argentini di tutti i tempi.\nCentrocampista elegante, dotato di grande tecnica, era capace di fornire assist ma anche di segnare come un attaccante tanto da essere, con 194 gol, nella top ten dei migliori cannonieri della storia del calcio argentino."}
{"id": "1926187", "revid": "2120780", "url": "https://it.wikipedia.org/wiki?curid=1926187", "title": "Fonologia del dialetto di Sora", "text": "Fonologia del dialetto di Sora \u00e8 una raccolta di studi dialettologici del linguista Clemente Merlo editi in una pubblicazione del 1920.\nOpera.\nL'opera \u00e8 una raccolta di vocaboli appartenenti all'idioma parlato degli abitanti di Sora con alcuni elementi comparativi tratti dal volgare dei comuni limitrofi (Arpino, Castro dei Volsci, Amaseno) e di parte dell'Italia centro-meridionale. I dati studiati sono organizzati analiticamente in elenchi di parole, suddivisi in base alle caratteristiche fonetiche riscontrate.\nLa pubblicazione fu dedicata dall'autore al giurista sorano Vincenzo Simoncelli.\nDialetto.\nFonologia.\nLo studio del Merlo suddivide il materiale raccolto in tre gruppi fondamentali: il \"sistema vocalico\" (vocalismo), le semivocali e il \"sistema consonantico\" (consonantismo).\nVocalismo.\nIl dialetto di Sora possiede sette vocali: \"i\", \"\u00e9\", \"\u00e8\", \"a\", \"\u00f3\", \"\u00f2\", \"u\" (IPA: [i], [e], [\u025b], [a], [o], [\u0254], [u]); lo scev\u00e0 (che pi\u00f9 propriamente sarebbero diverse vocali indistinte simili alla neutra [\u0259]).\nConsonantismo.\nMerlo registra nel sorano 25 consonanti: \"p, t, c, cc, k, b, d, g, gg, gh, m, n, \u1e45, gn, r, l, gl, f, s, z, sc, \u1e61, \u017c, \u017e, \u010d\" (IPA: [p], [b], [t], [\u02a7], [t\u02a7], [k], [b], [d], [\u02a4], [d\u02a4], [g], [m], [n], [\u014b], [\u0272], [r], [l], [\u028e], [f], [s], [\u02a6], [\u0283], [z], [\u02a3], [\u0255]) pi\u00f9 due semivocali, l\"j\" e la \"u\" (IPA: [j], [w]).\nGrammatica e sintassi.\nGruppo verbale.\nIl congiuntivo \u00e8 utilizzato solo al modo imperfetto.\nTradizione e letteratura.\nIl volgare sorano non ha lasciato tracce scritte nella storia. Esclusa la breve testimonianza dei placiti cassinesi in cui si \u00e8 conservata la memoria di un volgare centro-meridionale che subito ricorda gli odierni dialetti campani, non ci sono altri documenti testuali in cui si \u00e8 utilizzato il sorano. Verso la fine del XVIII secolo due autori adottarono il volgare di Sora per alcune loro poesie, Giuliano Deci e Saverio Marsella, i cui lavori per\u00f2 rimasero ignorati fino al primo novecento. Il giurista Vincenzo Simoncelli riprese a scrivere in versi nel volgare della sua citt\u00e0, seguito poi da Luigi Conocchia, autore con cui la poesia in sorano riesce a raggiungere il lirismo degno della tradizione dialettale italiana. \nEguaglia la qualit\u00e0 stilistica del Conocchia Francesco Biancale. Altre composizioni goliardiche e satiriche sono state lasciate da Antonio Loffredo, Virgilio Efrate e Riccardo Gulia, che ai temi romantici dei primi poeti sorani prediligono i bozzetti folclorici e nostalgici. Della prosa si ricordano le novelle ed i racconti di Giovanni Tordone, scritti in dialetto balsoranese."}
{"id": "1926188", "revid": "136053", "url": "https://it.wikipedia.org/wiki?curid=1926188", "title": "Dialetto di Sora", "text": ""}
{"id": "1926189", "revid": "1592339", "url": "https://it.wikipedia.org/wiki?curid=1926189", "title": "Vitalij Petrov (pilota automobilistico)", "text": "Carriera.\nGli esordi.\nPetrov inizi\u00f2 la sua carriera nel 2001, ma non nei kart come molti altri piloti, bens\u00ec nella Lada Cup, in cui rimase anche l'anno seguente dove domin\u00f2 e vinse tutte le prove acquisendo il massimo dei punti disponibili, 500. Nel 2003 corse nella Formula Renault italiana con l'Euronova Racing, dove termin\u00f2 diciannovesimo; nello stesso anno, oltre che a partecipare anche ad alcune gare dell'Eurocup Formula Renault 2.0 e alla serie britannica invernale della medesima svoltasi al termine della stagione in cui conquist\u00f2 anche una vittoria, debutt\u00f2 nell'Euro Formula 3000 sul Circuito di Cagliari. Nel 2004 partecip\u00f2, nel suo Paese, al campionato Lada Revolution, in cui conquist\u00f2 tutte le pole position, ma fu solo vicecampione; in stagione partecip\u00f2 anche a qualche gara in Formula Renault e in Euro Formula 3000. Petrov rimase in Russia anche nel 2005, dove vinse il campionato Lada Revolution, con ben 10 successi, e il campionato russo di Formula 1600 con cinque vittorie. Nel 2006 corse nell'Euroseries 3000 con l'Euronova Racing; termin\u00f2 il campionato terzo, con 9 podi su 18 gare, vincendo all'Hungaroring, al Mugello, a Silverstone e a Barcellona. Nello stesso anno partecip\u00f2 anche alla gara della Formula Masters tenutasi a Brno partendo dalla pole.\nGP2.\nNella stagione 2006, Petrov fece il suo debutto in GP2 con la David Price Racing, dove rimpiazz\u00f2 Olivier Pla che aveva perduto la sponsorizzazione della Direxiv a partire dal weekend di Hockenheim. Nella stagione 2007 pass\u00f2 alla Campos Grand Prix, dove trov\u00f2 come compagno di scuderia Giorgio Pantano; per cinque volte giunse a punti, vincendo anche una gara sul Circuito Ricardo Tormo di Valencia. Nella stagione 2008 partecipa prima alla GP2 Asia, in cui termin\u00f2 terzo dietro a Romain Grosjean e S\u00e9bastien Buemi con una vittoria sul Circuito di Sepang, e poi alla GP2 dove concluse settimo nella generale con una vittoria sul Circuito urbano di Valencia. Nella stagione successiva pass\u00f2 alla Barwa Addax, erede della Campos Grand Prix, con la quale giunse quinto nella GP2 Asia con una nuova vittoria a Sepang e secondo in GP2 alle spalle di Nico H\u00fclkenberg con due vittorie, a Istanbul e a Valencia.\nFormula 1.\n2010-2011: Renault.\nPetrov fu avvicinato ai sedili di scuderie di Formula 1, come Sauber, Renault e Campos per il campionato 2010; il 31 gennaio 2010 \u00e8 stato indicato pilota titolare per la Renault, diventand\u00f2 cos\u00ec il primo pilota russo a competere nel campionato della massima formula (vi \u00e8 stato un solo precedente nel 1948 quando Igor Troubetzkoy partecip\u00f2 al Gran Premio di Monaco, prima per\u00f2 della creazione del campionato mondiale). Dopo esser stato costretto al ritiro nei primi 3 gran premi della stagione, ha ottenuto i suoi primi punti iridati nel Gran Premio di Cina. Al Gran Premio di Turchia, dopo aver condotto una gara a stretto contatto con l'altra Renault di Robert Kubica e le due Ferrari di Fernando Alonso e Felipe Massa, \u00e8 entrato in contatto con l'asturiano, che lo stava superando all'esterno, e ha riportato la foratura di una gomma; rientrato ai box per un cambio gomme, ha fatto segnare il giro pi\u00f9 veloce della gara. Nell'ultima gara della stagione ad Abu Dhabi si \u00e8 piazzato al sesto posto. Il 27 marzo 2011, nella prima gara della stagione, grazie al terzo posto in Australia non solo conquista il primo podio della sua carriera in Formula 1 ma anche il primo in assoluto per un pilota russo nella massima serie motoristica. Dopo il piazzamento a podio, Petrov va per\u00f2 a punti appena 7 volte su 18 gare, anche per via della scarsa competitivit\u00e0 della sua vettura.\n2012: Caterham.\nIl 17 febbraio 2012 fu ingaggiato dalla Caterham al posto dell'italiano Jarno Trulli. La vettura si rivel\u00f2 scarsamente competitiva, relegando Petrov nelle ultime file insieme al compagno di squadra Heikki Kovalainen ed ai piloti di Marussia e HRT. Il pilota russo ottenne il miglior risultato della stagione nell'ultimo gran premio della stagione disputato in Brasile; in questa occasione Petrov tagli\u00f2 il traguardo in undicesima posizione, cogliendo il miglior risultato della storia della scuderia e permettendole di sopravanzare la Marussia nella lotta per il decimo posto nel campionato costruttori. Grazie a questo risultato il pilota russo chiuse in diciannovesima posizione in classifica piloti, primo dei piloti senza punti. Nel 2013, nessuna scuderia offr\u00ec un contratto a Petrov, che dette cos\u00ec l\u2019addio al \"Circus\" iridato.\nDopo la Formula 1.\nConclusa l'esperienza nella massima serie motoristica, nel 2014 passa nel campionato DTM alla guida di una Mercedes del team M\u00fccke Motorsport. Dal 2016 al 2019 correva nel WEC, prima con il CEFC Manor TRS Racing e poi con il team SMP Racing. Da l\u00ec in poi, non ha pi\u00f9 partecipato a nessuna gara.\nDal Gran Premio del Portogallo 2020 \u00e8 nominato quale commissario aggiunto per la gara da parte della FIA. \u00c8 la prima volta che il russo ricopre questo ruolo in un \"weekend\" di gara. A causa di un lutto familiare, \u00e8 costretto a lasciare il ruolo subito dopo le qualifiche. Per la gara viene sostituito dal portoghese Bruno Correia, pilota della \"safety car\" della Formula E e del campionato WTCR, il quale anche lui ricopre, per la prima volta, questo ruolo."}
{"id": "1926190", "revid": "287204", "url": "https://it.wikipedia.org/wiki?curid=1926190", "title": "Haris Mujezinovic", "text": ""}
{"id": "1926191", "revid": "125495155", "url": "https://it.wikipedia.org/wiki?curid=1926191", "title": "Editto bulgaro", "text": "La locuzione editto bulgaro (chiamato anche editto di Sofia, diktat bulgaro o ukase bulgaro) \u00e8 utilizzata nel dibattito politico italiano per indicare una dichiarazione rilasciata il 18 aprile 2002 dall'allora Presidente del Consiglio Silvio Berlusconi, durante una conferenza stampa in occasione di una visita ufficiale a Sofia, dichiarazione ribattezzata poi, dal giornalista Simone Collini de \"l'Unit\u00e0\", \"diktat bulgaro\".\nNella dichiarazione, Berlusconi denunci\u00f2 quello che, a suo dire, era stato un \u00abuso criminoso\u00bb della TV pubblica da parte dei giornalisti Enzo Biagi e Michele Santoro e dal comico Daniele Luttazzi, affermando successivamente che sarebbe stato \u00abun preciso dovere della nuova dirigenza\u00bb Rai non permettere pi\u00f9 il ripetersi di tali eventi.\nL'affermazione venne interpretata dall'opposizione e da una parte dell'opinione pubblica come un auspicio per l'allontanamento dei tre dalla Rai. Effettivamente i tre, dopo poco, furono estromessi dal palinsesto della Rai, alla quale solo Santoro e Biagi hanno fatto ritorno a diversi anni di distanza e dopo sentenze giudiziarie a loro favore. Luttazzi invece non \u00e8 tornato a condurre un suo programma in Rai, come prima dell'editto. In due brevi occasioni \u00e8 stato intervistato come ospite, entrambe le volte su Rai 3: nel 2003 fu intervistato da Pippo Baudo nella sua trasmissione \"Cinquanta\", mentre nel 2007 fu invitato da Enzo Biagi nel suo ultimo programma televisivo \"RT\".\nLa dichiarazione.\nLa fortuna di tale formula espressiva (\"editto\" o \"\"diktat\" bulgaro\"), che l'ha resa cos\u00ec atta alla comunicazione politico giornalistica fino a consolidarla come una frase fatta di largo uso nella discussione politica, \u00e8 certamente legata alla sua innegabile potenza espressiva: i sostantivi \"editto\" e \"diktat\" sono utilizzati con l'intento di evocare l'idea di un'imposizione dall'alto o, per il riferimento a un sistema dittatoriale, di instaurare un parallelismo tra la vicenda e le azioni di controllo e censura della stampa compiute dalla dittatura bulgara durante il socialismo reale, cos\u00ec da rafforzare le critiche mosse al governo Berlusconi di attuare politiche di regime. Ci\u00f2 in quanto, fra l'altro, Silvio Berlusconi era gi\u00e0 detentore dell'unico polo televisivo privato di rilievo in Italia.\nSecondo la Treccani la fortuna dell'espressione \u00e8 derivata anche dal fatto che nel linguaggio giornalistico l'aggettivo \"bulgaro\", oltre a riferirsi al luogo dove il \"discorso\" sarebbe stato fatto, ha anche un valore semantico rievocativo dei tempi pi\u00f9 cupi della mancanza di democrazia della Bulgaria dei tempi della cortina di ferro.\nLa dichiarazione originale fu:\nLa dichiarazione venne immediatamente accolta dall'opposizione come un'intrusione dell'esecutivo nelle decisioni del neoeletto CdA della Rai, allo scopo di allontanare dalla televisione pubblica i giornalisti Enzo Biagi e Michele Santoro e il comico Daniele Luttazzi. Biagi, Santoro e Luttazzi infatti erano gi\u00e0 stati accusati pi\u00f9 volte in precedenza dallo stesso Berlusconi di \"manifesta partigianeria\" e di aver portato avanti una campagna di attacchi personali verso di lui attraverso un uso indebito del canale pubblico, perfino in campagna elettorale a ridosso delle elezioni del 2001. Secondo tale corrente di pensiero \u00e8 difficile non leggere le dichiarazioni di Berlusconi e i conseguenti avvenimenti come un attacco alla libert\u00e0 di stampa e una subordinazione della Rai al governo, con compromissione della sua funzione di TV di pubblico servizio.\nTale interpretazione della dichiarazione quale ingerenza venne successivamente rafforzata nell'opinione pubblica dopo l'effettiva sospensione dei programmi \"Sciusci\u00e0\", \"Il Fatto\" e \"Satyricon\", che realizzava di fatto l'allontanamento dei tre personaggi dal video entro pochi mesi dalla dichiarazione incriminata. L'allontanamento suscit\u00f2 immediatamente accese critiche in quanto i tre, pur non avendo mai nascosto la loro posizione critica nei confronti del governo Berlusconi, riscuotevano ugualmente una notevole popolarit\u00e0 e i loro programmi ottenevano ottimi risultati in termini di \"share\". Inoltre quanto affermato durante le loro trasmissioni non \u00e8 mai stato contestato nella sostanza: in tutte le cause intentate contro di loro, i diversi giudici hanno riconosciuto che le loro affermazioni erano pertinenti e tutte basate su fatti veri.\nIn realt\u00e0, pur essendo questa la prima volta che una ingerenza politica veniva cos\u00ec apertamente denunciata, in RAI si sono pi\u00f9 volte verificati allontanamenti e interruzioni di trasmissioni per motivi politici, a partire dall'allontanamento di Ugo Tognazzi e Raimondo Vianello nel 1959 dopo il celebre \"sketch\" che parodiava la caduta dell'allora Presidente della Repubblica Giovanni Gronchi.\nAd anni di distanza, nel corso della trasmissione \"Porta a Porta\" condotta da Bruno Vespa, Berlusconi asser\u00ec che \u00abQuando, a Sofia, ho parlato di Biagi, Santoro e Luttazzi, non pensavo che fossero presenti giornalisti. Altrimenti mi sarei attenuto a un linguaggio ufficiale\u00bb. In realt\u00e0 la frase era stata pronunciata in una conferenza stampa davanti a duecento giornalisti internazionali al termine di una visita ufficiale alle autorit\u00e0 bulgare, ma n\u00e9 il conduttore Vespa n\u00e9 i tre direttori di giornale presenti intervennero per ricordarlo.\nIl caso Santoro.\nLa decisione di sospendere il programma \"Sciusci\u00e0\" e di non impiegare Michele Santoro nel palinsesto autunnale venne adottata dopo la seduta del CdA Rai del 30 ottobre 2002, conseguentemente a un procedimento disciplinare interno aperto nei confronti del giornalista per i contenuti di due puntate delle sue trasmissioni, \"Sciusci\u00e0 Edizione Straordinaria\" (24 maggio 2002) e un reportage di \"Sciusci\u00e0\" del 5 agosto 2002.\nDal settembre 2002 la collaborazione di Santoro con la Rai fu sospesa e non pi\u00f9 ripresa e il programma venne sostituito da \"Excalibur\", condotto da Antonio Socci, accusato a sua volta di tenere una condotta faziosa di sostegno a Berlusconi e ostile nei confronti dell'opposizione; tale programma fu caratterizzato, per tutta la sua durata, da ascolti molto pi\u00f9 bassi rispetto a quelli di \"Sciusci\u00e0\".\nNel giugno 2003, relativamente alla causa di lavoro intentata dal giornalista, il tribunale di Roma eman\u00f2 un'ordinanza in cui impose alla Rai un risarcimento a beneficio di Santoro e riaffid\u00f2 a quest'ultimo la conduzione di un programma \u00abdi approfondimento giornalistico a puntate collocato in prima o in seconda serata con dotazione delle risorse umane, materiali e tecniche, idonee ad assicurare la buona riuscita di esso, in misura equivalente a quella praticata per i programmi precedenti\u00bb, ordinanza mai recepita, neppure successivamente a un richiamo dell'Autorit\u00e0 per le Garanzie nelle Comunicazioni, che invitava la Rai \u00abal rispetto dei principi di pluralismo, obiettivit\u00e0, completezza ed imparzialit\u00e0\u00bb. La disputa tra la televisione pubblica italiana e Santoro si \u00e8 protratta fino al 26 gennaio 2005.\nOltre a un'estemporanea apparizione nella prima puntata del programma televisivo \"Rockpolitik\", condotto da Adriano Celentano, Santoro ha poi ripreso l'attivit\u00e0 di conduttore sulla Rai con il programma \"Annozero\", andato in onda su Rai 2 a partire dal 14 settembre 2006, quando ormai il governo Berlusconi era terminato. Al ritorno di Berlusconi al governo le polemiche verso Michele Santoro e la sua trasmissione \"Annozero\" (soprattutto nei confronti del giornalista Marco Travaglio) ripresero. Il 20 gennaio 2011, con l'intervista a Nadia Macr\u00ec, una delle poche ragazze disposte a parlare pubblicamente in merito alle feste di Silvio Berlusconi, la puntata ha venti milioni di telespettatori. Nel 2011 la RAI non rinnov\u00f2 il contratto a Santoro, Travaglio e Ruotolo, i quali furono costretti ad abbandonare la tv pubblica.\nIl caso Luttazzi.\nIl programma \"Satyricon\" condotto da Daniele Luttazzi, nonostante una stagione di successo con ascolti record (punte di sette milioni e mezzo di telespettatori), non venne riconfermato dalla dirigenza Rai dopo la vittoria di Berlusconi alle elezioni politiche del 2001. Il \"talk-show\" si attir\u00f2 da subito le critiche della destra, che accus\u00f2 Luttazzi di \"volgarit\u00e0\", ma le polemiche si fecero roventi dopo che Luttazzi aveva intervistato, in una puntata andata in onda poco prima dell'inizio della campagna elettorale per le elezioni politiche italiane del 2001, il giornalista Marco Travaglio, che present\u00f2 il suo libro sull'origine ignota dei capitali con i quali Berlusconi cominci\u00f2 la sua attivit\u00e0 imprenditoriale. Da allora Luttazzi non ha pi\u00f9 lavorato in Rai. \nIl 25 marzo 2010 Luttazzi partecip\u00f2 all'evento \"Raiperunanotte\", una puntata speciale di \"Annozero\", contro il blocco applicato dalla Rai ai programmi di discussione politica in periodo di campagna elettorale. Il suo monologo faceva satira su fatti di stretta attualit\u00e0, come lo scandalo del \"Trani-gate\", intercettazioni in cui il presidente del consiglio Berlusconi, Mauro Masi (direttore generale della Rai), Giancarlo Innocenzi (commissario AGCOM) e Augusto Minzolini (direttore del TG1) concertavano la censura della trasmissione \"Annozero\" sgradita a Berlusconi.. Alludendo dunque al Trani-gate, Luttazzi afferm\u00f2:\n echeggiando il famoso \"ukase\" bulgaro di Berlusconi.\nIl caso Biagi.\nBiagi decise di replicare la sera stessa dell'\"editto\" nella puntata de \"Il Fatto\", dichiarando\nLe trasmissioni de \"Il Fatto\" proseguirono regolarmente fino alla prima settimana di giugno quando termin\u00f2 la stagione. La dirigenza Rai decise di cancellare il programma, dopo un lungo tira e molla cominciato gi\u00e0 a gennaio, cio\u00e8 prima dell'\"editto bulgaro\", quando il direttore generale della Rai, Agostino Sacc\u00e0, si rec\u00f2 alla commissione parlamentare di vigilanza. Egli dichiar\u00f2 che l'azienda doveva controbattere \"Striscia la notizia\" e non poteva permetterselo con una trasmissione di cinque minuti che aveva conosciuto nell'ultimo periodo un calo di 3-4 punti di share. La dichiarazione fu contestata dai commissari del centro-sinistra, durante l'audizione, perch\u00e9 i dati Auditel dichiaravano che il Fatto aveva uno \"share\" del 27,92% di media, quasi otto milioni di telespettatori, addirittura superiore alla quota dell'anno prima, che aveva una media del 26,22%.\nIn seguito, il 17 aprile, furono diffuse le nuove nomine della Rai. Rai 1 venne affidata a Fabrizio Del Noce, in quota Forza Italia, che dichiar\u00f2 che stava studiando . Del Noce non conferm\u00f2 alla stampa la presenza de \"Il Fatto\" nei palinsesti, non ancora definitivi per la nuova stagione 2002-2003 e diffusi a maggio. Biagi scrisse al nuovo presidente della Rai, Antonio Baldassarre, gi\u00e0 membro della Corte Costituzionale, chiedendo spiegazioni sul suo futuro e se la Rai intendesse rinnovare il suo contratto in scadenza a dicembre. Baldassarre, presentandosi ai telespettatori come , rispose a Biagi che , facendosi intervistare proprio a \"Il Fatto\".\nUn mese dopo, durante la tradizionale presentazione a Cannes dei palinsesti autunnali della Rai, \"Il Fatto\" era assente. Alle domande dei giornalisti, la Rai rispose che . Il 2 luglio si tenne un incontro fra Enzo Biagi, il regista de \"Il Fatto\" Loris Mazzetti, Fabrizio Del Noce e Agostino Sacc\u00e0, che era diventato nel frattempo direttore generale della Rai. In questo vertice si decise di sopprimere Il Fatto e di affidare a Biagi una trasmissione in seconda serata che avrebbe fatto anche qualche prima serata, con inchieste e temi d'attualit\u00e0. Inoltre si decise di rinnovare il contratto che legava Biagi alla Rai.\nLa bozza del contratto arriv\u00f2 a Biagi solo il 18 settembre, dopo ripetute sollecitazioni da parte di quest'ultimo. Intanto \"Il Fatto\" era stato sostituito da un programma comico, con Tullio Solenghi e Massimo Lopez, \"Max &amp; Tux\". Il nuovo programma precipit\u00f2 ben presto dal 27 al 18% di \"share\". Del Noce imput\u00f2 a Biagi il crollo degli ascolti perch\u00e9 \u00abcol suo vittimismo ha scatenato verso Rai 1 un accanimento senza precedenti\u00bb. Biagi decise di lasciare Rai 1 e, con la mediazione sempre di Loris Mazzetti, intavol\u00f2 trattative con il direttore di Rai 3, Paolo Ruffini, per riprodurre \"Il Fatto\" sulla rete da lui diretta alle 19:50, dopo il TG3 e i telegiornali regionali. Alla diffusione della notizia, il presidente Rai Baldassarre dichiar\u00f2: e Agostino Sacc\u00e0 disse che lo spazio che poteva essere destinato a \"Il Fatto\" era destinato a una rubrica del TGR e che la soluzione era di collocare il Fatto alle ore 18:50 prima del TG3, cosa che Biagi non grad\u00ec portandolo a far causa alla Rai.\nIl 20 settembre Biagi, in una lettera al direttore generale Sacc\u00e0, scrisse che se la Rai aveva ancora bisogno di lui (come dichiarato dallo stesso Sacc\u00e0) e se questo ostacolo era rappresentato da problemi economici, egli si dichiarava pronto a rinunciare al suo stipendio, accettando quello dell'ultimo giornalista della Rai, purch\u00e9 detto stipendio venisse inviato al parroco di Vidiciatico, un paesino sperduto nelle montagne bolognesi, che gestiva un ospizio per anziani rimasti soli.\nSacc\u00e0 replic\u00f2, con una lettera al quotidiano \"la Repubblica\" (che stava dando grande risalto alla vicenda), che il programma non poteva essere trasmesso per esigenze pubblicitarie. Il 26 settembre Sacc\u00e0 invi\u00f2 a Enzo Biagi una raccomandata con ricevuta di ritorno in cui gli spiegava, con toni formali, che \"Il Fatto\" era sospeso, cos\u00ec come le trattative fra lui e la Rai; si sarebbe trovato il tempo pi\u00f9 in l\u00e0 per fare un nuovo programma, magari dai temi pi\u00f9 leggeri.\nBiagi, esausto per quel tira e molla e offeso per i contenuti della raccomandata, su consiglio delle figlie e di alcuni colleghi, decise di non rinnovare il contratto e di chiudere il legame con la Rai con una transazione curata dall'avvocato Salvatore Trifir\u00f2. La Rai riconobbe il lungo lavoro di Biagi e pretese che in cambio non lavorasse per nessun'altra rete nazionale per almeno due anni.\nL'annuncio della chiusura del contratto provoc\u00f2 polemiche su tutti i giornali e attacchi durissimi ai dirigenti Rai, gi\u00e0 sotto assedio per il crollo degli ascolti (che avevano provocato le dimissioni di tre dei cinque membri del CdA). Sacc\u00e0 e Baldassare dichiararono ai giornali che \u00abBiagi non era stato mandato via\u00bb, che quella era solo un'invenzione dei giornalisti, che Enzo Biagi era il presente, il passato e il futuro della Rai, che . Di fronte a queste levate di scudo, Biagi comment\u00f2 con: \nPoco dopo, il consigliere d'amministrazione Rai Marcello Veneziani, vicino ad Alleanza Nazionale, dichiar\u00f2 che Biagi con \u00abquella chiusura del contratto, aveva svenato l'azienda e quindi la smettesse di piagnucolare a destra e a sinistra\u00bb. Biagi allora rese pubblico il suo contratto di chiusura. La sua liquidazione di 1,5 milioni di euro, \u00e8 la stessa cifra che, successivamente, un giudice stabilir\u00e0 come risarcimento per Michele Santoro.\n\"Il Fatto\" fu sostituito inizialmente con \"Max &amp; Tux\", una serie di sketch comici muti interpretati da Massimo Lopez e Tullio Solenghi per la regia di Giuseppe Moccia (il \"Pipolo\" del duo Castellano e Pipolo) e Carlo Corbucci: il programma, in onda per alcune settimane, ebbe ascolti ben inferiori a quello di Biagi il che port\u00f2, contrariamente agli asseriti obiettivi che avevano portato alla chiusura del programma di Biagi da parte dell'ente radiotelevisivo pubblico, a un conseguente record di ascolti per \"Striscia la notizia\". In un'intervista relativa allo scarso successo del programma (che comunque raggiungeva picchi di 6/7 milioni di ascoltatori) e alle critiche che ne erano seguite, lo stesso Solenghi ammise che \"Striscia viaggia sui nove [milioni di ascoltatori]. Ma Striscia \u00e8 una corazzata, nessuno di noi aveva l'ambizione di porsi alla pari\". Dopo l'esordio del programma Biagi dichiar\u00f2 che\nIn seguito quella fascia oraria fu occupata per un breve periodo da \"La zingara\", quiz condotto da Cloris Brosca, poi dal dicembre 2002 da \"Il Castello\" condotto alternativamente da Pippo Baudo, Carlo Conti e Mara Venier e, infine, nell'autunno del 2003, da \"Affari tuoi\", programma che registr\u00f2 un notevole successo tanto da divenire poi uno dei programmi di punta della rete, in grado di battere anche la concorrenza.\nCinque anni dopo i fatti, nel 2007, Biagi torn\u00f2 in Rai con il programma \"RT - Rotocalco Televisivo\" andato in onda su Rai 3 e non su Rai 1 perch\u00e9 i dirigenti che lo avevano cacciato erano ancora al loro posto. Biagi apr\u00ec la prima puntata del programma con queste parole:\nA sorpresa Berlusconi in un'intervista del 23 aprile elogi\u00f2 il nuovo programma augurando una lunga permanenza in Rai. Fece parziale marcia indietro su quanto accaduto anni prima dichiarando:\nAll'indomani della morte di Enzo Biagi, avvenuta nel novembre del 2007, Berlusconi ha inoltre dichiarato di aver solo voluto esercitare un diritto di critica sull'utilizzo della TV pubblica e che \u00abNon c'era nessuna intenzione di far uscire dalla televisione e neppure di porre veti alla permanenza in tv di chicchessia\u00bb. Non si \u00e8 fatta attendere la replica di Bice Biagi, figlia del giornalista scomparso, la quale ha tenuto a precisare che: \u00abL'editto bulgaro? Certo che c'\u00e8 stato, c'\u00e8 qualcuno che ogni tanto ha delle botte di amnesia, mentre mio padre \u00e8 stato lucido fino alla fine. Il ritorno in RAI \u00e8 stato l'ultimo regalo che gli ha fatto qualcun altro che si \u00e8 mosso\u00bb.\nPi\u00f9 recentemente nel 2008 Berlusconi \u00e8 tornato sull'argomento, dichiarando:\n La frase scaten\u00f2 la reazione durissima delle figlie di Biagi che accusarono Berlusconi di voler gettare fango sul giornalista, anche se morto da diversi mesi."}
{"id": "1926194", "revid": "287204", "url": "https://it.wikipedia.org/wiki?curid=1926194", "title": "Super Mario Bros. Deluxe", "text": ""}
{"id": "1926195", "revid": "292073", "url": "https://it.wikipedia.org/wiki?curid=1926195", "title": "Nitrosamine", "text": ""}
{"id": "1926197", "revid": "292073", "url": "https://it.wikipedia.org/wiki?curid=1926197", "title": "Cancro dello stomaco", "text": ""}
{"id": "1926198", "revid": "110157", "url": "https://it.wikipedia.org/wiki?curid=1926198", "title": "Stereo (casa discografica)", "text": "La Stereo Dischi \u00e8 stata una casa discografica italiana, attiva principalmente tra la fine degli anni cinquanta e i primi anni sessanta fondata da Renato Carosone.\nStoria della Stereo.\nAlla fine del 1958, Renato Carosone decise di abbandonare la Path\u00e9, l'etichetta per cui aveva inciso fino a quel momento, e di fondare una sua casa discografica, la Stereo, attiva a partire del mese di novembre, con sede a Milano in via Aurelio Saffi 11.\nSempre in via Saffi 11 aveva la sede lo studio di registrazione di propriet\u00e0 di Carosone, dove venivano effettuate le registrazioni dei dischi dell'etichetta, il \"Centro Musicale R.A.F. (Recording Audio Film)\".\nInizialmente i dischi stampati furono quelli di Carosone e del suo sestetto, ma l'anno successivo avvenne il ritiro dalle scene del cantante napoletano, che comunque continu\u00f2 ad occuparsi dell'etichetta (che stamp\u00f2 i dischi di ex componenti del gruppo come Piero Giorgetti o di artisti come Ilia Lopez).\nA met\u00e0 del decennio la Stereo cambi\u00f2 il nome in CMS, per poi chiudere dopo poco tempo l'attivit\u00e0.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nIn origine, nella catalogazione, le lettere iniziali CS significavano \"Carosone Stereo\", mentre il numero iniziale 1 indicava il 45 giri, 2 l'EP e 3 il 33 giri; con il cambiamento degli scopi dell'etichetta, non pi\u00f9 dedicata al solo Carosone ma con altri artisti, mut\u00f2 anche la catalogazione."}
{"id": "1926199", "revid": "149726", "url": "https://it.wikipedia.org/wiki?curid=1926199", "title": "Macaco d'Arunachal", "text": ""}
{"id": "1926200", "revid": "767487", "url": "https://it.wikipedia.org/wiki?curid=1926200", "title": "Darryl Roberts", "text": ""}
{"id": "1926205", "revid": "1731210", "url": "https://it.wikipedia.org/wiki?curid=1926205", "title": "Stephen Hunter", "text": "Biografia.\nCritico cinematografico dal 1982, ricopre questo ruolo per il \"Washington Post\" dal 1997. \u00c8 pi\u00f9 ampiamente noto per i suoi romanzi thriller, hard boiled e spy-stories, che hanno per protagonisti Bob Lee Swagger, tiratore scelto reduce del Vietnam e il padre Earl Swagger, eroe della Seconda guerra mondiale e sergente di polizia dell'Arkansas. Nel 2007 il primo dei romanzi dedicati a Bob Lee Swagger, \"Una pallottola per il presidente\" (\"Point of Impact\"), \u00e8 stato adattato per il cinema, nel film \"Shooter\", diretto da Antoine Fuqua, con Mark Wahlberg nel ruolo del protagonista."}
{"id": "1926206", "revid": "116072765", "url": "https://it.wikipedia.org/wiki?curid=1926206", "title": "Opere di Carlo Goldoni", "text": "Questa pagina raccoglie l'elenco delle opere scritte dal drammaturgo Carlo Goldoni."}
{"id": "1926208", "revid": "486946", "url": "https://it.wikipedia.org/wiki?curid=1926208", "title": "I'm in Love with my Car", "text": ""}
{"id": "1926209", "revid": "1305772", "url": "https://it.wikipedia.org/wiki?curid=1926209", "title": "Captain\u2605Rainbow", "text": " \u00e8 un videogioco del 2008 sviluppato da skip Ltd. e pubblicato da Nintendo per Wii esclusivamente in Giappone.\nTrama.\nIl protagonista si chiama Nick e possiede l'abilit\u00e0 di trasformarsi in Captain\u2605Rainbow, un supereroe stile tokusatsu armato di yo-yo che dovr\u00e0 diventare popolare viaggiando per \"Mimin Island\", un'isola abitata da personaggi Nintendo dimenticati che pu\u00f2 realizzare i sogni di chi la abita. Captain\u2605Rainbow dovr\u00e0 aiutarli a realizzare i loro desideri, sino a quando non potranno lasciare l'isola.\nModalit\u00e0 di gioco.\nIl gameplay di \"Captain\u2605Rainbow\" combina elementi dei videogiochi d'avventura con i giochi d'azione.\nNel videogioco il protagonista deve trascorrere la sua giornata su Mimin Island, in maniera molto simile a quanto avviene nei titoli della serie \"Animal Crossing\": Nick pu\u00f2 catturare pesci o insetti e, soprattutto, aiutare i vari personaggi. Aiutandoli ricever\u00e0 dei cristalli, denominati \"Kirarin\". Questi oggetti hanno un ruolo importante: una volta collezionati 20 Kirarin, questo evento scatener\u00e0 la caduta di una stella dal cielo. \nPersonaggi.\nAd eccezione di Nick/Captain\u2605Rainbow, dei Mimin, delle Ombre e dei mobili di Lip, i personaggi di \"Captain\u2605Rainbow\" provengono tutti da vecchi giochi Nintendo.\nRecensioni.\nAl momento l'unica recensione conosciuta \u00e8 quella di \"Famits\u016b\", importante rivista giapponese che ha dato a \"Captain Rainbow\" il voto di 31 su 40 (8 / 8 / 8 / 7)."}
{"id": "1926213", "revid": "599013", "url": "https://it.wikipedia.org/wiki?curid=1926213", "title": "Angus Eve", "text": ""}
{"id": "1926218", "revid": "767487", "url": "https://it.wikipedia.org/wiki?curid=1926218", "title": "Silvio Spann", "text": ""}
{"id": "1926220", "revid": "6923", "url": "https://it.wikipedia.org/wiki?curid=1926220", "title": "Skip Ltd.", "text": "Skip Ltd. (stilizzato in \"skip\") \u00e8 uno sviluppatore di videogiochi giapponese, second party di Nintendo, il quale ha pubblicato tutti i suoi titoli. La compagnia \u00e8 stata formata da ex membri Squaresoft come Kenichi Nishi e Keita Eto. Nishi ha recentemente lasciato l'azienda formandone una propria, pi\u00f9 piccola: Route 24, che ha sviluppato \"Bakushow\" per Nintendo DS, pubblicato in Giappone da skip.\nskip Ltd. \u00e8 divisa in quattro diversi team: 24 Division, 160 Division e 14 Division."}
{"id": "1926222", "revid": "228587", "url": "https://it.wikipedia.org/wiki?curid=1926222", "title": "La carica dei Bisonti", "text": "La carica dei Bisonti \u00e8 il terzo album del complesso musicale italiano de I Bisonti.\nIl disco.\nNel 1973, dopo il 45 giri Per sempre/Rimani, I Bisonti si sciolgono e tre dei componenti, Ciro Dammicco e Gianni Calabria Gianni Minuti Muffolini, formano i Daniel Sentacruz Ensemble, mentre Paolo Pasolini diventa sacerdote.\nIl leader del gruppo, Bruno Castiglia, tenta con poco successo la carriera solista, continuando comunque a suonare nei locali.\nNel 1995 decide, dopo aver ripreso i contatti con Gianni Calabria, di riformare il complesso con alcuni nuovi componenti, e dopo aver ottenuto un contratto con la Duck Record iniziano le registrazioni del nuovo album, pubblicato a settembre del 1996.\nNel disco sono presenti alcuni nuovi brani come \"Dimmi di s\u00ec\", \"Tu nella mia mente\" o \"Messa alla nazione\" (con un testo in cui vengono ripresi i valori del beat, due interpretazioni di canzoni come \"Gloria\" dei Them, \"Gimme some lovin\"' dello Spencer Davis Group, \"All right now\" dei Free e \"Sei la mia donna\" dei Sopwith Camel (a sua volta cover di \"Only one woman\" scritta dai Bee Gees per i The Marbles di Graham Bonnet e alcune reincisioni di successi del passato del gruppo, come \"La tua ombra\", \"Occhi di sole\" e \"Crudele\".\nUna particolarit\u00e0 del disco \u00e8 che vi \u00e8 anche una loro versione del successo dei Los Marcellos Ferial \"La casa del sole\", cover di \"The house of the rising sun\": anni dopo, quando i Pooh rivisiteranno nel loro album Beat ReGeneration la canzone verr\u00e0 attribuita per un clamoroso errore ai Bisonti e non al gruppo che la incise originariamente nel 1965.\nIn copertina \u00e8 raffigurata, ovviamente, una carica di bisonti; il tecnico del suono che ha curato le registrazioni \u00e8 Pino Bifano."}
{"id": "1926223", "revid": "74801", "url": "https://it.wikipedia.org/wiki?curid=1926223", "title": "Varian Fry", "text": "Biografia.\nAppartenente a una famiglia della buona borghesia, fu un brillante studente ad Harvard dove nel 1927 fond\u00f2, assieme a Lincoln Kirstein, il trimestrale letterario \"Hound &amp; Horn\".\nInviato in Europa per la rivista \"The Living Age\" ebbe occasione di assistere a Berlino nel 1935 a vessazioni e violenze antiebraiche da parte dei nazisti che lo spinsero verso un'attivit\u00e0 antinazista.\nPoco dopo l'invasione della Francia da parte del Terzo Reich nel giugno 1940, Fry ader\u00ec all\"Emergency Rescue Committee (ERC)\" fondato da antifascisti americani fra i quali vi era Eleanor Roosevelt e nell'agosto 1940 Fry si trasfer\u00ec a Marsiglia, come rappresentante dell'ERC, con lo scopo di aiutare ebrei e antifascisti.\nDurante la seconda guerra mondiale, in Francia, a Vichy, salv\u00f2 pi\u00f9 di persone fra professori, letterati, ed artisti, dalla deportazione nazista, organizzandone la fuga verso gli Stati Uniti d'America tramite Spagna e Portogallo. Nel 1941 agevol\u00f2 l'espatrio anche di Marc Chagall.\nNel 1941 venne espulso dalla Francia con l'accusa di collaborazionismo e difesa di criminali dediti all'anti-nazismo e torn\u00f2 negli Stati Uniti d'America.\nNonostante la pubblicazione di un libro e di vari articoli di accusa sull'olocausto, la sua vicenda e la sua biografia hanno acquisito notoriet\u00e0 soltanto dopo la sua morte. \u00c8 stato insignito della legion d'onore francese. Nel 1995 \u00e8 stato il primo cittadino statunitense inserito nella lista dei giusti tra le nazioni. Nel 1998 ha avuto la cittadinanza ad onore dello stato di Israele.\nSu iniziativa del console generale statunitense di Marsiglia, la piazza antistante il consolato \u00e8 stata rinominata Place Varian Fry. Anche a Berlino e a Ridgewood due strade portano il suo nome.\nDalla sua vicenda nel 2001 \u00e8 stato tratto il film \"Varian's War\", interpretato dal premio oscar William Hurt."}
{"id": "1926224", "revid": "1186766", "url": "https://it.wikipedia.org/wiki?curid=1926224", "title": "Giusti", "text": ""}
{"id": "1926225", "revid": "599013", "url": "https://it.wikipedia.org/wiki?curid=1926225", "title": "Collegiata di San Martino (Cerreto Sannita)", "text": "La collegiata di San Martino \u00e8 un'architettura religiosa sita nel centro storico di Cerreto Sannita.\nCitata per la prima volta nel 972, costituiva una delle sei parrocchie di Cerreto antica. Il 22 febbraio 1544 il vescovo Alberico Giaquinto, consenzienti il conte Diomede III Carafa e l'universitas (amministrazione comunale dell'epoca), eresse la chiesa a collegiata, dotandola di un capitolo di undici canonici pi\u00f9 l'arciprete e unificando le altre cinque parrocchie.\nRasa al suolo dal terremoto del 5 giugno 1688, fu ricostruita al centro del nuovo tessuto urbanistico voluto dal conte Marzio Carafa e da suo fratello Marino, grazie ai fondi messi a disposizione dall'universitas, dalla confraternita del Santissimo Corpo di Cristo e dai feudatari.\nLa collegiata, caratterizzata dalla scalinata lapidea esterna che si divide in quattro rami, con i suoi 2.000\u00a0m\u00b2 di superficie, 58,50 metri di lunghezza, 32,40 di larghezza e 25 di altezza \u00e8 la chiesa pi\u00f9 ampia della diocesi di Cerreto Sannita-Telese-Sant'Agata de' Goti. Al suo interno sono conservati numerosi dipinti del XVIII secolo, pregevoli statue lignee, alcuni pavimenti in ceramica cerretese antica, un organo ottocentesco in cassa barocca ed alcuni altari in marmi policromi intarsiati.\nStoria.\nLa chiesa nella Cerreto antica.\nDal 972 al 1544.\nLa chiesa di San Martino vescovo viene citata per la prima volta in un \"diploma\" del 22 aprile 972, conservato presso la biblioteca del Museo del Sannio a Benevento. In questo antico documento vengono elencate una serie di donazioni che l'imperatore Ottone I di Sassonia effettu\u00f2 a favore dell'abate Azzone di Santa Sofia di Benevento e, fra le varie donazioni, viene menzionata una cappella sita in Cerreto ed intitolata a San Martino. Questa donazione venne ratificata nel 1022 e nel 1038 rispettivamente dagli imperatori Enrico II il Santo e Corrado II il Salico, e nel 1088 da papa Gregorio VII.\nNon si hanno altre notizie sino al 15 luglio 1364, data in cui l'abate Tommaso, arciprete della chiesa di San Martino, \u00e8 annoverato tra i testimoni di una sentenza emessa dal vescovo di Telese Giacomo II nel giudizio vertente tra il monastero di San Vittorino di Benevento e l'abbazia benedettina del Santissimo Salvatore di San Salvatore Telesino. L'arciprete si firm\u00f2 cos\u00ec: \u00abEgo abbas Thomas archipresbiter Cerreti testis predictus dicte sententie interfui et manu propria me subscripsi\u00bb (Io abate Tommaso, arciprete di Cerreto, fui presente alla dichiarazione del teste predetto e di mia mano sottoscrivo).\nA cavallo fra il XV e il XVI secolo la chiesa viene descritta come simile ad una \"casa diruta\" avente una copertura di \"piccoli legni\". Nonostante ci\u00f2 essa era una delle sei parrocchie di Cerreto antica ed era curata da un arciprete che celebrava quotidianamente l'Eucaristia.\nSuccessive notizie si hanno nei primi decenni del Cinquecento: nel 1525 l'arciprete Giacomo de Blasiis accett\u00f2 una cospicua donazione di beni mobili ed immobili, nella qualit\u00e0 di rettore della chiesa di Sant'Angelo \"fuori le mura\"; nel 1528 don Dionisio de Donatis, arciprete di San Martino, si impegn\u00f2 a prestare il servizio sacro nella chiesa di San Leonardo in Cerreto, di patronato dell'universitas (amministrazione comunale dell'epoca); nel 1540 con decreto della Santa Sede furono ridotte le decime dovute all'arciprete.\nCon decreto del 22 febbraio 1544 il vescovo Alberico Giaquinto - consenzienti il conte Diomede III Carafa e l'universitas - eresse la chiesa di San Martino a collegiata. Con lo stesso decreto mons. Giaquinto soppresse le altre cinque parrocchie esistenti a Cerreto (San Bartolomeo, San Biagio, San Cristoforo, Sant'Angelo e Santa Maria) ed alcune chiesette minori (San Pietro, San Giorgio, Santa Croce, San Basilio, San Gennaro, San Giacomo, San Nicola, Sant'Angelo in Sasso e San Leonardo), aggregando le relative rendite alla neonata collegiata. La creazione di una collegiata, auspicata dai cittadini cerretesi gi\u00e0 negli Statuti civici del 1541, era fortemente voluta anche dal clero sia allo scopo di migliorare la cura delle anime che al fine di garantire un migliore sostentamento dei sacerdoti.\nIl decreto di istituzione della collegiata ricevette l'assenso apostolico con disposizione di papa Paolo III del 21 aprile 1548.\nLa collegiata venne dotata di un capitolo costituito da undici canonici pi\u00f9 l'arciprete. I conti Carafa si riservarono il diritto di nominare e di revocare l'arciprete; questi, che doveva essere \"abile ed idoneo\" a rivestire tale carica, poteva essere scelto solo fra i sacerdoti nati a Cerreto o figli di cerretesi.\nDalla met\u00e0 del XVI secolo al terremoto del 5 giugno 1688.\nSubito dopo l'erezione della chiesa a collegiata si rese necessario provvedere ad ampliare l'edificio al fine di accogliere degnamente i fedeli. I lavori di ampliamento, sovvenzionati dalla confraternita del Santissimo Corpo di Cristo di Cerreto, procedettero poco per volta e si conclusero sul finire del Cinquecento.\nNel 1596 il vescovo mons. Eugenio Savino annot\u00f2 che l'architettura aveva una pianta a croce latina con la navata centrale divisa dalle laterali da otto arcate per lato. Nonostante ci\u00f2 la collegiata non era sufficiente ad accogliere tutti i cerretesi che in tale epoca erano circa diecimila.\nLa chiesa aveva, oltre al maggiore, altri venti altari distribuiti in altrettante cappelle. In una nicchia a lato dell'altare maggiore il 5 maggio 1596, durante una solenne cerimonia, vennero inserite le reliquie di diversi Santi provenienti dalla cadente cattedrale della Santa Croce di Telese.\nFra le varie cappelle si annoveravano:\nIl soffitto della navata centrale era ricoperto di fogli d'oro mentre l'abside era interamente affrescata.\nLa chiesa, che era sita nel mezzo del borgo murato di Cerreto antica, si affacciava su una piazza.\nOriginariamente le campane trovavano posto sulla sagrestia ma nel 1616, grazie alla cospicua donazione fatta dal cerretese Antonio Castelli, fu possibile indire un'asta pubblica allo scopo di costruire un campanile. La torre campanaria della collegiata, ammirata dai cittadini e dai forestieri per la sua imponenza e per la sua altezza, era simile al campanile della basilica santuario di Santa Maria del Carmine Maggiore a Napoli.\nIl terremoto del 5 giugno 1688 rase al suolo Cerreto antica e la collegiata. Sotto le macerie morirono l'arciprete Andrea Mazzacane e due canonici.\nUno degli otto canonici della collegiata salvatisi, Giovan Lorenzo Dalio, cos\u00ec si espresse in merito al crollo del campanile e della chiesa nell'elegia \"La caduta di Cerreto per il terremoto\":\nNelle settimane successive il servizio parrocchiale fu trasferito nella Chiesa di San Giovanni (Cerreto Sannita), scampata alla distruzione del terremoto.\nL'attuale chiesa.\nLa ricostruzione.\nLa decisione di ricostruire la cittadina pi\u00f9 a valle, presa dal conte Marzio Carafa e da suo fratello Marino Carafa, indusse gli amministratori della collegiata ad occupare una vasta porzione di terreno di propriet\u00e0 della nobildonna Angela Feo. L'area occupata, lunga 190,5 palmi e larga 123 (50 metri per 30 circa), fu valutata 53,94 ducati, ma ne vennero pagati solo 40,94, avendo la proprietaria donato 13 ducati.\nIl luogo scelto per ricostruire la collegiata si trovava al centro del nuovo tessuto urbanistico, in posizione dominante rispetto l'antistante piazza.\nLa ricostruzione della collegiata fu voluta espressamente dai feudatari Carafa e a tale scopo il conte Marzio deleg\u00f2 il cerretese Antonio Gennarello a supervisionare il cantiere. Lo stesso Gennarello in un documento del 1699 attest\u00f2 che \u00ab[...] se non fosse stato per il Sign Duca non si sarebbe fabbricata detta chiesa\u00bb.\nGrazie anche ad una donazione di 207 ducati da parte di Marino Carafa, il cantiere procedette molto speditamente tanto che dopo pochi mesi i muratori (Orazio, Giuseppe, Nicola Paduano e Giovanni Giamei) consegnarono un primo ambiente. Questo vano, chiamato dal Gennarello \"chiesa nuova\", era una semplice stanza esposta ad occidente dotata di un altare e di due sepolture. Il 21 luglio 1689 vi fu celebrata la prima messa al termine della quale furono sparati dei fuochi artificiali per festeggiare il lieto evento.\nIl progetto definitivo della chiesa, redatto dal regio ingegnere Giovanni Battista Manni, venne consegnato nel 1690 dal conte Marzio Carafa al Gennarello assieme ad altri duecento ducati per finanziare il cantiere.\nIl governatore della contea Migliorini, che visit\u00f2 il cantiere della collegiata negli anni 1690, scrisse questi versi:\nNel 1696 fu completato il transetto che, chiuso ai lati da pareti provvisorie, funse da chiesa sino al 1733.\nLa morte di Antonio Gennarello e dei feudatari Carafa indusse la confraternita del Santissimo Corpo di Cristo ad accollarsi le spese del cantiere. Pertanto nei primi anni del XVIII secolo venne stipulato un contratto di appalto fra gli economi della confraternita ed i muratori Orazio e Nicola Paduano, Antonio Fazzino, Giuseppe Marchitto, Cesare Calvitto e Marco Antonio Terrera. Entro il 1713 i muratori consegnarono la navata sinistra e, pochi anni dopo, anche la navata destra.\nIl 4 febbraio 1719 venne stipulato il contratto finale di appalto dei lavori fra il cerretese Andrea Salvatore e gli economi della confraternita del Santissimo Corpo di Cristo. Andrea Salvatore si impegnava, entro il termine di tre anni, a \u00abperfezionare tutte le fabbriche di detta Chiesa Collegiata\u00bb ed in particolare ad eseguire: i portali in pietra, le volte della navata centrale, l'intonaco delle tre navate e delle cappelle, l'arricciatura delle pareti esterne, la tettoia ed il pavimento in \"mattoni arrotati\". Gli economi, in cambio, si impegnavano a concedere al Salvatore per dieci anni la \"masseria di pecora\" di propriet\u00e0 della confraternita che era costituita da 4601 pecore e 1297 giumente. I lavori appaltati avevano un valore di 3.692 ducati (pari a circa 500.000 euro).\nNel 1733 gli economi della confraternita del Santissimo Corpo di Cristo bandirono una gara di appalto per l'esecuzione delle quattro scalinate di accesso che dovevano essere realizzate secondo il progetto redatto dal regio ingegnere Bartolomeo Tritta. La gara fu vinta dal maestro scalpellino Antonio Di Lella che offr\u00ec 250 ducati contro i 300 di Giovanni Sanzaro. L'opera fu consegnata all'inizio del 1734 ma, siccome il maestro si lament\u00f2 per aver subito una perdita anzich\u00e9 un guadagno, il viceconte Alfonso Guarino sentenzi\u00f2 l'assegnazione di altri 50 ducati ad Antonio Di Lella.\nNegli anni 1730, infine, furono realizzati presbiterio, abside, coro e sagrestia.\nDalla met\u00e0 del XVIII secolo ad oggi.\nIl 25 maggio 1761 gli economi della confraternita del Santissimo Corpo di Cristo affidarono al maestro Giovan Battista Borrelli, milanese residente ad Arienzo, l'esecuzione delle decorazioni a stucco delle navate e del transetto. Il maestro si impegnava anche ad abbellire la facciata principale e ad alzarla di circa 5 metri al fine di ridurre la sproporzione esistente fra altezza e larghezza.\nGiovan Battista Borrelli, inoltre, realizz\u00f2 un grande stucco raffigurante San Martino a cavallo che era situato nella parte superiore della facciata. Questo stucco, secondo quanto scrive lo storico locale Nicola Rotondi, a poco a poco si scrost\u00f2 sino a distaccarsi del tutto sul finire del Settecento.\nNel 1762 il canonico Luca Carizza, proveniente da una facoltosa famiglia cerretese, istitu\u00ec un collegio di sei mansionari al quale assegn\u00f2 un patrimonio dal valore di 2.500 ducati.\nNel 1799 fu posta la croce di ferro sulla facciata mentre nel 1832 fu messo in funzione un orologio al quale provvedeva l'amministrazione comunale.\nIl terremoto del 26 luglio 1805 lasci\u00f2 illesa la collegiata al contrario delle altre chiese di Cerreto. I cerretesi attribuirono ci\u00f2 a miracolo della Madonna delle Grazie, la cui scultura lignea era stata portata nella collegiata per alcuni giorni.\nIl vescovo Luigi Sodo fra il 1854 e il 1856 provvide a dotare la chiesa delle reliquie dei santi Vittore, Giusto, Aurelio, Apollonia, Lucia e Biagio che vennero poste in diversi altari.\nCon l'abolizione della personalit\u00e0 giuridica delle collegiate (1867) la chiesa, pur restando parrocchia, perse il capitolo dei canonici. Nello stesso anno il comune di Cerreto Sannita revoc\u00f2 l'assegno mensile dovuto all'arciprete ma questi intraprese una lunga e dispendiosa lite giudiziaria nella speranza di riottenere il sussidio. La sentenza definitiva, emanata nel 1901, respinse tutte le richieste dell'arciprete.\nDurante la prima guerra mondiale la chiesa dovette ospitare ben duemila uomini di truppa del XXXI reggimento fanteria della Brigata Siena a seguito di richiesta del prefetto indirizzata al sindaco Armando Ungaro. I soldati provocarono non pochi danni agli arredi sacri e alle suppellettili tanto che il vescovo mons. Ianacchino invi\u00f2 un laconico biglietto all'arciprete Francesco Ciaburri con scritto \u00absi osservi il disposto del telegramma del Ministero onde evitare mali maggiori. La benedico\u00bb.\nDopo il terremoto dell'Irpinia del 1980 la collegiata \u00e8 stata oggetto di un lungo intervento di restauro durante il quale si \u00e8 provveduto al consolidamento delle mura e della copertura, alla tinteggiatura dell'aula ed alla messa in opera di una nuova pavimentazione in marmo. Nel 2009 un altro intervento restauro ha ripristinato gli originali colori del transetto, della cupola, dell'abside e della quinta cappella della navata sinistra.\nI rapporti fra i capitoli della collegiata e della cattedrale.\nNel 1609 il vescovo mons. Giovanni Francesco Leone si rivolse alla Congregazione per i Vescovi chiedendo il definitivo trasferimento delle funzioni episcopali e canonicali da Telese a Cerreto \u00abin considerazione che sia i canonici che lo stesso Duca sono d'accordo che ogni ulteriore permanenza stabile a Telese \u00e8 impossibile per lo stato deplorevole della Cattedrale, la malignit\u00e0 dell'aere, la desolazione della citt\u00e0, rimasta senza popolo, l'esistenza perniciosa delle mofete e delle acque stagnanti e paludose e anche perch\u00e9 i canonici, per recarsi a Telese dai vicini paesi, pativan disastri ed erano assaltati per la strada dai ladri i quali si nascondevano nel vicino bosco di monte Pugliano\u00bb. La Congregazione, dopo aver accertato quanto descritto dal vescovo, dispose il trasferimento del servizio episcopale da Telese a Cerreto con decreto del 22 maggio 1612.\nI collegiati (l'arciprete ed i canonici della collegiata) non accolsero favorevolmente il trasferimento del vescovo e del capitolo della cattedrale da Telese a Cerreto, vedendo i canonici episcopali come pericolosi concorrenti. All'inizio i collegiati cercarono di far annullare il decreto del 1612 ma, visti i numerosi insuccessi collezionati, dovettero limitarsi a ostacolare il lavoro del vescovo e dei suoi canonici.\nNel 1614 i collegiati irruppero nella cattedrale creando scompiglio mentre si stava celebrando la santa messa, mentre nel 1617 abbandonarono all'improvviso e senza motivo una processione diretta dal vescovo. Nel 1618 avvennero altri due gravi episodi: i collegiati infatti in occasione della visita pastorale non solo si rifiutarono di accompagnare il vescovo (come era tradizione) dal palazzo vescovile alla chiesa ma, appena terminata la predica quaresimale, essi (stando ad una testimonianza dell'epoca) \u00abse ne fuggirono senza salutare, chi in coro, chi in sacrestia, con tanto mal modo che i secolari restarono attoniti\u00bb. L'anno successivo i collegiati chiesero alla Congregazione per i Vescovi di annullare l'ordine dato a voce dal vescovo di non portare berretti in chiesa alla sua presenza.\nAltra lite pi\u00f9 eclatante avvenne nel 1624 quando la cerretese Beatrice de Martino, in punto di morte, dispose di essere sepolta nella cattedrale. Durante il funerale irruppero alcuni collegiati che reclamarono il diritto di celebrare la funzione visto che l'estrema unzione era stata data da un canonico della collegiata. Si arriv\u00f2 quindi ad uno scontro fisico e i canonici don Bernardino de Palma (della collegiata) e don Giovan Antonio Giamei (della cattedrale) si ferirono a colpi di croci. Due anni dopo l'arciprete della collegiata don Pietro Lanni maledisse in punto di morte un moribondo che aveva scelto di essere sepolto nella cattedrale.\nIl culmine delle liti fra i due capitoli si raggiunse durante la festivit\u00e0 del Corpus Domini del 1638. Tale celebrazione era tradizionalmente presieduta dal vescovo ma, siccome in quell'anno il vescovo si trovava a Roma, il rito doveva essere tenuto dall'arcidiacono della cattedrale. I collegiati, non volendo sottostare all'arcidiacono, armati del loro ostensorio, si diressero verso la cattedrale dove quasi in contemporanea si tennero due sante messe tenute rispettivamente dai canonici della cattedrale (presso l'altare maggiore) e dai collegiati (presso l'altare di San Dionisio, di patronato della famiglia Mazzacane). Terminata la celebrazione i due sacerdoti, dopo aver preso i rispettivi ostensori, si diressero verso la porta. Nel corteo processionale i collegiati, anche grazie all'aiuto delle guardie personali del viceconte, poterono sistemarsi davanti ai canonici della cattedrale. La maggioranza dei fedeli si dispose dietro i collegiati, lasciandosi alle spalle i canonici della cattedrale; questi, da dietro, iniziarono ad armeggiare con le candele dandole in testa ai fedeli che avevano scelto di seguire i collegiati. Arrivata la processione nella collegiata l'arciprete dispose di chiudere la porta della chiesa e di non far entrare i canonici della cattedrale. La gente grid\u00f2 allo scandalo e nel processo che fu istruito successivamente presso la curia vescovile molti testimoni asserirono che prima o poi il mondo sarebbe crollato a causa dell'eclatante disunione dei due capitoli.\nIl terremoto del 5 giugno 1688 plac\u00f2 gli animi dei sacerdoti e per molti anni si ebbe un periodo di relativa serenit\u00e0 interrotto solo da alcune sporadiche incomprensioni subito risolte. L'ultima lite fra i due capitoli, risalente al 1886, riguardava la ripartizione dei diritti di sepoltura e la regolamentazione della processione del Corpus Domini.\nI cerretesi al fine di evitare il ripetersi di queste liti nel 1617 chiesero alla Congregazione per i Vescovi l'istituzione nella cattedrale di una seconda parrocchia. Nella richiesta veniva proposto di assegnare alla cattedrale tutti i cerretesi residenti fuori dalle mura di Cerreto antica mentre alla collegiata doveva rimanere solo la cura dei fedeli domiciliati nel centro storico. Nel 1647 probabilmente a causa dell'aumento della popolazione (i cerretesi in quell'anno erano circa diecimila) i cerretesi scrissero una nuova supplica al fine di istituire una seconda parrocchia nella cattedrale e una terza parrocchia nella chiesa di San Biagio. Entrambe le richieste, non si sa per quale motivo, non furono prese in considerazione dalle autorit\u00e0 ecclesiastiche. Solo dopo pi\u00f9 di tre secoli, nel 1962, nella cattedrale fu istituita una seconda parrocchia intitolata al Sacro Cuore di Ges\u00f9.\nLa confraternita del Santissimo Corpo di Cristo.\nNella chiesa ebbe sede dal XVI al XIX secolo la confraternita del Santissimo Corpo di Cristo che rivest\u00ec un ruolo molto importante nella ricostruzione della collegiata dopo il terremoto del 5 giugno 1688 e nella vita sociale cerretese. Questa associazione di laici, formatasi nel 1580, era retta da un governatore e da due economi eletti annualmente dai confratelli e sottoposti alla giurisdizione episcopale.\nLa confraternita possedeva un ricco patrimonio: l'introito principale proveniva dalla \"masseria di pecore\", un gregge di pecore che veniva dato in fitto a privati cittadini. Nel 1688 la masseria, che era composta da 1669 capre e 1827 pecore, port\u00f2 un'entrata di 1112 ducati, che aument\u00f2 negli anni successivi.\nGrazie alle cospicue disponibilit\u00e0 finanziarie la confraternita si adoper\u00f2 prima per ampliare e abbellire la vecchia collegiata di Cerreto antica dotandola anche di un grande tabernacolo, acquistato a Napoli nel 1596, poi per portare a completamento il cantiere della nuova collegiata dopo il sisma del 1688.\nNel XVIII secolo la confraternita si trov\u00f2 a gestire, assieme alla confraternita della Madonna di Costantinopoli e ad alcuni privati, l'intera industria dei pannilana cerretesi.\nLa progressiva decadenza dell'industria dei pannilana cerretesi priv\u00f2 la confraternita di una grossa fetta delle sue entrate e le poche rendite rimaste passarono alla mensa vescovile a seguito di disposizione regia del 15 maggio 1857.\nOltre quella del Santissimo Corpo di Cristo nella collegiata avevano sede altre tre confraternite:\nLa collegiata attualmente \u00e8 priva di confraternite.\nDescrizione.\nEsterno.\nFacciata.\nLa chiesa di San Martino, che domina l'omonima piazza, si erge nel mezzo del centro storico di Cerreto Sannita, di fronte al palazzo del Genio e alle ex carceri feudali.\nLa facciata, ampia ed ariosa, \u00e8 alta 25 metri e ha forma rettangolare sino al cornicione; quest'ultimo \u00e8 retto da quattro lesene ornate, nella parti terminali, da putti in stucco ad altorilievo. La parte della facciata sovrastante il cornicione \u00e8 stata eseguita nel 1761 e presenta un timpano sagomato il cui vertice \u00e8 sovrastato da una grande croce di ferro issata nel 1799.\nLa prospettiva \u00e8 arricchita dalle quattro rampe della scalinata in pietra realizzate nel 1733 dal maestro scalpellino cerretese Antonio di Lella su progetto del regio ingegnere Bartolomeo Tritta. Dopo aver salito i primi scalini si raggiunge un pianerottolo di fronte al quale \u00e8 posto lo stemma in pietra della confraternita del Santissimo Corpo di Cristo (il calice e l'ostia) che si adoper\u00f2 per la ricostruzione dell'architettura. Alle due estremit\u00e0 del pianerottolo due scale curve salgono fino al sagrato dove si congiungono con le altre due scale, queste ultime rettilinee, che partono rispettivamente da via Sannio e da corso Giuseppe D'Andrea.\nIl parapetto in pietra che protegge tutte e quattro le rampe \u00e8 costituito da 110 \"palaustri\", da 15 \"pilastrini con due mezzi palaustri attaccati ai lati\" e da 15 sfere che poggiano su altrettanti coni. La magnifica opera lapidea, di gusto barocco, assume la funzione di unione fra la piazza e la chiesa.\nI tre portali in pietra, presentano dei frontoni sporgenti, triangolari per i portali laterali e semicircolare per il portale centrale. Al di sopra dei portali laterali figurano due stucchi raffiguranti il calice e lo Spirito Santo.\nDurante la costruzione delle scalinate furono usati anche materiali provenienti dalla vecchia collegiata di Cerreto antica. In particolare al di sotto dello stemma della confraternita del Santissimo Corpo di Cristo \u00e8 possibile vedere delle pietre scolpite con putti ad altorilievo, mentre nei pressi dei portali laterali sono state collocate delle pietre scolpite in bugnato a punta di diamante. Al centro del sagrato \u00e8 invece incastonata una meridiana proveniente da Cerreto antica.\nCampanile.\nIl campanile si affaccia su corso d'Andrea ed \u00e8 accessibile da una porta sita nel transetto destro della chiesa. Realizzato provvisoriamente agli inizi del XVIII secolo, nel 1729 venne dichiarato \"pericolante\" dal vescovo, il quale ordin\u00f2 di rifarlo in forma migliore. Nel 1732 sub\u00ec un primo intervento di restauro ma solo tra il 1742 ed il 1745 venne realizzata l'attuale torre campanaria a spese della confraternita del Santissimo Corpo di Cristo.\nForse a causa di ragioni economiche o per precauzioni antisismiche non fu possibile realizzarlo secondo quanto previsto nel progetto originario, che ricalcava la fisionomia dell'alto campanile della collegiata di Cerreto antica. La torre campanaria, di altezza modesta, \u00e8 priva di elementi architettonici rilevanti e possiede una solida e grossa base sproporzionata rispetto alle mura sovrastanti.\nIl campanile presenta due fornici sovrastati da un cornicione e quindi da un modesto timpano dove svettano due piccole campane che sono collegate all'orologio e scandiscono i quarti d'ora. Nei fornici sono site tre campane in bronzo che dal 1990 funzionano elettricamente. La \"campana mezzana\" fu benedetta il 19 giugno 1731 dal vescovo Francesco Baccari e le furono imposti i nomi di Barbara, Angela, Maria, Aurelia.\nNella parete laterale destra del campanile durante i lavori di restauro degli anni 1980 \u00e8 stato portato alla luce un terzo fornice che probabilmente faceva parte del campanile originario riattato nel 1742.\nInterno.\nL'interno, ampio e luminoso, \u00e8 a tre navate con cappelle laterali, transetto, cupola e presbiterio. La collegiata \u00e8 la chiesa pi\u00f9 ampia della diocesi con una superficie di 2.000\u00a0m\u00b2 (contro i 1.600 della Cattedrale di Cerreto Sannita), una lunghezza di 58,50 metri ed una larghezza di 32,40 metri.\nLe navate laterali sono separate dalla centrale da cinque arcate per ciascun lato.\nNavata centrale.\nLa navata centrale \u00e8 stata realizzata intorno al 1720.\nGli stucchi, eseguiti dal milanese Giovanni Battista Borrelli (1761), hanno un sapore gi\u00e0 neoclassico e sono molto meno ricchi ed articolati di quelli eseguiti dallo stesso Borrelli nella chiesa di San Gennaro (Cerreto Sannita).\nLe due grandi acquasantiere, pagate 95 ducati, furono realizzate nel 1739 dai fratelli Carmine e Gennaro Pagano di Napoli. Esse, adiacenti ai due pilastri di ingresso, presentano una ricca decorazione di marmi bianchi, gialli, rossi, azzurri e scuri.\nDi fronte all'organo si erge il pulpito pensile in legno di noce, ricco di intagli, realizzato nel 1762 da un maestro falegname di Benevento. Il pulpito venne offerto dall'universitas a compimento di una promessa siglata nel 1738 con gli economi della confraternita del Corpo di Cristo. La promessa prevedeva la realizzazione di un pulpito a spese della civica amministrazione in cambio dell'uso perpetuo di una sorgente d'acqua sita su un terreno di propriet\u00e0 della collegiata. Il notaio Nicola Mastrobuoni cos\u00ec descrisse il pulpito appena venne inaugurato: \u00ab\u00e8 di tutta perfezione e soddisfazione; non solo ad essi Sign. Governatore ed Economo ma anche di tutti i Sign. canonici di detta Collegiata, e popolo tutto, poich\u00e9 \u00e8 di noce impellicciata da un Maestro Beneventano, con fenimenti d'intagli [...] e cornice di noce con indoratura, [...] decente insomma, e come detta Chiesa lo ricercava, tanto che si sono spesi in tutto ducati cento [...]\u00bb Il sacerdote pu\u00f2 ascendere al pulpito mediante una stretta scala ricavata all'interno del pilastro.\nNella navata centrale sono esposti i quattordici quadretti della Via Crucis, realizzati da un ignoto pittore nel Settecento.\nL'organo a canne.\nNell'ultima arcata a sinistra della navata centrale \u00e8 posizionato l'organo, con cassa in stile barocco. Un primo organo venne realizzato nel 1696 da Felice Cimmino di Giugliano in Campania.\nLo strumento realizzato da Cimmino venne sostituito, nella seconda met\u00e0 del XIX secolo, dall'organo attuale. La balaustra, il baldacchino, la cassa e le decorazioni esterne, del XVII secolo, facevano parte dell'antico organo della chiesa di Sant'Antonio, che, dopo il terremoto del 26 luglio 1805, rimase per diversi decenni nei depositi della Cattedrale di Cerreto Sannita. Nel 1870 le strutture decorative vennero trasferite all'interno della collegiata. Nello stesso anno Domenico Perillo di Napoli realizz\u00f2 la parte meccanica dello strumento, tuttora funzionante, e in particolare \u00abpancone, mantici e tutti gli oggetti addetti al funzionamento dell'organo\u00bb. Un cartiglio visibile all'interno dello strumento, dietro al pannello di chiusura della pedaliera, ricorda che l'organo fu benedetto dal vescovo Luigi Sodo la notte di Natale del 1870.\nIl prospetto \u00e8 tripartito e le canne in facciata sono sovrastate da ricchi racemi in legno dorato. La stessa decorazione \u00e8 presente nella balaustra. Sino all'unificazione italiana l'amministrazione comunale retribuiva un organista, che suonava durante le messe domenicali e nelle altre festivit\u00e0. Nel 1813 lo stipendio annuo dell'organista era di 19,80 lire, contro le 440 lire del maestro elementare.\nLo strumento \u00e8 stato sottoposto ad un accurato restauro nel 2007. Durante il restauro si \u00e8 provveduto a ripulire il mantice, a reimpostare la pressione allo stato originale (45 m.bar.), a smontare e a verniciare i somieri ed a riparare le canne che presentavano ampi tagli dovuti a maldestri interventi sull'accordatura.\nL'organo presenta una sola tastiera di 45 tasti con prima ottava scavezza e pedaliera.\nAl di sotto della balaustra dell'organo vi \u00e8 un dipinto di scarsa fattura.\nNavata sinistra.\nLa navata sinistra fu la prima delle tre navate ad essere completata (1713). Vi si affacciano cinque cappelle:\nCappella del Santissimo Sacramento.\nLa cappella del Santissimo Sacramento si affaccia sul transetto, a sinistra di chi guarda il presbiterio. Fu il primo ambiente della chiesa ad essere completato tanto che nel luglio del 1689, poco pi\u00f9 di un anno dopo il terremoto, venne adibito alla celebrazione eucaristica. La cappella come la si pu\u00f2 vedere attualmente venne realizzata solo intorno al 1735 quando venne commissionato l'altare in marmi policromi intarsiati, eseguito dai fratelli Pagano e costato 220 ducati. Ai lati dell'altare i due angeli in marmo bianco sono stati rifatti negli anni 1980 dopo che alcuni ladri avevano asportato gli originali.\nSulla parete di fondo, in attesa di sistemarvi un dipinto di maggiore pregio, venne realizzato un affresco di scarsa fattura, tanto che nel 1735 il visitatore vescovile don Vincenzo Piscitelli ne ordin\u00f2 l'immediata cancellazione perch\u00e9 \u00abmoveatur ad risum\u00bb (ispirava riso). Durante i lavori di restauro degli anni 1980 sono emerse, nell'intonaco, tracce di questo affresco.\nOra l'altare \u00e8 sovrastato dall'Ultima Cena di Lucantonio D'Onofrio (1738). La luce, all'interno del dipinto, \u00e8 irradiata dal volto del Cristo e dal pane che viene inteso come pane di vita e perci\u00f2 fonte di luce. Lo circonda una ricca cornice di stucchi.\nSulla parete destra \u00e8 esposto un altro dipinto del D'Onofrio raffigurante il miracolo della manna nel deserto (1741). In essa campeggia Mos\u00e8 che indica con la verga il miracolo ottenuto da Dio.\nSulla parete sinistra \u00e8 esposta un'altra opera del D'Onofrio che rappresenta Cristo con l'adultera (met\u00e0 del XVIII secolo). La figura femminile dovette fare molto scalpore all'epoca, dal momento che il vicario vescovile don Vincenzo Pescitelli, durante una visita in chiesa nel 1758, ordin\u00f2 di rifare la figura femminile \"con migliore forma\". Pescitelli ordin\u00f2, nel frattempo, di stendere un telo nella navata centrale e di riservare la parte antistante la cappella esclusivamente alle donne al fine di evitare distrazioni e tentazioni agli uomini. Non si sa se la figura femminile nel dipinto venne rifatta o meno ma durante gli ultimi lavori di restauro non sono state trovate tracce di rifacimenti.\nTransetto.\nNel braccio sinistro del transetto \u00e8 situato l'altare della Piet\u00e0 o di Santa Maria del Soccorso, citato per la prima volta nel 1703. Con breve apostolico di papa Benedetto XIV fu dichiarato \"altare privilegiato\". L'attuale rivestimento in marmo risale al 1884 e fu eseguito a spese della famiglia Magnati e dell'associazione Apostolato della preghiera. Il dipinto che lo sovrasta (1750) \u00e8 opera firmata da Lucantonio d'Onofrio raffigura la Madonna che piange sul corpo senza vita di Ges\u00f9.\nNel braccio destro del transetto si trova l'altare di San Michele Arcangelo, rivestito in marmo nel 1883 ad opera del canonico Luigi Fazzini. La tela (1750), attribuita a Lucantonio D'Onofrio, raffigura l'Arcangelo che con la sua spada fiammeggiante respinge gli angeli ribelli.\nNel braccio destro del transetto sono site, entro due espositori in legno, due statue del XIX secolo raffiguranti San Martino Vescovo ed il Sacro Cuore di Ges\u00f9.\nLa cupola, completata nel 1701, \u00e8 costituita da otto costoloni che convergono verso lo stucco centrale raffigurante il calice e l'ostia.\nSagrestia.\nLa sagrestia fu iniziata nel 1734 dal muratore Giovanni del Nigro di Vitulano, il quale si aggiudic\u00f2 la gara d'appalto chiedendo 33 grana per ogni canna eseguita; a carico della confraternita andavano tutti i materiali. I lavori dopo non molto tempo furono sospesi dal vicario vescovile perch\u00e9 la costruzione veniva a poggiare contro il muro del giardino del palazzo del viceconte, contravvenendo alle norme civili e canoniche. Si decise cos\u00ec di lasciare uno stretto vicolo fra le mura del giardino e della sagrestia. Questo vicolo nel 1811 venne chiuso per motivi igienici.\nNella sagrestia sono conservate sculture e tele settecentesche come un pregevole dipinto raffigurante la Madonna Addolorata, eseguito dal napoletano Gennato Sarnelli nel 1730.\nLa settecentesca porta in legno che d\u00e0 nel deposito \u00e8 riccamente intagliata.\nIl lavabo in marmo bianco \u00e8 forse opera dei fratelli Pagano ed \u00e8 circondato da maioliche locali del XIX secolo.\nNel locale che precede la sagrestia \u00e8 esposta una raccolta di antiche ceramiche cerretesi, costituita prevalentemente da riggiole del XVIII-XIX secolo e da alcuni embrici maiolicati gialli e verdi che erano siti sulla cupola della chiesa e, forse, sul campanile.\nPresbiterio.\nIl presbiterio fu iniziato intorno al 1730 su progetto dell'architetto napoletano Giovanni Battista Antonini. I lavori di abbellimento avvennero solo intorno al 1760 quando furono eseguite le pregevoli stuccature dell'abside e gli stalli lignei dove sedevano i funzionari della collegiata (l'arciprete, gli undici canonici ed i sei mansionari).\nNel 1759 fu sistemato l'altare maggiore in marmi intarsiati, opera dei fratelli Pagano di Napoli, per una spesa complessiva di 390 ducati. Il paliotto, costituito da un'unica lastra, presenta al centro una croce adornata da ricchi motivi floreali. La parte terminale fu aggiunta successivamente per dare maggiore slancio all'altare.\nL'altare in legno antistante, riccamente intagliato, \u00e8 stato eseguito nel 1990 dalla bottega Di Meola di Cerreto Sannita.\nIl grande dipinto raffigurante la gloria di San Martino \u00e8 opera del pittore napoletano Paolo de Falco (1714). Il santo compare su una nuvola, attorniato da numerosi angeli e putti. Un angelo sta per porre la mitra sul capo del vescovo di Tours mentre un altro angelo, a sinistra, regge il pastorale. A destra, quasi nascosto dall'ombra del santo, un angelo regge la spada che ricorda la tradizione di Martino soldato, che durante una fredda giornata divise un suo mantello con un povero.\nLe due colonne ai lati del grande dipinto sono sovrastate da due angeli reggilampada, scolpiti su legno.\nAi lati dell'altare maggiore sono ubicate due sculture lignee: \"Ges\u00f9 risorto\" (a sinistra) e la \"Madonna della Libera\" (a destra), pregevole scultura in stile romanico-bizantino proveniente dalla chiesa della Madonna della Libera.\nIl crocifisso ligneo, di pregevole fattura, \u00e8 stato eseguito dal muratore cerretese Felice Antonio Di Crosta (1849). Dopo la realizzazione di quest'opera il Di Crosta venne invitato a studiare arti applicate a Napoli, ma egli rifiut\u00f2.\nAlle pareti sono site due tele del XVIII secolo: l'Assunzione della Vergine (a sinistra, proveniente dalla chiesa di Santa Maria (Cerreto Sannita)) e la Fuga in Egitto (a destra, proveniente dalla chiesa di San Giuseppe (Cerreto Sannita)).\nNavata destra.\nSulla navata destra, come sulla sinistra, si affacciano cinque cappelle:\nCappella della Madonna Addolorata.\nLa cappella, sita a destra di chi guarda il presbiterio, era originariamente dedicata a San Biagio. Nel XIX secolo fu dedicata alla Beata Vergine dei sette dolori e venne dotata di una statua e di un altare in marmo.\nLa cappella ospita il sacrario ai caduti cerretesi di tutte le guerre e vi si conservano numerose foto e lettere che i militari spedivano dal fronte."}
{"id": "1926230", "revid": "439868", "url": "https://it.wikipedia.org/wiki?curid=1926230", "title": "Cattedrale di Cerreto Sannita", "text": "La cattedrale della Santissima Trinit\u00e0 \u00e8 la chiesa cattedrale della diocesi di Cerreto Sannita-Telese-Sant'Agata de' Goti, situata nel centro storico di Cerreto Sannita.\nStoria.\nLa cattedrale nella vecchia Cerreto.\nIn Cerreto antica, nella localit\u00e0 \"capo da fora\" e a centoventicinque passi dal centro abitato, esisteva una chiesetta dedicata a san Leonardo che alla fine del XVI secolo fu scelta per ospitare il vescovo di Telese e i suoi canonici. Fu scelto questo luogo sacro perch\u00e9 non era di propriet\u00e0 n\u00e9 del feudatario, n\u00e9 dell'Universitas ed era quindi libera da patronati al contrario delle altre architetture religiose di Cerreto.\nNel 1596 la chiesa di San Leonardo si presentava ad unica navata, dotata di tre altari e di un sotterraneo nel quale era sito un antico presepe e un sepolcro in marmo. Sull'architrave della porta di ingresso si leggeva \"Hoc opus fecit Meulus de Antonio anno domini 1361 Permittente Domino Iacobo de Cerrito episcopo Thelesino\" (edificato da Meulus de Antonio nell'anno del Signore 1361 sotto il governo di Giacomo da Cerreto, vescovo telesino). Di fianco all'oratorio era sito l'ospedale.\nNel 1610, nel sinodo diocesano che si tenne nella stessa chiesa di San Leonardo, si decise di ampliarla e di ripararla ove occorresse. Il Sinodo venne per\u00f2 disturbato dagli eletti dell'Universitas e da alcuni cerretesi, i quali asserivano che la chiesa era di patronato della civica amministrazione e che quindi non poteva essere adibita a cattedrale. Per questo motivo il vescovo mons. Giovanni Francesco Leone diffid\u00f2 chiunque avesse impedito o molestato fabbri, operai e altre persone \"che lavoreranno o fabbricheranno o daranno aggiusti a detta pia opera\".\nNonostante 1.500 ducati spesi da mons. Leone per costruire una nuova sacrestia e un nuovo coro, nel 1616 l'architettura risultava ancora cadente come testimonia una relazione di mons. Sigismondo Gambacorta, che la trov\u00f2 molto rovinata. Il vescovo, grazie alle elemosine dei cerretesi e alle multe pagate dai delinquenti giudicati dal Foro ecclesiastico, prosegu\u00ec i lavori di ristrutturazione e ampliamento.\nIn un atto del 1619 rogato dal notaio Giulio Cesare Cappella vengono elencate tutte le suppellettili e i parametri sacri acquistati per la chiesa. Fra di essi sono elencate \"quattro pianete, un calice d'argento con patena d'argento, un baciletto d'argente con ampolline di argento per uso delle messe, un paio di candelieri di argento, una sottotazza di argento con lo stemma del vescovo, una mitra preziosa ricamata di oro con perle, pietre e lo stemma del vescovo nelle fascette pendenti, un'altra mitra di seta, tre camici, un quadro con l'effigie della Madonna, due messali, due tonicelle ecc.\".\nNel 1618 venne citato per la prima volta il coro, sito dietro l'altare maggiore, e costituito da sedili lignei lavorati con al centro la sedia episcopale. La sacrestia, composta da due ambienti, era comunicante con l'adiacente ospedale. All'ingresso della chiesa, a destra, era sito l'organo.\nNel 1638, oltre l'altare maggiore, erano stati costruiti altri dieci altari, di patronato di famiglie cerretesi. Vennero edificate anche tre cappelle: San Sebastiano, della famiglia Vetulo; San Dionisio, dei Mazzacane; San Carlo, dei Bruno.\nSul finire del suo mandato episcopale a Cerreto, il vescovo Pietro Paolo de Rustici, benedettino, progett\u00f2 la demolizione di due cappelle per costruire al loro posto un cappellone dedicato a San Benedetto, dotandolo di numerose reliquie conservate in diverse sculture. Il progetto fu interrotto quando chiese e ottenne a dicembre 1643 di essere trasferito nella diocesi di Isernia. Il suo progetto fu portato a termine dal vescovo Domenico Cito.\nIl terremoto del 5 giugno 1688 rase al suolo la chiesa.\nLa cattedrale dopo il 1688.\nQuattro mesi dopo il terremoto, nell'ottobre del 1688, il vescovo mons. Giovanni Battista de Bellis si rec\u00f2 fra i ruderi della vecchia chiesa cattedrale di San Leonardo per catalogare quanto era stato trovato fra le macerie: alcune statue mutile, dei piccoli quadri, qualche reliquiario, dei parametri sacri e una certa quantit\u00e0 di stagno proveniente dalle canne dell'organo.\nI lavori per l'edificazione della cattedrale nel nuovo tessuto urbanistico di Cerreto iniziarono nel 1690, dopo che mons. De Bellis ebbe in dono da papa Alessandro VIII una certa somma di denaro per avviare il cantiere. Nel 1693, pochi mesi prima della sua morte, mons. De Bellis celebr\u00f2 la prima messa nel \"nuovo tempio\" che corrisponde all'attuale navata sinistra. Il suo successore mons. Biagio Gambaro prosegu\u00ec i lavori e, nonostante la chiesa fosse ancora incompleta, nel 1698 la consacr\u00f2 nel giorno della festivit\u00e0 della Santissima Trinit\u00e0.\nNel 1702 venne venduta una vecchia lampada di argento e con i tredici ducati ricavati venne commissionata una tela raffigurante San Domenico Sorano, eseguita da Paolo De Falco. Nello stesso anno venne completato il campanile sovrastante la navata sinistra, fu acquistato un organo per quarantotto ducati e venne citato per la prima volta il coro.\nNel 1713 vennero approvati da mons. Gambaro gli \"Statuti della Cattedrale\" che disciplinavano l'organizzazione e il funzionamento del capitolo. Nel 1722 il nuovo vescovo mons. Francesco Baccari ricevette da papa Benedetto XIII trecento ducati per costruire le due navate rimanenti, cosa che avvenne nel 1727 anche grazie ad alcuni lasciti fra cui quello del canonico Bernardino Mazzarelli. Restavano da realizzare il transetto, il presbiterio e la sacrestia.\nIl 29 settembre 1727, a causa di un difetto dei pilastri, crollarono la navata destra e la navata centrale da poco terminate. Mons. Baccari, senza pi\u00f9 soldi per ricostruire le due navate crollate, pens\u00f2 di trasferire la sede della Cattedrale nella collegiata di San Martino e di trasformare in collegiata la navata sinistra rimasta in piedi. Dopo un periodo di iniziale rassegnazione mons. Baccari riacquist\u00f2 la perseveranza che lo aveva contraddistinto negli anni precedenti e nel 1729, approfittando di una visita del papa a Benevento, gli espose la vicenda chiedendogli un aiuto per avviare la ricostruzione. Il papa acconsent\u00ec alla richiesta e dal 1730 cominciarono i lavori di ricostruzione delle navate crollate e di completamento della parte restante dell'architettura.\nIl cantiere termin\u00f2 nel 1735, anno in cui vennero eseguite le stuccature e venne terminata la tettoia.\nLa cattedrale fu consacrata solennemente il 18 settembre 1740 da mons. Antonio Falangola.\nIl successore di mons. Falangola, mons. Filippo Gentile, si adoper\u00f2 per rinforzare la parete posteriore della chiesa e le mura della cappella del Sacramento. Fece eseguire l'organo, i sedili lignei del coro, la sedia episcopale e la tela dell'altare maggiore.\nDescrizione.\nEsterno.\nLa facciata in pietra locale lavorata venne completata nel 1736 ad opera di mastro Antonio Di Lella su progetto del regio ingegnere Bartolomeo Tritta, autore anche delle scalinate della Collegiata di San Martino e dell'esterno della chiesa di Santa Maria di Costantinopoli.\nIl progetto originario di mons. De Bellis (1690) prevedeva un prospetto semplice con un solo campanile verso il seminario diocesano.\nLa facciata ha due ordini di lesene il primo con capitelli di ordine dorico ed il secondo di ordine ionico.\nI due tozzi campanili, con la parte superiore a base ottagonale, terminano con due cupolette a \"cipolla\" rivestite da embrici maiolicati gialli e verdi. La loro disposizione non \u00e8 uguale perch\u00e9 quella del campanile a ponente venne rifatta a seguito di un cedimento subito dal terremoto del 1805.\nLe tre vetrate policrome sono state aggiunte durante gli ultimi lavori di restauro eseguito a seguito del terremoto del 1980. Sono state eseguite da T. Musto e raffigurano sant'Antonio di Padova (a sinistra), l'Assunzione della Vergine (al centro) e la Madonna regina del mondo (a destra). \nInterno.\nL'interno \u00e8 a croce latina con tre navate ed \u00e8 ricco di decorazioni a stucco tipicamente settecentesche eseguite da Giacomo Caldarisi e da Benedetto Silva.\nGli altari laterali e della crociera posseggono pregevoli dipinti del XVIII secolo, di autori locali e napoletani.\nTransetto.\nNel transetto vi sono due tele del D'Amalfi, sull'altare a sinistra \"San Francesco di Sales con i santi Francesco Saverio ed Ignazio\" e su quello a destra \"San Antonino abate con i santi Luigi Gonzaga e Antonio di Padova\".\nAl di sotto del transetto sono site le sepolture dei canonici e dei vescovi, le cui lapidi sono state ricoperte dall'attuale pavimentazione in marmo. La sepoltura dei canonici \u00e8 sita nel transetto destro, quella dei vescovi nel transetto sinistro. Dalle pietre di apertura delle due tombe partono altrettanti brevi scalinate che immettono nei due ipogei, ciascuno della misura di metri 6x3,5. Nella sepoltura dei vescovi \u00e8 sita una mattonella in ceramica cerretese datata 1740.\nCappella del Santissimo Sacramento.\nNella cappella a sinistra del presbiterio vi \u00e8 un dipinto firmato da Roberto Fischetti (1785), ultimo figlio del pi\u00f9 noto Fedele, raffigurante l\"'Ultima cena\". Nella stessa cappella \u00e8 collocato il busto del vescovo Luigi Sodo, proclamato servo di Dio dalla Chiesa cattolica; sotto il busto \u00e8 sito il suo sepolcro.\nCappella dell'Immacolata.\nNella cappella a destra del presbiterio vi sono due busti lignei del Gori raffiguranti San Giuseppe col Bambino e Sant'Anna con la Madonna. Sull'altare \u00e8 sita una statua lignea della Madonna Immacolata mentre nel pavimento \u00e8 il sepolcro di mons. Salvatore del Bene, vescovo dal 1929 al 1957. Nell'ambiente adiacente a questa cappella \u00e8 conservato il sepolcro del vescovo Biagio Caropipe.\nPresbiterio.\nNel presbiterio vi \u00e8 l'altare maggiore in marmi policromi del Pagano, alle spalle del quale si trovano l'organo a canne della ditta Continiello (1970) e la tela di Michele Foschini raffigurante la \"Santissima Trinit\u00e0 e l'incoronazione della Vergine\". Sulle pareti laterali vi sono due affreschi del Palumbo (1780) raffiguranti Ges\u00f9 tentato dal diavolo e Ges\u00f9 consolato dagli angeli.\nNell'altare maggiore sono custodite le reliquie di San Palerio di Telese e del suo diacono Equizio."}
{"id": "1926236", "revid": "453768", "url": "https://it.wikipedia.org/wiki?curid=1926236", "title": "Palio Marinaro dell'Argentario", "text": "Il Palio Marinaro dell'Argentario, si disputa ogni 15 agosto a Porto Santo Stefano, capoluogo di Monte Argentario.\nConsiste in una regata remiera, tra le pi\u00f9 lunghe al mondo, che mette in competizione i quattro rioni del paese, Croce, Fortezza, Pilarella e Valle. I singoli equipaggi sono composti da un timoniere pi\u00f9 quattro vogatori, i quali devono percorrere dieci volte la distanza di quattrocento metri compresa tra due boe (chiamati gavitelli) per un totale di quattromila metri, effettuando cinque virate al largo e quattro a terra. Si svolge con quattro battelli chiamati, nel vernacolo santostefanese, \"guzzi\" (gozzo classico), ogni battello ha il nome di un vento: Maestrale, Grecale, Libeccio e Scirocco.\nLa leggenda.\nCome ogni tradizione che si rispetti, anche il Palio Marinaro trae origine da numerose leggende. Tra le pi\u00f9 ricordate vi \u00e8 la fuga di un tartarone, con a bordo un equipaggio di pescatori locali, che scappava da una nave di pirati saraceni che intorno al 1600 infestavano le acque dell'Argentario. Dopo un lungo inseguimento, questi si rifugiarono nella grotta di punta Cacciarella, che da allora si chiam\u00f2 grotta del Turco. L'inseguimento e la fuga delle due imbarcazioni a remi, furono rievocati a ferragosto per molti anni, con una gara tra due gozzi.\nStoria.\n\u00c8 verosimile che le origini del palio risalgano al tempo dello Stato dei Presidi, di cui l'Argentario faceva parte, tra gli anni 1664 e 1667. Sebastiano Lambardi, nelle sue \"Memorie del Monte Argentario\" racconta che, nel 1701, in occasione della visita del re Filippo V di Spagna, furono organizzate \"corse di barche\", ma le realt\u00e0 storiche riportano la sua probabile istituzione intorno al 1842, quando il granduca Leopoldo II di Toscana decret\u00f2 la nascita di Monte Argentario, che fino ad allora era unito ad Orbetello. In principio si correvano semplici gare remiere, nel 1886 una di queste venne inserita nel programma dei festeggiamenti patronali con la dicitura: \" regata di gozzi a quattro remi e timoniere, primo premio L.40 e bandiere di seta, secondo L.10\". Solamente nell'Agosto del 1937 fu redatta la prima regolamentazione della manifestazione, quando il Comune di Monte Argentario ne assunse l'organizzazione, dettando norme e regole di quello che fu chiamato Palio Marinaro dell'Argentario.\nA quell'epoca, la sfida si correva su un percorso di tremila metri in linea, senza virate. Le imbarcazioni, venivano rimorchiate verso il largo da un peschereccio che ospitava la giuria ed effettuavano il percorso verso terra. Nella seconda edizione del 1938 invece dei gozzi classici, vennero utilizzate delle lance (con poppa quadra) con i nomi: Ida, Gioietta, Ada, Alga. Tale variazione termin\u00f2 lo stesso anno. La manifestazione riprese nel 1945, alla fine della seconda guerra mondiale, dopo i devastanti bombardamenti che rasero al suolo Porto Santo Stefano. I quattromila metri complessivi, si disputarono in due corsie di duemila metri, da terra verso il largo, con arrivo a terra dopo un unico giro di boa. Nel 1949, i rioni si affrontarono a coppie in due batterie distinte, con sfida finale, perch\u00e9 i quattro battelli non avevano le stesse caratteristiche, inconveniente risolto nell'edizione del 1950, quando il comune ordin\u00f2 la costruzione di quattro gozzi identici, che furono sostituiti ventisette anni dopo da nuovi battelli in mogano, leggermente pi\u00f9 grandi.\nNel 1954, come manifestazione di contorno al Palio, fu istituito il Torneo del Saracino, giostra acquatica ad eliminazione tra due imbarcazioni a remi, ricordato ancora come molto interessante e di grande contenuto spettacolare, che veniva preceduto da una sfilata in costume. Il cerimoniale del Palio prevedeva rappresentazioni storiche accompagnate da carri allegorici, spiritosi e ben elaborati.\nNel 1958, furono stabilite nuove regole, il percorso fu modificato: i quattromila metri furono divisi in dieci corsie da quattrocento metri con cinque virate al largo e quattro a terra, per evidenziare l'abilit\u00e0 dei timonieri, regole che sono rimaste inalterate nell'odierno statuto.\nNel 1990, la manifestazione si arricch\u00ec di un prezioso elemento: il corteo storico. Nella sfilata che precede la gara, viene rievocato il periodo della dominazione spagnola, attraverso un sontuoso ed elegante corteo con figuranti in abiti di corte del XVII secolo, che aprono la strada al corteo dei rioni, che sfilano seguendo l'ordine di arrivo dell'anno precedente, con buffi travestimenti e pitturazioni con i colori rionali sul corpo seminudo. Tutto ci\u00f2, pare una rivisitazione estiva dell'antico carnevale delle sciornie di Porto Santo Stefano.\nIl Palio si \u00e8 corso tutti gli anni nello specchio di mare antistante il porto vecchio di Porto Santo Stefano denominato \"Stadio del Turchese\". Nel 1998, come evento sportivo, \u00e8 stato iscritto tra le manifestazioni che si svolgono sotto l'egida della FICSF: \"Federazione Italiana Canottaggio Sedile Fisso\". Tra i riti caratteristici e storici dell'evento, oltre ai controlli strutturali e antidoping imposti dalla federazione, figurano la messa a secco dei battelli il 13 agosto, con rifacimento dell'opera viva, intingendo il pennello di vernice da un recipiente comune e l'assalto dei contradaioli all'arrivo con conseguente affondamento dell'imbarcazione vincente.\nDal 2013 l'Ente Palio Marinaro, ha istituito il \"Guzzo d'oro\", un riconoscimento che ogni anno sar\u00e0 dedicato ad un personaggio che ha esaltato e valorizzato con la sua presenza e/o con la sua appartenenza, le qualit\u00e0 culturali, paesaggistiche, artigianali, enogastronomiche, professionali, del territorio. Nella prima edizione, dedicata alla memoria del giornalista Brando Giordani, \u00e8 stata premiata Raffaella Carr\u00e0. Il Palio \u00e8 inserito nella lista delle manifestazioni di ricostruzione e rievocazione storica della Regione Toscana.\nA causa della pandemia di COVID-19 in Italia, l'edizione del Palio Marinaro e tutte le manifestazioni collegate sono state rinviate al 2022: non accadeva dall'annullamento dei Palii dal 1940 al 1944 a causa della seconda guerra mondiale.\nLa Coppa d'Oro, \u00e8 il trofeo pi\u00f9 ambito della manifestazione. Venne messa in palio per la prima volta dal Commendatore Silvio Gasperrini nel 1956, da assegnare a titolo definitivo al Rione che si aggiudica il Palio per tre anni consecutivi. Nella sua storia, \u00e8 stata vinta per due volte dal Rione Valle (1966-67-68 / 1989-90-91), tre volte dal Rione Fortezza (2002-03-04 / 2006-07-08 / 2012-13-14) e una volta dal Rione Croce (1984-85-86).\nI rioni.\nPorto Santo Stefano si suddivide in quattro rioni storici, tutti con un gonfalone proprio:\ncolori sociali bianco e rosso, gentilizio \"crociaioli\"; ha nello stemma, in alto un gabbiano grigio in campo rosso, in basso una croce di Sant'Andrea rossa in campo bianco. Il rione Croce comprende la maggior parte del nucleo storico originario della cittadina che si sviluppa attorno alla chiesa principale. \ncolori sociali verde giallo e rosso, gentilizio \"fortezzaioli\"; ha nello stemma, a sinistra la Fortezza Spagnola dorata in campo rosso, a destra un somarello rampante dorato in campo amaranto. Il Rione Fortezza, unico a non essere a diretto contatto con il mare, comprende quella parte alta di Porto Santo Stefano che circonda l'antica Fortezza Spagnola.\ncolori sociali rosso bianco e blu, gentilizio \"pilarellai\"; ha nello stemma, a sinistra un'anfora dorata in campo rosso, a destra un delfino grigio chiaro in campo blu notte. Il rione Pilarella si estende dal porto vecchio fino alla strada panoramica. Comprende il piazzale dei rioni e il palazzo comunale le zone a maggior richiamo turistico.\ncolori sociali bianco e azzurro, gentilizio \"vallaioli\"; i colori del Valle sono l'azzurro chiaro e il bianco, e nel suo stemma araldico figurano l'ascia e il faro. Il rione Valle si estende dal porto principale di Porto Santo Stefano fino all'entroterra del Campone, costituendo la zona industriale e commerciale pi\u00f9 importante del capoluogo."}
{"id": "1926240", "revid": "1573940", "url": "https://it.wikipedia.org/wiki?curid=1926240", "title": "Osmay Acosta", "text": "Carriera pugilistica.\nAcosta ha ottenuto la medaglia d'oro ai Giochi panamericani di Rio de Janeiro del 2007 e la medaglia di bronzo alle Olimpiadi di Pechino del 2008. In questa occasione \u00e8 stato sconfitto, in semifinale, dal russo Rachim \u010cakchiev, che avrebbe poi vinto la medaglia d'oro. \nOsmay Acosta ha vinto, inoltre, la medaglia d'oro ai Giochi centramericani e caraibici di Cartagena del 2006 e, con la squadra del suo paese, la coppa del mondo a squadre del 2006 e individualmente l'edizione del 2008."}
{"id": "1926241", "revid": "51323", "url": "https://it.wikipedia.org/wiki?curid=1926241", "title": "Osmai Acosta", "text": ""}
{"id": "1926242", "revid": "51323", "url": "https://it.wikipedia.org/wiki?curid=1926242", "title": "Osmay Acosta M\u00e9ndez Duarte", "text": ""}
{"id": "1926243", "revid": "51323", "url": "https://it.wikipedia.org/wiki?curid=1926243", "title": "Osmay Acosta Mendez Duarte", "text": ""}
{"id": "1926244", "revid": "51323", "url": "https://it.wikipedia.org/wiki?curid=1926244", "title": "Osmai Acosta M\u00e9ndez Duarte", "text": ""}
{"id": "1926245", "revid": "51323", "url": "https://it.wikipedia.org/wiki?curid=1926245", "title": "Osmai Acosta Mendez Duarte", "text": ""}
{"id": "1926247", "revid": "149587", "url": "https://it.wikipedia.org/wiki?curid=1926247", "title": "San Michele (Villaggio di Messina)", "text": ""}
{"id": "1926248", "revid": "125494518", "url": "https://it.wikipedia.org/wiki?curid=1926248", "title": "Deontay Wilder", "text": "Soprannominato \"The Bronze Bomber\", nome affibbiatogli in memoria di Joe Louis (il cui soprannome era \"The Brown Bomber\"), \u00e8 stato il campione del mondo dei pesi massimi versione WBC dal 2015 al 2020 fino a quando fu detronizzato da Tyson Fury il 22 febbraio 2020. Noto per la potenza devastante dei suoi pugni, Wilder ha attualmente una percentuale di 91,11% di KO, la pi\u00f9 alta della storia della categoria.\nBiografia.\nDeontay Wilder nasce in una citt\u00e0 dell'Alabama, negli U.S.A. Sin da piccolo inizia ad amare la boxe. Comincia per\u00f2 a praticare il pugilato solo nel 2005, quando una malattia della figlia, la malformazione del midollo, lo costringe ad abbandonare gli studi in fretta e furia per provare il tutto per tutto con un'entrata drastica nel mondo del pugilato. Tenta cos\u00ec di diventare pugile, anche con ottimi risultati. Wilder ha come idoli molti pugili tra cui Muhammad Ali e Mike Tyson. Grazie alle sue doti fisiche nel 2008 partecipa alle olimpiadi di Pechino e arriva terzo. In seguito entra nella categoria professionisti diventando uno dei pugili attualmente pi\u00f9 forti.\nCarriera pugilistica.\nCarriera da dilettante.\nNel 2008 Wilder ha partecipato alle Olimpiadi di Pechino dove ha ottenuto il terzo posto (come il cubano Osmay Acosta), battendo, nell'ordine, Abdelaziz Toulbini, rappresentante dell'Algeria, e il marocchino Mohamed Arjaoui. \u00c8 stato sconfitto in semifinale dall'italiano Clemente Russo.\nCarriera da professionista.\nPassato professionista nel novembre del 2008 ha inanellato una lunghissima serie di vittorie, molte delle quali alla prima ripresa (tra questi particolare importanza mediatica hanno avuto i match contro Reggie Pena, Malik Scott e Shannon Caudle). Il curriculum di 32 vittorie consecutive gli \u00e8 valso a furor di popolo la chance per il titolo mondiale WBC.\nIl 17 gennaio 2015 ha affrontato e battuto il campione del mondo Bermane Stiverne vincendo la corona WBC e diventando il nuovo campione del mondo dei pesi massimi nella versione WBC. Da professionista, detiene un record di 42 match vinti, 41 per KO, 1 vinto per decisione unanime e un pareggio. A giugno ha difeso il titolo contro \u00c9ric Molina vincendo per KOT, al nono round. Il 26 settembre affronta Johann Duhaupas (32-2, 20 KO) alla Legacy Arena, in Alabama. Davanti a un pubblico di 8,471 persone, Wilder sconfigge Duhaupas per TKO all'undicesimo round. Il 16 gennaio 2016, al Barclays Center di New York, sconfigge il polacco Artur Szpilka (20-1, 15 KO) al nono round per KO.\nIl 16 luglio 2016 alla Legacy Arena, di Birmingham, Alabama, Wilder affronta Chris Arreola. Per l'occasione, Wilder indossa dei pantaloncini bianchi con una banda laterale nera, in onore del suo idolo personale Muhammad Ali. Il pubblico presente all'arena \u00e8 di circa 11,974 paganti. Wilder domina l'intero incontro e manda KO una prima volta l'avversario con un destro al quarto round. Nell'ottava ripresa, Arreola si ritira dal match. Il verdetto ufficiale \u00e8 vittoria di Wilder per ritiro dell'avversario all'ottavo round. Dopo l'incontro, Wilder afferma di essersi rotto la mano destra durante il combattimento. Il 25 febbraio 2017 difende il titolo contro Gerald Washington vincendo per TKO alla quinta ripresa. Il 3 marzo 2018 al Barclays Center di New York difende il titolo WBC dei pesi massimi sconfiggendo il pericoloso e fino ad allora imbattuto pugile cubano Luis Ortiz per KO tecnico alla decima ripresa. Nel dicembre 2018 affronta l'ex campione WBA, IBF, IBO, WBO, \"The Ring\" Tyson Fury in un match che termina in parit\u00e0. Ci furono grandi polemiche sul verdetto. Dopo queste 2 vittorie, il 22 febbraio 2020 a Las Vegas, nell'atteso rematch con Fury, Wilder viene sconfitto per KO tecnico alla settima ripresa e perde il titolo WBC dei pesi massimi. Il 9 ottobre 2021 affronta per la terza volta Tyson Fury perdendo per KO all'undicesima ripresa.\nVicende giudiziarie.\nDeontay ha una figlia di nome Naieya, una figlia di nome Ava e un figlio maschio di nome Dereon, la cui madre \u00e8 Kakeyonna Jones, donna con cui \u00e8 sposato dal 2009. Il 4 maggio 2013 Wilder \u00e8 stato arrestato a Las Vegas per violenza domestica, accusa dalla quale \u00e8 stato assolto con formula piena. Riappacificatosi con la moglie, Wilder \u00e8 tornato nelle aule dei tribunali pochi mesi pi\u00f9 tardi con l'accusa specifica di tentato strangolamento ai danni di Brian Kerwin e Jack Rodson, giornalisti della testata americana \"MyTime\", presentatisi a casa sua per un'intervista concordata con la moglie.\nL'avvocato di Wilder nel corso del procedimento penale del 14 dicembre 2013 ha dichiarato: \"Deontay ha agito istintivamente sotto la falsa impressione che qualcuno stesse rubando nella sua abitazione. Si rammarica per le sue azioni, ed \u00e8 estremamente dispiaciuto perch\u00e9 determinate condotte non sono coerenti con la sua reputazione\". Nel corso delle primissime udienze le vittime hanno ritirato la querela accettando le scuse del pugile ed il caso si \u00e8 concluso col proscioglimento."}
{"id": "1926250", "revid": "125116106", "url": "https://it.wikipedia.org/wiki?curid=1926250", "title": "Episodi di Invisible Man (prima stagione)", "text": "In nome della scienza// Come diventare un agente segreto.\nTrama.\nIl ladro Darien Fawkes, durante una rapina presso una casa di un vecchietto, si trova a soccorrere il proprietario della casa, colto da un attacco cardiaco. Durante questo nobile gesto scatta l'allarme e viene arrestato, ricevendo una condanna a vita. Per salvarsi da questa sentenza, il fratello di Darien, Kevin Fawkes, gli propone di fare da cavia per il suo progetto Quicksilver. Darien accetta questa proposta e viene trasportato in un edificio nel bel mezzo del deserto. Conosce il team di Kevin e inizia l'operazione. Grazie a quest'operazione Darien \u00e8 in grado di diventare invisibile totalmente o parzialmente, raffreddare gli oggetti, rendere invisibile oggetti. Tutto questo grazie alla sostanza che secerne la ghiandola che viene chiamata Quicksilver. Dopo che il progetto \u00e8 stato sabotato, Fawkes ha deciso di vendicare suo fratello, il quale si sacrifica per la vita di Darien, e liberarsi dalla ghiandola nel suo cervello. \nPrima missione.\nTrama.\nFawkes viene inviato in un manicomio, dopo che un paziente mentale sfuggito. Si scopre che tale paziente non era altro che un vecchio esperimento dell'Agenzia. Tale paziente ha la capacit\u00e0 di uccidere le persone usando il tatto, le unghie etc.\nL'amico invisibile.\nTrama.\nUna bambina \u00e8 testimone di un assassinio ma rifiuta di parlare con nessuno tranne \"Ralph\", il suo migliore amico invisibile. Fawkes, grazie alle sue capacit\u00e0 di uomo invisibile convince la bambina a parlare con lui che gli consiglia di parlare con la madre. Alla fine dell'episodio, Fawkes chiama la sua Custode Dr. Jekyll e lei lo chiama Mr. Hyde. \nIl veggente.\nTrama.\nFawkes e Hobbes indagano su un profeta cieco che avverte i suoi clienti di uccidersi prima che uccidano i loro cari. Tuttavia, quando l'uomo rivela di essere a conoscenza degli incubi di Darien e della pazzia del Quicksilver, Darien ha paura che la pi\u00f9 recente profezia dell'uomo, dove lui che uccide Hobbes sotto la pazzia del Quicksilver, possa diventare realt\u00e0, cosa che non diventa vero, grazie all'arrivo della Custode che gli inietta l'antidoto. L'episodio si chiude con la Custode che impianta un tatuaggio a forma di serpente che si morde la coda con 10 livelli, in modo da evitare che Darien inizi a manifestare i sintomi di pazzia da Quicksilver. \nUna famiglia da salvare.\nTrama.\nDurante l'iniezione dell'antidoto, Darien inizia a spiare la sua custode. Cercando tra le stanze dell'Agenzia, Fawkes trova un'anziana signora, di nome Gloria e la libera nella convinzione di essere stata usata per ricattare la Custode per lavorare con l'Agenzia, solo per sapere successivamente che Gloria \u00e8 stata infettata da un virus geneticamente modificato dalla Custode stessa per errore, la quale sta studiando la cura e pare essere agli stadi finali per essere testato. Tale virus invecchia rapidamente il soggetto con cui si \u00e8 stato in contatto. Darien e Hobbes iniziano le ricerche per recuperare Gloria ma nel catturarla, Darien viene morso da Gloria ed inizia a manifestare gli stessi sintomi di Gloria. Nel frattempo l'assistente di Claire, nome della Custode di Darien, si scopre essere un infiltrato per contro della Difesa dentro l'Agenzia, il quale scopo \u00e8 di insabbiare il caso di Gloria, facendo in modo che gli si venga iniettato alla signora un antidoto placebo al posto di quello vero. Claire d\u00e0 l'antidoto a Fawkes e tramite una crisi, riesce a tornare giovane, mentre Gloria no. L'episodio si conclude che Claire d\u00e0 l'antidoto corretto a Gloria, l'assistente viene arrestato insieme al vero colpevole e Gloria torna dalla sua famiglia.\nDi male in peggio.\nTrama.\nL'Ufficiale viene arrestato dopo un'operazione di sorveglianza \u00e8 fallita. Il nuovo leader dell'Agenzia di nome Lawson si dimostra ancora pi\u00f9 manipolativo del precedente, inizia a rendere Darien un cecchino con il compito di uccidere persone sfruttando l'estorsione delle dosi. Un morto= una dose di antidoto, se non lo fa subentra la Pazzia del Quicksilver, cos\u00ec Fawkes e Hobbes si assumono la responsabilit\u00e0 togliere Lawson dall'Agenzia, scoprendo che l'Ufficiale non \u00e8 colpevole di un omicidio e scoprendo che colui che \u00e8 morto non era tale ma aveva finto questa morte per far guadagnare Lawson e i suoi colleghi. Alla fine dell'episodio si scopre che il vero nome dell'Ufficiale \u00e8 Charlie.\nLa tentazione di Darien.\nTrama.\nIl vecchio compagno di Fawkes nel crimine appare in citt\u00e0 con un lavoro per entrambi.\nUna scienziata idealista.\nTrama.\nFawkes e Hobbes vengono inviati per indagare sul furto di un computer quantistico. Durante le loro indagini, Fawkes scopre che questo computer potrebbe essere la chiave per far uscire la ghiandola dalla sua testa.\nAnsia da separazione.\nTrama.\nHobbes inizia a perseguitare la sua ex moglie, la quale ha un nuovo fidanzato. Nell'indagare al riguardo del nuovo fidanzato dell'ex moglie, si scopre che quest'ultimo \u00e8 un agente infiltrato nella Marina, il quale \u00e8 incaricato di incastrare un certo Mr. White, contrabbandiere di armi sudamericano. \nMemoria a breve termine.\nTrama.\nDurante un inseguimento a piedi Hobbes cade da un edificio e finisce in ospedale dove perde la memoria a breve termine. Mentre vagano per le sale, sia Fawkes che Hobbes assistono a strani interventi che lasciano dubbi sull'etica medica dei medici.\nStrani ricordi.\nTrama.\nGli incubi affliggono Fawkes mentre inizia a vedere un'altra figura invisibile in giro per la citt\u00e0. Dopo che L'Ufficiale \u00e8 stato aggredito, gli agenti iniziano a esaminare la storia del progetto Quicksilver e apprendono che Darien non era il primo soggetto di prova.\nIl fantasma di Kevin Fawkes.\nTrama.\nKevin \u00e8 davvero morto in laboratorio? Fawkes inizia a dubitarne, soprattutto dopo aver ricevuto una telefonata da parte dell'ospedale che gli dicono che Kevin era stato ricoverato in ospedale e successivamente \u00e8 stranamente scomparso. Darien inizia ad indagare, andando da sua zia in una casa per anziani, dove dice che anche lei ha visto Kevin. La zia \u00e8 ignara del fatto che Kevin \u00e8 morto in un laboratorio. Mentre Darien parla con la zia, vede il presunto Kevin ma durante un inseguimento viene arrestato. In centrale rivede un suo vecchio amico che gli consiglia di telefonare nella vecchia casa dove lui e Kevin vivevano da piccoli, insieme agli zii. Darien, con l'aiuto di Hobbes vanno nella casa e scoprono che qualcuno \"vive\" nella casa. Si scopre che dentro la casa, qualcuno ha manomesso il seminterrato nella ricerca di qualche documento. Nel cercare Darien e Hobbes trovano una foto dello zio con L'ufficiale e il dottore che inizialmente l'ha chiamato dall'ospedale. I documenti dello zio di Darien non erano altro l'inizio del progetto Quicksilver per la creazione di una ghiandola artificiale. Darien torna nella casa della zia per capire al meglio se Kevin \u00e8 veramente vivo o c'\u00e8 qualcuno che sta prendendo il suo posto. Riceve una chiamata da parte del fratello dove gli dice di andare nella cascina nella foresta dove loro andavano da piccoli e si scopre che \u00e8 una trappola di Arnauld, l'ex braccio destro di Kevin, il quale gli svela che aveva rubato il cadavere di Kevin per trovare i documenti dello zio per ricreare una ghiandola artificiale dell'invisibilit\u00e0.\nMinaccia asiatica.\nTrama.\nIl governo cinese si propone di catturare l'uomo invisibile per i propri esperimenti. Sfortunatamente, per loro l'uomo invisibile \u00e8 Hobbes.\nIl camaleonte.\nTrama.\nFawkes si avvicina troppo ad un assassino soprannominato dall'Agenzia, il camaleonte. Tale assassino \u00e8 in possesso di un'arma segreta che acceca per persone tramite laser e surriscalda i bulbi oculari fino a farli esplodere. Fawkes, grazie alla capacit\u00e0 del Quicksilver, si salva dalla cecit\u00e0 permanente, riesce a vedere solo quando \u00e8 invisibile, mentre quando \u00e8 visibile \u00e8 totalmente cieco. Mentre una modella cieca mostra un nuovo modo di vivere il mondo, mentre i colleghi di Fawkes continuano a cercare l'assassino.\nScontro tra fantasmi.\nTrama.\nFawkes viene inviato in Messico per imitare un fantasma di un soldato e convincere un primo ministro a votare a favore del proprio governo. Non sono l'unica agenzia interessata al voto, e l'altra parte ha anche un agente stranamente potente, di nome Allianora la quale lavora per Crisalide. \nProva di amicizia.\nTrama.\nDurante la cattura di un sospettato il quale \u00e8 il creatore di un farmaco che conferisce alle persone la super intelligenza, per evitare che il sospettato si iniettasse il farmaco, accidentalmente Hobbes rompe la fiala contenente il farmaco. Si viene a scoprire che i soggetti esposti al farmaco si suicidano, Claire e Darien si mettono al lavoro per salvare Hobbes da se stesso. Per salvarlo, Darien si inietta il farmaco, poich\u00e9 per lui che ha la ghiandola del Quicksilver \u00e8 letale, Hobbes \u00e8 costretto a dire la formula per bloccare il farmaco e si salvano entrambi.\nLa clinica del sonno.\nTrama.\nClaire tenta di abbattere un jogger e, una volta fermata, insiste che l'uomo sta cercando di ucciderla. Allarmati, Fawkes e Hobbes indagano su una clinica del sonno in cui i pazienti vengono nutriti con sogni allusivi che li rendono dei assassini dormienti.\nIl sapere congelato.\nTrama.\nChrysalis sta catturando e congelando gli scienziati per conservarli per le generazioni future. Kate (dall'episodio 1.09) \u00e8 una delle vittime previste e arruola l'aiuto di Fawkes per tenerla al sicuro.\nUn virus sconosciuto.\nTrama.\nIl raffreddore di Fawkes diventa una seria preoccupazione quando inizia a secerne il una strana sostanza nera. Le cose iniziano a peggiorare dopo essere stato ricoverato in un ospedale governativo in cui il dottore, complice di Arnaud, sembra molto pi\u00f9 interessato a raccogliere la ghiandola che a curare Darien.\nDoppio gioco.\nTrama.\nDopo aver ricevuto una copia del suo file presso l'Agenzia da Allianora, Fawkes scopre che esiste un piano chiamato Soluzione Beta. Viene contattato da Chrysalis per unirsi alla loro organizzazione. Dopo aver scoperto la verit\u00e0 su Soluzione Beta, Fawkes diventa un doppiogiochista.\nSull'orlo della follia.\nTrama.\nL'Ufficiale sfrutta l'invisibilit\u00e0 di Fawkes per \"aumentare le probabilit\u00e0\" in un casin\u00f2. Fawkes in seguito decide di rubare i soldi dalla stanza sul retro. Quando Fawkes rifiuta di consegnare il denaro, l'Ufficiale interrompe la sua scorta di agente di controparte e Fawkes scopre la quinta fase della Pazzia del Quicksilver.\nL'altra ghiandola.\nTrama.\nLa pazzia continua a condurlo su strani sentieri mentre d\u00e0 la caccia a una dottoressa che ha una relazione con Arnaud. Hobbes si rivolge all'unico uomo che potrebbe essere in grado di curare Fawkes: Arnaud.\nPrivacy violata.\nTrama.\nAllianora e Darien godono di una notte di amore che fa s\u00ec che una telecamera venga inserita in Darien. Con Chrysalis in grado di controllare ogni sua mossa, l'invisibilit\u00e0 non \u00e8 un vantaggio, a meno che Darien non giochi esca per gli altri agenti."}
{"id": "1926252", "revid": "729019", "url": "https://it.wikipedia.org/wiki?curid=1926252", "title": "Cosimo Giordano", "text": "La sua figura \u00e8 connessa alla strage di quaranta soldati italiani e quattro carabinieri a Pontelandolfo e Casalduni, che ebbe come conseguenza la strage di civili ordinata dal generale Enrico Cialdini ai danni delle popolazioni dei due comuni.\nNel 2016 la Giunta comunale di Cerreto Sannita ha proposto di dedicargli una piazzetta del centro storico nei pressi della sua casa natale. Gli storici locali tuttavia hanno sempre evidenziato, anche di recente, la ferocia dell'azione del Giordano che spesso effettuava \"orrendi delitti e ricatti\" a danno anche di persone povere. L'intitolazione di una strada al Giordano \"tra l'altro, mortificherebbe il senso civico e morale dei cerretesi\". Avverso la proposta di intitolazione della piazza al Giordano, alcuni cittadini cerretesi hanno depositato dei ricorsi presso la Prefettura di Benevento sottolineando, tra l'altro, che il Giordano \"non fu mai protagonista di gesta eroiche o patriottiche ma solo di una lunga scia di omicidi, furti e sequestri\".\nBiografia.\nDal primo omicidio ai fatti di Pontelandolfo e Casalduni.\nFiglio di Generoso e di Concetta Isaia, nel 1855 a soli sedici anni uccise un uomo: Giuseppe Baldini, che aveva ammazzato il padre perch\u00e9 debitore di alcuni carlini. Per quest'omicidio fu per\u00f2 assolto dalla Corte penale di Napoli. Divenuto stalliere e garzone, a venti anni entr\u00f2 a far parte del corpo borbonico dei Carabinieri a cavallo grazie anche alla sua costituzione fisica. Durante la battaglia del Volturno venne premiato al grado di capitano da Francesco II delle Due Sicilie per il coraggio e l'impegno dimostrato. Dopo la guerra, a Napoli venne accusato del furto di una valigia che conteneva 800 ducati. Successivamente torn\u00f2 nel suo paese natale.\nCerreto Sannita fu protagonista di un tentativo di reazione legittimista il 27 settembre 1860 quando alcuni contrabbandieri, incoraggiati da voce secondo le quali delle truppe borboniche marciavano da Amorosi verso San Salvatore Telesino, assaltarono la locale stazione della guardia nazionale armandosi dei fucili e delle armi ivi presenti. Successivamente gli insorti costrinsero la banda musicale a seguirli sino alla piazza antistante la Cattedrale. Indotti dal vescovo Luigi Sodo a disperdersi, si ritrovarono davanti al palazzo di Giacinto Ciaburro che venne assaltato e saccheggiato poco dopo la fuga, tramite il giardino, della famiglia. Il vescovo Sodo venne per\u00f2 accusato di essere stato l'ideatore della rivolta, e a seguito dell'emissione di un mandato di cattura, fugg\u00ec a Napoli il 7 novembre. Torn\u00f2 in paese il 15 giugno 1861 ma dovette scappare di nuovo perch\u00e9 sospettato di favoreggiamento verso i briganti..\nPer questa iniziativa reazionaria, Giordano fu arrestato per ben tre volte da Felice Stocchetti, 1\u00ba tenente della Legione del Matese, inviato per sedare i tumulti contro i piemontesi. Lo Stocchetti avrebbe dovuto procedere anche all'arresto del vescovo Luigi Sodo ma questi fugg\u00ec a Napoli. Il 10 maggio 1861 Giordano venne arrestato assieme al cognato, secondo alcuni storici in maniera pretestuosa e al solo fine di far restare sola la bella cognata che era al centro delle attenzioni di una persona importante ed influente. Dopo l'ennesimo mandato di cattura inizi\u00f2 la sua latitanza sui monti del Matese dove assieme ad altri filo borbonici form\u00f2 una banda per sollevare la popolazione locale contro il nuovo governo. In poco tempo la banda si arricch\u00ec di uomini provenienti da Solopaca, Pietraroja, San Lorenzo Maggiore e Morcone e divenne una delle protagoniste del brigantaggio postunitario.\nGi\u00e0 a partire dagli ultimi mesi del 1860 la folta banda di briganti comandata dal cerretese Cosimo Giordano, andava incitando le popolazioni locali alla rivolta contro l'esercito piemontese. Cos\u00ec nell'agosto 1861 importanti tentativi di rivolta si ebbero nei comuni di Pontelandolfo (7-9 agosto) e Casalduni (11 agosto). Ma mentre a Pontelandolfo furono commessi solo alcuni omicidi di traditori e spie per mano del Giordano e dei suoi uomini, a Casalduni invece la popolazione trucid\u00f2, una volta fatti prigionieri, ben quaranta soldati, quattro carabinieri e un luogotenente di fanteria. In risposta il 14 agosto all'alba un battaglione di cinquecento soldati comandato dal colonnello Pier Eleonoro Negri, trov\u00f2 vendetta sull'incolpevole popolazione di Pontelandolfo, abbandonandosi a stupri ed uccisioni efferate mentre il paese veniva dato alle fiamme.\nForse a causa della inattivit\u00e0 delle amministrazioni comunali di fronte al fenomeno del brigantaggio, il sottoprefetto di Cerreto cav. Ruffo invi\u00f2 una circolare con la quale invitava i sindaci a collaborare per reprimere il brigantaggio.\nLe estorsioni e l'appoggio dei politici locali.\nNel 1862 il Giordano torn\u00f2 a Cerreto Sannita dove ricatt\u00f2 Giovanni Mastrobuoni ed il giudice De Gennaro. A giugno fu ammazzato il liberale e politico Nunziante Ciffarelli mentre a settembre avvenne uno scontro armato fra la banda del Giordano ed alcuni cittadini di Guardia Sanframondi fra i quali il sindaco Giovanni Pingue ed il capitano della locale Guardia Nazionale Raffaele Pigna.\nNegli anni successivi molte bande di briganti vennero arrestate grazie alla repressione guidata dal generale Pallavicini ed il Giordano, per evitare l'arresto, abbandon\u00f2 la zona di Cerreto Sannita per migrare mascherandosi da venditore ambulante e cantastorie con tanto di barba finta.\nTorn\u00f2 nel suo paese natale nel 1865 facendo nuovi ricatti ed estorsione. Alcuni storici fanno notare come il ritorno del Giordano sia coinciso con le elezioni parlamentari dove era candidato Michele Ungaro, potente signore locale che viene indicato dal Fiorillo come il \"protettore\" di Cosimo Giordano e che di fatto, grazie all'omicidio del Ciffarelli, era rimasto l'unico candidato del collegio.\nL'anno successivo il Giordano sost\u00f2 per lungo periodo a Roma dove, vestito in maniera elegante, frequentava personalit\u00e0 politiche legate ai Borbone. A luglio torn\u00f2 a Cerreto Sannita per nuovi ricatti poi torn\u00f2 a Roma per poi emigrare a Londra.\nNel 1867 per due anni sost\u00f2 a Marsiglia col falso nome di Giuseppe Pollice. Nel frattempo nel Matese si andava intensificando la lotta al brigantaggio e in tale direzione furono emesse numerose circolari dalla Sottoprefettura di Cerreto Sannita. La n. 788 del 5 settembre 1868 recita:\nLe taglie messe sui capi briganti, le assenze continue del Giordano e del Pilucchiello e la collaborazione della popolazione iniziarono a minare l'unit\u00e0 della banda.\nL'arresto, la condanna e la morte.\nNel 1880 il Giordano torn\u00f2 a Cerreto Sannita estorcendo in un solo giorno 16.000 lire, una cifra esorbitante per l'epoca. In quello stesso anno si rec\u00f2 a Lione in Francia. Qui visse i suoi ultimi tempi di libert\u00e0 perch\u00e9, avendo riferito il suo vero nome alla donna che amava, questa ne inform\u00f2 le autorit\u00e0 italiane. Un commissario, fingendosi grossista di frutta ed interessato a stringere rapporti economici col Giordano, lo convinse a seguirlo in Italia dove a Genova venne arrestato il 25 agosto 1882.\nDurante il processo fu difeso da Giuseppe D'Andrea, seguito da Michele Ungaro e Antonio Mellusi. Esattamente due anni dopo l'arresto, il 25 agosto 1884, la Corte di Assise pronunci\u00f2 la sentenza di condanna ai lavori forzati a vita:\nTradotto nel carcere di Favignana, vi ebbe come compagno di prigionia l'avvocato Giuseppe Tardio, legittimista borbonico che aveva operato con una banda armata nel Distretto di Vallo in Cilento tra il 1862 e il 1863.\nGiordano mor\u00ec in carcere il 14 novembre 1888 alle ore 9,55.\nLa banda Giordano.\nLa banda di Cosimo Giordano era costituita dai seguenti briganti:\nLa banda era suddivisa in quattro brigate comandate da Cosimo Giordano, da Vincenzo Ludovico (Pilucchiello), da Errichiello e da Girolamo Civitillo."}
{"id": "1926253", "revid": "80598", "url": "https://it.wikipedia.org/wiki?curid=1926253", "title": "Brunetta (cantante)", "text": "Insieme ad Angela, Babette e Mina \u00e8 stata una delle prime cantanti italiane di rock and roll.\nBiografia.\nNata a Cascina, in provincia di Pisa, da una famiglia operaia, Brunetta \u00e8 appassionata di musica sin da bambina, e debutta a otto anni in un concorso (il primo di una lunga serie); la prima vittoria la ottiene a nove anni, a Marina di Pisa, con il piccolo complesso musicale del fratello Sergio.\nA dodici anni forma un duo di fisarmoniche con la sorella, e l'anno successivo ottiene una scrittura al \"Circolo ufficiali\" di Tirrenia; sempre nel 1958 viene notata durante un'esibizione e messa sotto contratto dalla Dischi Ricordi, casa discografica appena nata.\nIl debutto discografico avviene nel 1959, con i primi 45 giri e gli EP (pubblicati usando il suo secondo nome, \"Brunetta\", su proposta di Mogol), scatenate canzoni di rock and roll che, unite alla sua vivacit\u00e0 durante le esibizioni, la impongono all'attenzione del pubblico; tra i brani di questo periodo quello di maggior successo \u00e8 \"Precipito\", scritto da Mogol e Gianfranco Reverberi ed inciso con l'accompagnamento de I Cavalieri (gruppo di cui facevano parte tra gli altri Enzo Jannacci e Luigi Tenco, che per Brunetta scrive \"Se qualcuno ti dir\u00e0\", in seguito incisa anche da lui), oltre che alcune reinterpretazioni come \"Tutti frutti\".\nNel 1960 recita nel film \"Urlatori alla sbarra\" di Lucio Fulci insieme ad altri artisti come I Brutos, Umberto Bindi, Mina, Adriano Celentano, Joe Sentieri, Elke Sommer e Chet Baker.\nNel 1962 partecipa al \"Burlamacco d'oro\" con \"Gocce di stelle\", in coppia con Loredana.\nDopo il cambio di casa discografica cambia genere, incidendo alcuni 45 giri pi\u00f9 melodici con il suo vero nome, tra cui \"Quelli della mia et\u00e0\", cover di \"Tous les gar\u00e7ons et les filles\" di Fran\u00e7oise Hardy.\nNel 1965 si accosta al beat, e forma il gruppo i \"Balubas\", ritornando ad usare il nome d'arte di Brunetta: l'anno successivo vince il Festival di Pesaro con \"Baluba shake\" (il cui testo, di Alberto Testa, descrive l'omonima popolazione africana), che ottiene anche un certo successo di vendita (e che nel 2008 viene rilanciata in quanto Fabrizio Frizzi la utilizza come stacchetto nel suo programma televisivo \"La botola\").\n\"Baluba shake\" viene anche presentata in alcune trasmissioni televisive, tra cui \"Settevoci\", condotta da Pippo Baudo.\nOttiene altri successi con altri brani come \"Perdono\", \"Dove vai\" (testo di Alberto Testa per una canzone di Lee Hazlewood) e \"Felicit\u00e0 felicit\u00e0\".\nNel 1971 effettua una tourn\u00e9e in Bulgaria, insieme a Paola Battista e Emy Cesaroni; nello stesso anno incide con la Miura l'album \"Carezze d'amore\", in cui canta alcune sue composizioni con versi di Enzo Vay, prodotto da Ludovico Socci, con arrangiamenti di Jos\u00e8 Mascolo e vari solisti come: Gianni Bedori, Bruno Crovetto ed Enzo Ceragioli.\nNel nuovo decennio decide di ritirarsi e di dedicarsi all'insegnamento e alla famiglia; sporadicamente per\u00f2 torner\u00e0 a cantare come corista in dischi di colleghi con cui mantiene rapporti di amicizia, come Fabrizio De Andr\u00e9 (nell'album Fabrizio De Andr\u00e9) e Dori Ghezzi, collaborando anche con Paola Orlandi.\nNel 1978 forma un duo con Gisella Fusi ed incide un 45 giri con un rifacimento di \"Stessa spiaggia, stesso mare\" di Piero Focaccia.\nNel 1999 nel film \"E allora mambo!\" (regia di Lucio Pellegrini, con interpreti Luciana Littizzetto, Luca Bizzarri e Paolo Kessisoglu) nella colonna sonora viene inserita \"Baluba shake\", uno dei maggiori successi di Brunetta.\nNel 2002 la On Sale Music ha pubblicato in un cd antologico alcuni dei suoi successi.\nDal 2003 fa parte della Corale Laurenziana e dell'ensamble Virtuosi Laurenziani di Mortara. Inoltre suona nell'orchestra \"Big Band\" di Novara e collabora con la scuola civica di Mortara."}
{"id": "1926257", "revid": "2084998", "url": "https://it.wikipedia.org/wiki?curid=1926257", "title": "Lupin III - Il mistero delle carte di Hemingway", "text": " \u00e8 il secondo special televisivo d'animazione giapponese con protagonista Lupin III, il famoso ladro creato da Monkey Punch, andato in onda per la prima volta in Giappone su Nippon Television il 20 luglio 1990. \u00c8 stato trasmesso in Italia da Italia 1 il 15 ottobre 2000 col titolo Resa dei conti per Lupin e senza censure. Per il mercato home video il film ha anche assunto il titolo di Lupin III - Il mistero Hemingway.\nTrama.\nLupin si reca sull'isola mediterranea di Kolkaka alla ricerca di un leggendario \"Palazzo lucente\" descritto da Hemingway al ritorno dall'ultimo dei suoi viaggi; sull'isola per\u00f2 infuria da anni una guerra civile che vede contrapposti il generale Consano e il presidente Carlos per il controllo della nazione e quindi il possesso del tesoro. Il primo possiede il forziere in cui sono contenute le carte di Hemingway, che rivelano la posizione del palazzo, il secondo la chiave per aprirlo. Come se non bastasse i fedeli compagni di Lupin, Jigen e Goemon, sono schierati su fronti opposti, e stavolta non sembrano disposti ad aiutarlo.\nColonna sonora.\n\"Lupin The Third Hemingway paper no nazo Original Soundtrack\" (VAP 21/10/00 VPCG-84710)\nLa colonna sonora dello special \u00e8 stata composta da Y\u016bji \u014cno.\nLa canzone di apertura \u00e8 \"Rupan Sansei no Theme '89 (THEME FROM LUPIN III '89)\" e quella di chiusura \u00e8 \"He's Gone\".\nEdizioni home video.\nVHS.\nIl film \u00e8 uscito per la prima volta in VHS, pesantemente censurato, col titolo \"Lupin III - Il mistero Hemingway\", distribuito da Medusa Film.\nLa Dynit lo ha poi riedito in versione integrale col titolo \"Lupin III - Il mistero delle carte di Hemingway\".\nDVD.\nIl film \u00e8 uscito in DVD il 23 giugno 2004 per conto di Dynit. Successive ristampe sono avvenute con Yamato Video e, per le edicole, De Agostini varie volte e \"La Gazzetta dello Sport\" il 9 marzo 2012. Tutte le edizioni in DVD presentano il titolo \"Lupin III - Il mistero delle carte di Hemingway\" e sono integrali.\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta ."}
{"id": "1926259", "revid": "15756", "url": "https://it.wikipedia.org/wiki?curid=1926259", "title": "Episodi di Invisible Man (seconda stagione)", "text": "La grande impronta.\nTrama.\nBigfoot \u00e8 invisibile? Fawkes inizia a chiedersi se la ghiandola sia stata ispirata da una fonte naturale quando lui e Hobbes sono stati inviati per indagare su una serie di morti nel deserto.\nMadri in affitto.\nTrama.\nIl nuovo Agente, Alex Monroe si unisce all'Agenzia, ma la sua agenda ruota interamente intorno alla ricerca e al salvataggio di suo figlio piccolo.\nL'importanza di chiamarsi Eberts.\nTrama.\nQualcuno inizia a tentare di hackerare i computer dell'Agenzia, Eberts diventa una risorsa della squadra nel tentativo di rintracciare l'hacker. Tuttavia, il comportamento di Eberts, dopo essere entrati in \"incognito\" e dopo un assalto, diventa sempre pi\u00f9 strano fino a quando tutti iniziano a chiedersi quanto bene lo conoscessero realmente.\nUn bambino da salvare.\nTrama.\nMonroe manda Fawkes e Hobbes a recuperare Adam, un ragazzo infettato da un virus un grado di uccidere milioni di persone. Rendendosi conto che intende uccidere il ragazzo, Fawkes fugge con Adam e cerca qualcuno che possa aiutarti, anche se questo significa fare affari con Chrysalis.\nUn giorno di follia.\nTrama.\nFawkes, Hobbes e Monroe si alternano a vicenda raccontando la loro missione in una missione all'ufficio postale dell'ufficio postale dove Hobbes improvvisamente impazzisce e tenta di sparare ai lavoratori.\nLa memoria di Kevin.\nTrama.\nUsando lo stesso metodo di risveglio dei ricordi memorizzati nell'RNA come nell'episodio 1.11, Darien risveglia la mente del fratello per vedere se Kevin sa come estrarre la ghiandola. Arnaud scopre il ritorno di Kevin e lo rapisce nella speranza di risolvere i suoi problemi di invisibilit\u00e0 permanente. Kevin non vuole aiutare nessuno dei due e scrivendo una lettera di addio, conclude che Darien \u00e8 l'unica persona che pu\u00f2 tenere quella ghiandola.\nL'uomo senza sensi.\nTrama.\nUn uomo privo di sensi eccetto il tatto appare nell'appartamento di Fawkes. Chiamandosi Tommy Walker, lo straniero afferma di essere un evaso da un altro esperimento governativo. Walker pu\u00f2 aiutare a rimuovere la ghiandola, Fawkes si mette in salvo per salvarlo da un'agenzia che \u00e8 disposta a uccidere chiunque per mantenere segreto il sapere di Walker.\nIn compagnia di una bomba.\nTrama.\nDarien va sotto copertura come un criminale per aiutare a fermare un terrorista prima che abbia la possibilit\u00e0 di attuare il suo piano.\nEnergie negative.\nTrama.\nDarien va da un agopuntore quando la sua schiena inizia a infastidirlo. Un punto di pressione fa attivare la ghiandola e l'agopuntore conclude che un agente invisibile potrebbe essere in grado di risolvere un problema per lei, che lo voglia o meno.\nFulmine a ciel sereno.\nTrama.\nDopo essere stato colpito da un fulmine durante un'operazione contro Chrysalis, Fawkes si sveglia nell'ospedale senza memoria. Mentre i medici cercano di capire cosa significhi il nodulo della sua scansione cerebrale, Chrysalis, L'agenzia e Arnaud corrono per essere i primi a rivendicare la propriet\u00e0 del paziente di John Doe (aka Darien Fawkes).\nUna teoria sbagliata.\nTrama.\nUna dose sperimentale di antidoto inizia a diffondere l'invisibilit\u00e0 permanente a coloro con cui Fawkes entra in contatto. Mentre gli agenti iniziano a sperimentare la follia da Quicksilver, Claire cerca una soluzione prima che l'antidoto diventi inefficace.\nIl figlio ritrovato.\nTrama.\nUn'incursione in una fattoria gestita da Crisalide, riesce a far ricongiungere Alex al suo figlio, ma si scopre che il bambino \u00e8 il figlio biologico di Jarod Stark e sua moglie, Alex era solo una madre surrogata. Ma quando la madre adottiva arriva sulla soglia di casa, Monroe deve mettere in discussione chi sarebbe diventato un genitore migliore.\nUna madre invisibile.\nTrama.\nFawkes inizia a vedere una donna fantasma e l'indagine che segue lo porta alla figlia della donna, e ad una strana situazione di omicidio.\nTale padre, tale figlio.\nTrama.\nLa ricerca di Fawkes e Hobbes su un cecchino agente li conduce all'ultima persona che Darien si aspettava di rivedere: suo padre.\nUna comunit\u00e0 speciale.\nTrama.\nFawkes e Hobbes si ritrovano in una casa di riposo per agenti segreti le cui identit\u00e0 sono state rivelate a causa di una ricerca su dei soldi di un'agenzia fittizia. Nessuno dei due \u00e8 interessato a restare, ma lasciare questa comunit\u00e0 risulta essere contrario alle regole.\nIl siero della verit\u00e0.\nTrama.\nClaire viene accidentalmente iniettata con un siero sperimentale della verit\u00e0. Si dice che il farmaco abbia tre fasi; balbettio costante, paranoia e perdita di inibizioni. Rapita dal terrorista su cui si doveva testare tale farmaco, Claire si sforza di trattenere tutti i segreti del Progetto Quicksilver mentre Fawkes e Hobbes cercano di rintracciarla.\nI ricordi.\nTrama.\nI ricordi di Tommy Walker stanno cominciando a riaffiorare, ma quando Walker capisce chi era, si chiede se vuole vivere con la persona che \u00e8 ora.\nLa donna invisibile.\nTrama.\nUna scienziata cinese che usa un dispositivo per diventare invisibile cerca l'aiuto di Fawkes per rimanere tale in modo indefinito, dato che \u00e8 orribilmente sfregiata, anche se il suo governo sostiene di essere un terrorista. Fawkes deve fare il doppio gioco con i suoi datori di lavoro per scoprire chi pu\u00f2 fidarsi.\nComuni mortali.\nTrama.\nL'antidoto inizia a non funzionare come una volta. Claire spegne la ghiandola per fare esperimenti. Darien gode della libert\u00e0 di poter fare bungee jumping e fare sesso occasionale senza diventare invisibile ma L'Agenzia ha programmato un furto e Fawkes \u00e8 ancora il miglior agente per il lavoro, con o senza l'invisibilit\u00e0.\nFuori controllo.\nTrama.\nFawkes vuole provare un nuovo antidoto, solo che quest'ultimo, senza aver ricevuto i dovuti test, gli provoca problemi. Inizia ad entrare in Pazzia da Quicksilver molto prima del dovuto ed altro effetto collaterale, i frammenti di quicksilver nel momento in cui Fawkes diventa visibile non si degradano, rendendo tutte le persone che possono entrare in contatto con quei frammenti, vittima di pazzia di Quicksilver.\nA patti con il nemico.\nTrama.\nDarien trova dentro una viticoltura di Crisalide, Arnaud reduce dall'intervento di rimozione della ghiandola. I due devono lavorare insieme per liberarsi da Crisalide. Arnaud si rivolge all'Agenzia, ma lascia una possibilit\u00e0 di rimuovere il difetto della pazzia da Quicksilver all'interno della ghiandola di Darien. Darien chiede a Claire di capire la formula anche se sta mettendo a rischio il suo lavoro.\nL'ultima iniezione.\nTrama.\nClaire riesce a modificare la ghiandola, liberando Darien dalla dipendenza da Quicksilver. Darien, dunque, \u00e8 ormai libero dall'Ufficiale e dall'Agenzia ed \u00e8 trasferito all'FBI; Claire viene invece licenziata. Poich\u00e9 nel frattempo Crisalide torna alla riscossa, con riluttanza i due tornano in seno all'Agenzia per continuare la lotta."}
{"id": "1926260", "revid": "729019", "url": "https://it.wikipedia.org/wiki?curid=1926260", "title": "Bombardamento di Propaganda Fide", "text": "Il bombardamento anglo-americano del Collegio di Propaganda Fide a Castel Gandolfo \u00e8 stato un episodio della seconda guerra mondiale ai Castelli Romani, avvenuto il 10 febbraio 1944.\nSecondo quanto riferito dagli Alleati, il bombardamento faceva parte delle iniziative belliche volte ad interrompere le linee logistiche tedesche che rifornivano il fronte di Cassino e di Anzio (a sole 20 miglia a sud), in quanto i tedeschi avrebbero regolarmente attraversato il paese con i loro mezzi militari da e per il fronte, e l'abitato risultava \"pieno zeppo di nazisti\"; la denuncia alleata circa la presenza dei tedeschi presso il Palazzo Pontificio giunse direttamente dal Quartier Generale di Algeri il 5 febbraio, cinque giorni prima del tragico attacco aereo. Le informazioni alleate vennero recisamente smentite dai pi\u00f9 alti vertici vaticani: a Washington, monsignor Amleto Giovanni Cicognani, delegato apostolico presso gli Stati Uniti sin dal 1933, all'uopo incaricato dal cardinale Luigi Maglione, dichiar\u00f2 che nessun soldato tedesco era stato ammesso entro le mura della villa pontificia. Dopo il bombardamento, la National Catholic Welfare Conference emise un comunicato ufficiale affermando che Castel Gandolfo fosse \"piena zeppa di profughi italiani\", nel numero di circa 15.000, diverse centinaia dei quali erano rimasti uccisi a causa dei bombardamenti alleati.\nDopo l'8 settembre 1943 e l'inizio dell'occupazione tedesca, e ancor di pi\u00f9 in seguito allo sbarco anglo-americano ad Anzio il 22 gennaio 1944, la popolazione civile cerc\u00f2 di trovare rifugio in luoghi sicuri. Molti ripararono nelle grotte, come a Marino, o nei rifugi sotterranei, come a Genzano di Roma. Tuttavia, come dimostrarono gli eventi successivi, questi luoghi non erano sicuri rispetto ad un bombardamento delle fortezze volanti statunitensi, con Marino bombardata pi\u00f9 volte per la vicinanza all'aeroporto di Ciampino e con Genzano che fu quasi rasa al suolo, avendo avuto pi\u00f9 dell'80% delle case distrutte o fortemente danneggiate.\nMolti abitanti di Castel Gandolfo ed Albano Laziale pensarono di ripararsi all'interno del complesso delle Ville Pontificie annesse al Palazzo Pontificio di Castel Gandolfo. L'area, vasta circa una cinquantina di ettari, era stata riconosciuta zona extra-territoriale dall'Italia dopo i Patti lateranensi dell'11 febbraio 1929, pertanto apparteneva al Paese neutrale dello Stato della Citt\u00e0 del Vaticano. Gli alleati da parte loro avevano riconosciuto la neutralit\u00e0 del Vaticano, mentre i tedeschi violarono i confini pontifici solo per effettuare retate di oppositori ed ebrei rifugiati in aree sottoposte alla giurisdizione vaticana. Si calcola che quasi 12.000 persone si rifugiarono all'interno del complesso delle Ville Pontificie, formato dalla Villa Pontificia propriamente detta e da Villa Cybo, Villa Barberini e dalla villa del Collegio di Propaganda Fide con l'annessa chiesa di Santa Maria Assunta.\nIl 30 gennaio 1944 Genzano di Roma venne colpita dal primo bombardamento aereo alleato; due giorni dopo, il 1, furono colpite Albano Laziale ed Ariccia, e il 2 febbraio Marino. Il 10 febbraio, tra le ore 9 e le 10 del mattino, i bombardieri alleati in due ondate colpirono il Collegio di \"Propaganda Fide\" e Villa Barberini, in piena zona extra-territoriale, causando circa 500 vittime, tutti civili rifugiati sotto la protezione di uno stato neutrale.\nIl reale numero delle vittime non \u00e8 stato mai accertato, a causa della lacunosit\u00e0 dei registri di morte conservati presso il Tribunale di Velletri. Il comune di Castel Gandolfo ha dichiarato che 211 residenti nel suo territorio morirono nel bombardamento, mentre l'allora responsabile delle Ville Pontificie, Emilio Bonomelli, dichiar\u00f2 che c'erano state oltre 500 vittime. Altri testimoni invece parlano di 700 vittime, e altri ancora di 1100 uccisi.\nL'Associazione Famigliari Vittime di \"Propaganda Fide\" ha nel suo statuto l'obiettivo di far proclamare il bombardamento del 10 febbraio 1944 crimine di guerra dalla Corte Internazionale dell'Aia. Ogni anno la stessa associazione, d'accordo con i comuni di Albano Laziale e Castel Gandolfo, commemorano la memoria del bombardamento.\nNote.\n5. Giorgio Badiali, \"Oltre il ponte\",ed. Thyrus, Arrone (Tr), 2012, pp.\u00a086\u2013110"}
{"id": "1926264", "revid": "287204", "url": "https://it.wikipedia.org/wiki?curid=1926264", "title": "Rudolf Formis", "text": "Biografia.\nFormis aveva dato prova delle sue avanzate capacit\u00e0 nel campo della radiotelegrafia sin dagli anni Venti quando aveva realizzato, sevendosi di un'emittente di onde corte, un telegrafo senza fili in grado di comunicare con gli Stati Uniti. Per queste sue competenze Formis aveva ricevuto l'incarico di direttore tecnico della stazione radio di Stoccarda. Stava inoltre dedicandosi alla ricerca del cosiddetto \"raggio della morte\", della possibilit\u00e0 cio\u00e8, servendosi di onde radio, di far esplodere a distanza i motori di auto ed aerei.\nAccusato di aver sabotato un discorso di Hitler, Formis, dopo una breve detenzione, decise di fuggire in Cecoslovacchia dove, dopo l'ascesa al potere di Hitler nel 1933, si erano rifugiati molti oppositori del regime tra i quali si distingueva, per l'attivit\u00e0 di propaganda antinazista, l'organizzazione del \"Fronte Nero\" con a capo Otto Strasser, il fratello di Gregor, rimasto vittima dell'epurazione nazista dei vertici delle \"Sturmabteilung\" (SA) e degli oppositori politici nella \"Notte dei lunghi coltelli\".\nAlla fine del 1934, Reinhard Heydrich, detto \"der Henker\" (\"il boia\"), stretto collaboratore di Heinrich Himmler nella Gestapo, viene informato che sono state intercettate numerose trasmissioni radio anti naziste emesse da una trasmittente vicino a Praga e dirette alla Germania del Sud.\nHeydrich incarica l'agente Alfred Naujocks di contattare colui che si ritiene sia l'autore delle trasmissioni clandestine: l'ingegnere Formis amico dei fratelli Strasser.\nNaujocks, con l'inconsapevole amica Edith Karlebach, un'affascinante insegnante di educazione fisica, finger\u00e0 di compiere una gita sui monti cecoslovacchi e risieder\u00e0 in un albergo vicino alla localit\u00e0 da dove trasmette l'emittente clandestina. Sul luogo sar\u00e0 assistito per compiere la missione dall'agente Gert Grothe.\nIl 20 gennaio la coppia di gitanti arriva all'albergo \"Zahori\" di Pridam, dove casualmente soggiorna anche Rudolph Formis che, attratto dalla bella compagna di Naujocks, fa in modo di fare conoscenza con i due connazionali.\nL'agente SD decide di rivelare alla Karlebach, per ottenerne \"piena\" collaborazione, lo scopo del loro soggiorno: scoprire se Formis trasmette dall'albergo o da un altro luogo, se ha dei complici e se tra questi vi sia lo stesso gerente dell'hotel.\nNaujocks ha visto un'antenna sul tetto dell'albergo e ha notato che Formis sale nella sua camera proprio durante l'orario delle trasmissioni clandestine. Formis annuncia ai suoi conoscenti che si dovr\u00e0 assentare per recarsi a Praga per motivi di lavoro.\nNaujocks, affidato Formis alle \"cure\" della Karlebach, nel frattempo si reca a Berlino per fare rapporto delle sue scoperte e ricevere ordini.\nHeydrich gli comanda di distruggere l'impianto radio e di condurre vivo a Berlino Formis. Tornato a Pridam l'agente viene informato dalla sua amica che Formis ha cambiato il suo comportamento: \u00e8 piuttosto scontroso e rimane spesso rinchiuso in camera.\nNaujocks, sospettando che l'ingegnere sia stato messo sul chi vive, decide di rompere gli indugi e con l'aiuto dell'agente Gert Grothe, fa irruzione di notte nella camera di Formis. Nel tentativo di cloroformizzare Formis ne nasce una colluttazione e l'ingegnere viene colpito a morte mentre il fosforo, usato per la distruzione dell'emittente radio, mescolandosi al cloroformio, provoca un'esplosione che sveglia gli ospiti dell'albergo che sotto la minaccia delle armi vengono rinchiusi in cantina dai due agenti.\nI tre tedeschi si danno alla fuga e, riuscendo fortunosamente ad evitare i posti di blocco della polizia boema, riescono a fuggire e raggiungere Berlino.\nIl 25 gennaio 1934 l'agenzia di stampa cecoslovacca DNB dirama questo comunicato: \u00abDurante la notte del 23 gennaio \u00e8 stato ucciso a colpi di pistola un emigrato tedesco di nome Rudolph Formis. Il cadavere \u00e8 stato rinvenuto presso l'albergo \"Zahori\", in prossimit\u00e0 di Pridam, vicino a Praga. Gli assassini sarebbero due uomini e una donna di nazionalit\u00e0 tedesca...\u00bb\nHitler \u00e8 soddisfatto del parziale successo dell'operazione che ha portato all'eliminazione di un altro nemico del Terzo Reich e ordina alla stampa tedesca di ignorare l'avvenimento."}
{"id": "1926265", "revid": "599013", "url": "https://it.wikipedia.org/wiki?curid=1926265", "title": "Jules Supervielle", "text": "Biografia.\nAi primi versi del 1900 fece seguire una lunga serie di raccolte, da \"D\u00e9barcad\u00e8res\" (Sbarcaderi, del 1922) a \"Oublieuse memoire\" (Memoria obliosa, del 1949) oltre ad opere narrative e teatrali di un certo spessore, quali \"Le voleur d'enfants\", Il ladro di ragazzi, del 1926.\nLa sua poesia sfiora a volte i modi del surrealismo, ma principalmente esprime, in temi elementari e forme molto semplici, un sentimento di stupore cosmico.\nPer l'insieme della sua opera letteraria ricevette nel 1955 il Gran premio di letteratura dell'Accademia francese."}
{"id": "1926266", "revid": "194688", "url": "https://it.wikipedia.org/wiki?curid=1926266", "title": "While your lips are still red", "text": ""}
{"id": "1926275", "revid": "3115", "url": "https://it.wikipedia.org/wiki?curid=1926275", "title": "Borghi di Monte Compatri", "text": "I borghi di Monte Compatri sono delle suddivisioni geografiche tradizionali del comune di Monte Compatri, in provincia di Roma, nell'area dei Castelli Romani. I borghi sono in numero di cinque, e comprendono sia zone del centro storico che localit\u00e0 rurali del territorio comunale. Ogni anno, le squadre dei borghi si sfidano in un palio. L'idea di suddividere il paese in 4 Borghi, venne una sera al fresco di un bar a 3 cittadini monticiani: Stefano Carli, all'epoca presidente del Photoclub Controluce, di Felice Vincenzo Dominicis e Massimiliano Baglioni.\nIn poco meno di un mese i tre avevano creato gli stemmi araldici, avevano delimitato i confini dei Borghi ed attribuito loro le date delle feste.\nBorgo le Prata.\nBorgo le Prata \u00e8 delimitato verso NE dalla Strada statale 216 Maremmana III e comprende la parte destra di viale Cavour e il centralissimo piazzale Busnago, al centro della quale \u00e8 situata la \"fontana dell'Angelo\", che \u00e8 il simbolo di questo borgo. Sullo stemma viene rappresentato l'angelo minatore che si trova appunto sulla fontana. I colori del borgo sono una bandiera a scacchi di colore bianco e verde.\nBorgo San Michele.\nBorgo San Michele comprende la Chiesa di San Michele Arcangelo in Piazza del Mercato e tutte le zone circostanti, compreso il fianco sinistro di viale Cavour, il tratto iniziale di via Placido Martini e il tratto finale di via Carlo Felici. Sullo stemma del borgo \u00e8 rappresentato l'arcangelo Michele. I suoi colori sono una bandiera a due colori blu e rossa.\nBorgo Ghetto.\nBorgo Ghetto comprende tutta l'area situata attorno alla Parrocchiale di Santa Maria Assunta e tutte le abitazioni del \"Ghetto\", ovvero del centro storico propriamente detto. Sullo stemma viene rappresentata l'antica torre del paese (divenuta ai primi del '900 Torre Campanaria, in seguito al crollo di quella della Chiesa). I colori del borgo sono una bandiera a due colori giallo e blu.\nBorgo Missori.\nBorgo Missori comprende tutta l'espansione moderna dell'abitato in direzione di Monte Porzio Catone, al di l\u00e0 della Strada Statale 216 Maremmana III, e il Convento di San Silvestro. Sullo stemma del Borgo \u00e8 rappresentato un albero di castagno. I colori del borgo sono una bandiera a strisce verticali di colore porpora e nero.\nBorgo Pantano.\nBorgo Pantano non si trova nel centro storico ma include la popolosa localit\u00e0 di Pantano Borghese, lungo la via Casilina. Sul suo stemma viene rappresentata una spiga di grano. I colori del borgo sono una bandiera a strisce di colore giallo, nero e blu."}
{"id": "1926283", "revid": "1865216", "url": "https://it.wikipedia.org/wiki?curid=1926283", "title": "Rabaul", "text": "Rabaul (\"Simpsonhafen\" in tedesco) \u00e8 una citt\u00e0 della Papua Nuova Guinea.\nStoria.\n\u00c8 stata capoluogo della provincia della Nuova Britannia Orientale fino al 1994, quando \u00e8 stata distrutta da un'eruzione del vulcano Tavurvur. Rabaul fu il quartier generale della Nuova Guinea tedesca fino alla sua conquista da parte del Commonwealth delle nazioni, durante la prima guerra mondiale, quando divenne capitale del protettorato australiano del Territorio della Nuova Guinea fino al 1937. Il 23 gennaio 1942 la citt\u00e0 fu occupata dall'Impero giapponese e divenne la base pi\u00f9 importante per le operazioni militari nipponiche nelle isole Salomone e in Nuova Guinea."}
{"id": "1926285", "revid": "287204", "url": "https://it.wikipedia.org/wiki?curid=1926285", "title": "Andrea Ferro (sportivo)", "text": "\u00c8 stato insignito dal CONI di medaglia d'argento al valore atletico per i risultati sportivi conseguiti nel 2005 e di medaglia d'oro nel 2008.\nAndrea Ferro \u00e8 lo sportivo italiano pi\u00f9 titolato in assoluto nella categoria pesca a spinning. "}
{"id": "1926286", "revid": "114065286", "url": "https://it.wikipedia.org/wiki?curid=1926286", "title": "De vita beata", "text": "Il De vita beata \u00e8 il VII libro dei \"Dialoghi\" di Lucio Anneo Seneca. \u00c8 dedicato al fratello maggiore Anneo Novato ed \u00e8 stato composto intorno al 58. In seguito a un\u2019accusa, mossa da Publio Suillio, inizia una riflessione sul vero senso della felicit\u00e0. Egli vuole dimostrare, in polemica con la dottrina epicurea, che la felicit\u00e0 non risiede nel piacere, ma nella virt\u00f9. Nella seconda parte del dialogo il filosofo risponde alle numerose accuse di coloro che criticavano il suo comportamento, apparentemente discordante da quanto da lui predicato nei suoi scritti.\nContesto storico.\nNei primi anni del principato di Nerone, Seneca, essendo il suo consigliere pi\u00f9 ascoltato e, di fatto, la seconda figura dell'impero, si attir\u00f2 le ostilit\u00e0 e le invidie dei circoli politici e culturali rimasti legati al precedente imperatore Claudio e tagliati fuori dal potere. Fu Publio Suillio Rufo a farsi portavoce di questo malcontento, facendo pubbliche accuse che mettevano in cruda luce le contraddizioni tra il filosofo stoico e l'uomo pubblico e privato Seneca, che spesso agiva in contrasto coi precetti predicati.\nCostui non era proprio uno stinco di santo; condannato all'esilio sotto Tiberio per corruzione in un processo, fece le sue massime fortune politiche sotto Claudio, distinguendosi come delatore e accusatore di coloro che incorrevano nell'ostilit\u00e0 dell'imperatore e della terza moglie Messalina.\nSeneca se ne sbarazz\u00f2 facendo imbastire un processo contro di lui per malgoverno della provincia d'Asia, di cui fu governatore come proconsole, e per l'opera di delazione svolta sotto Claudio, al termine del quale fu condannato all'esilio (58).\nMa se l'accusatore non era dei pi\u00f9 limpidi, le accuse non potevano semplicemente essere rigettate con sdegno; a queste Seneca rispose, in forma d'un piccolo trattato stoico sulla felicit\u00e0, nel \"De vita beata\", che si caratterizza per il tono apologetico verso di s\u00e9 e sprezzante con gli avversari politici, sotto copertura di contrasto filosofico. E proprio in questo torno di tempo, forse prima, forse dopo il processo a Suillio, gli studiosi di Seneca collocano la stesura di questo dialogo (~ 54-59).\nIn esso, pi\u00f9 che in ogni altro dialogo, appare la figura dell'uomo politico ancora potente, e si mostrano le contraddizioni tra l'agire concreto e gl'ideali filosofici, coscientemente accettate nel tentativo di riforma dell'impero assunto da Seneca. Per questo il dialogo fu dedicato al fratello maggiore Novato Gallione, che ben conosceva l'ambiente politico e i suoi compromessi per la brillante carriera che fece, e che, come fratello, poteva essere il giudice pi\u00f9 indulgente delle manchevolezze del fratello minore.\nDefinizioni di \"vita beata\".\nI primi capitoli del dialogo seguono strettamente il tema proposto, affermando che una \"cupiditas naturalis\" (istinto, impulso naturale) spinge tutti a cercare la felicit\u00e0, ma che i pi\u00f9 non la conseguono cercandola nei beni apparenti che non possono darla. Per di pi\u00f9 ciascuno \u00e8 nel contempo esempio e imitatore di mali per gli altri, e per questo i giudizi pi\u00f9 diffusi sulla felicit\u00e0 sono anche i pi\u00f9 errati: \"argumentum pessimi turba est\" (la folla \u00e8 dimostrazione del peggio):\nAltrove da questi beni va ricercato un bene che non sia apparente, ma solido, costante, pi\u00f9 bello dov'\u00e8 meno visibile, un bene da praticare e da sentire, non da ostentare; tale bene \u00e8 quale \u00e8 descritto dagli stoici:\nA questa prima definizione ne seguono altre, in cui viene ulteriormente precisata la felicit\u00e0 e la condizione d'animo del sapiente che l'abbia conseguita, in cui netto si delinea il contrasto tra i \"munera fortunae\" (doni della fortuna, falsi beni) e l'unico vero bene della virt\u00f9, sul quale Seneca fonda l'aspra polemica con la dottrina d'Epicuro nei capitoli successivi: \"summum bonum est animus fortuita despiciens, uirtute laetus\" (sommo bene \u00e8 l'animo che disdegna i beni fortuiti, contento della virt\u00f9.)\nPolemica epicurea.\nNell'attacco di Seneca a Epicuro in questo dialogo, bisogna distinguere due vene polemiche abilmente mischiate in questa critica: una impersonale e dottrinaria, che contrappone la virt\u00f9 stoica al piacere epicureo; l'altra personale e piegata a propri fini, che volutamente confonde il piacere d'Epicuro con l'edonismo sfrenato di certi ambienti romani dai quali Seneca intende prendere le distanze, dato che proprio il lusso e la lussuria erano a lui rinfacciati dagli accusatori. In realt\u00e0 Seneca ben distingueva \u00abfra la \"sobria ac sicca voluptas\" (\"De vita beata\", 12, 4) della dottrina genuinamente epicurea e il suo abuso da parte di sfrenati libertini al fine di scusare e coprire le loro dissolutezze\u00bb\n\u00c8 ben consapevole Seneca di quest'operazione, se a un certo punto fa sbottare il suo immaginario interlocutore epicureo cos\u00ec: \"dissimulas quid a me dicatur\" (fingi di non capire, travisi [scientemente] cosa viene detto da me).\nE subito al primo attacco Seneca assimila vistosamente i principi d'Epicuro con la crapula degli edonisti:\nIl ricordo del passato in Epicuro \u00e8 piacevole perch\u00e9 \u00e8 la coscienza di piaceri goduti razionalmente, secondo i principi della sua saggezza; un tempo, oltretutto, ormai sottratto ai colpi della fortuna, e dunque il solo pienamente posseduto, che \u00e8 uno dei capisaldi del \"De brevitate vitae \" di Seneca stesso. Mentre il mettere in fila, dare ordine al futuro \u00e8 la tranquilla attesa di ci\u00f2 che verr\u00e0, perch\u00e9 l'agire presente del saggio, per quanto sta in lui, \u00e8 razionalmente inteso a evitare ogni sconvolgimento futuro della quiete di cui gode. Invece Seneca, volutamente in malafede, immagina un crapulone che parodisticamente applica questi principi epicurei per volgersi compiaciuto ai bagordi passati e pregustare quelli futuri, mentre ancora sguazza nei presenti. Pi\u00f9 avanti Seneca non si periter\u00e0 di fare gli esempi di Nomentano e Apicio (forse Marco Gavio Apicio), la cui raffinatissima ghiottoneria era passata in proverbio.\nMa Seneca attacca anche, con pi\u00f9 coerenza dottrinaria, il piacere d'Epicuro temperato dalla virt\u00f9 in nome dell'autosufficienza stoica della stessa: \nSolo la virt\u00f9 \u00e8 al di sopra della fortuna; se si ammette l'unione del piacere, che invece \u00e8 sottoposto a quella, la virt\u00f9 perder\u00e0 la sua prerogativa massima d'essere inattaccabile da quei colpi e cessa d'essere tale:\nIn aggiunta a queste critiche, Seneca fa anche la contrapposizione tra una vita nascosta e nell'ozio degli epicurei (anche se malignamente qui l'ozio \u00e8 rappresentato come vita di stravizi invece che contemplativa) e l'impegno attivo della \"virtus\", dedita ai compiti e doveri sociali e statali, che \u00e8 tratto tipico d'accusa delle classi dirigenti romane (basti menzionare i tanti passi di Cicerone a questo riguardo) contro il disimpegno politico professato dagli epicurei; Seneca aveva allora ancora piena fiducia d'intervenire in favore dello stato:\nCerto Seneca si rende ben conto d'essere andato oltre la giusta polemica con Epicuro, spinto da interessi estranei alla filosofia, e in parte ritratta facendo la distinzione tra i precetti d'Epicuro e l'uso distorto che ne facevano certi seguaci. Ma, aggiunge, se Epicuro era malcompreso \u00e8 perch\u00e9 l'etichetta \u201cpiacere\u201d attaccata sopra la sua dottrina, frugale e astemia, attirava con l'allettamento del nome quei seguaci che poi davano a quel piacere il contenuto dei loro vizi:\nUna maniera abile e un po' capziosa, come dimostra l'immagine paradossale del virile Epicuro vestito da donna, di voler salvare capra e cavoli, la verit\u00e0 filosofica e il fine personale della polemica condotta contro la sua dottrina.\nL'autodifesa.\nNella seconda parte del dialogo, l'autodifesa di Seneca si fa scoperta, riportando egli stesso le accuse che gli erano mosse, di cui le principali erano le ricchezze ammassate durante l'amicizia con Nerone e l'indulgenza al lusso contrastante con i precetti predicati:\nSeneca, molto abilmente, non respinge l'evidenza dei fatti, ma biasima la maligna interpretazione che l'invidia degli accusatori dava della differenza tra questi e le sue parole: \"Non est ergo quod perperam exaudiatis quae honeste fortiter animose a studiosis sapientiae dicuntur\" (non dovete dunque intendere in modo distorto le parole oneste, forti, animose dette da chi aspira alla sapienza). Seneca non \u00e8 sapiente n\u00e9 lo diverr\u00e0; \u00e8 ingiusto dunque volerlo valutare secondo la sua norma di vita; ma la volont\u00e0 di farsi sapiente \u00e8 sincera, e lo sforzo di migliorarsi costante: \"hoc mihi satis est, cotidie aliquid ex uitiis meis demere et errores meos obiurgare\" (questo mi basta, detrarre ogni giorno qualcosa dai miei vizi e biasimare i miei errori). \nCostoro, che hanno in odio il nome stesso di virt\u00f9, hanno gioco facile a rilevare le contraddizioni dei filosofi tra il dire e il fare, ma se ne servono per proseguire in una vita ben pi\u00f9 turpe e per rigettare insegnamenti giusti, anche se fatti da chi non \u00e8 arrivato appieno a praticarli:\nNeppure \u00e8 da stupire che chi si proponga un altissimo fine non riesca conseguirlo, ma \u00e8 giusto ammirare anche chi se lo sia seriamente proposto:\nDel resto, quale uomo, per quanto integerrimo, \u00e8 stato risparmiato da critiche malevoli? Non Catone, esempio massimo di virt\u00f9 romana, non alcuno dei grandi filosofi greci, e neppure quel Socrate, esempio perfetto di sapiente. E proprio alla figura di Socrate affida Seneca la parte pi\u00f9 dura della sua requisitoria, non pi\u00f9 dalla posizione d'un aspirante alla sapienza ancora in preda ai vizi (\"ego enim in alto uitiorum omnium sum\"; io infatti sono immerso in tutti i vizi), ma da quella del compiuto sapiente:\nLa requisitoria infine termina con la minaccia velata di stare attenti ai colpi di fortuna, che essi ciecamente trascurano ma che Socrate dall'alto della sua posizione di sapiente (e, sottinteso, Seneca dall'alto della sua di potente) g\u00eca vede arrivare:\nMa a questo punto, bruscamente, essendosi perduta l'ultima parte, termina il \"De vita beata\".\nLibertas in regno.\nIn questo dialogo in Seneca parla spesso il politico; non solo nell'aspra autodifesa dalle accuse d'avversari politici, ma anche pi\u00f9 sottotraccia in alcuni concetti filosofici rispecchianti le intenzioni politiche con cui Seneca s'era posto a fianco di Nerone.\nNelle sue definizioni di felicit\u00e0 e del sapiente che la consegue unicamente per virt\u00f9, Seneca insiste molto sulla libert\u00e0 d'una vita felice e sulla condizione libera del sapiente che la vive. Si tratta certo del concetto stoico di libert\u00e0, espresso dai paradossi che solo il sapiente \u00e8 libero e solo il sapiente \u00e8 re, vale a dire l'autarchia stoica, l'indipendenza del sapiente da ogni condizione esterna anche sociale. Ma proprio a un fine sociale Seneca sembra voler piegare questo concetto.\nS'\u00e8 gi\u00e0 visto l'enfasi data alla vita attiva in questo dialogo, per cui la virt\u00f9 si trova (perch\u00e9 l\u00ec s'impegna) nei riti religiosi (inscindibili a Roma dalla politica), nell'attivit\u00e0 forense e nelle sedute del senato, oltre che naturalmente nelle funzioni militari. Mette conto adesso citare alcune definizioni di sommo bene e di sapiente tutte spostate verso qualit\u00e0 spiccatamente sociali:\nNon meraviglia trovare precisi riscontri di queste qualit\u00e0 nel buon regnante delineato da Seneca nel \"De clementia\", il trattato espressamente dedicato al pupillo Nerone, coevo grosso modo al \"De vita beata\", composto nella stessa temperie politica.\nSeneca accetta l'impero, vi collabora, la fine della \"res publica\" per lui \u00e8 un fatto irrevocabile; la libert\u00e0 di Cicerone fondata sul rispetto di tutti delle leggi non \u00e8 pi\u00f9 possibile: \"legum denique idcirco omnes servi sumus ut liberi esse possimus\" (infine siamo tutti servi delle leggi proprio per poter essere liberi); il \"princeps\", l'imperatore, di fatto, non \u00e8 tenuto a rispettarle; alla \"res publica\" s'\u00e8 sostituito il \"regnum\".\nMa c'\u00e8 un regno pi\u00f9 grande al quale, per essere liberi, si deve piena ubbidienza: il mondo e le sue leggi volute dal dio:\nA questa libert\u00e0 sa giungere solo il sapiente che la sa riconoscere e consapevolmente accettare invece di sottrarvisi vanamente: \"Quae autem dementia est potius trahi quam sequi\" (Ma che pazzia \u00e8 di farsi trascinare invece che seguire). E tale sapiente, come afferma espressamente in questo dialogo, come non sminuisce la sua libert\u00e0, cos\u00ec non sminuisce quella degli altri: \"Nullius per me libertatem deminutam, minime meam\" (Per parte mia la libert\u00e0 di nessuno [\u00e8 stata] intaccata, tanto meno la mia). C'\u00e8 bisogno dunque d'un re sapiente affinch\u00e9 la sua libert\u00e0, che \u00e8 obbedienza al regno del dio, sia rispettosa della libert\u00e0 dei suoi sudditi:\nAltrimenti il principe schiavo delle passioni, come Seneca descrisse minutamente nel \"De ira\" riguardo a Caligola, le avrebbe trasformate in licenza contro i sudditi.\nNell'uso mirato del concetto di \"libertas\", Seneca rivendicava di fronte agli avversari politici, che vedevano solo le brutture e i compromessi, l'alto compito politico che il filosofo incoerente s'era assunto come consigliere di Nerone.\nDivitiae e socialit\u00e0.\nLe grandi ricchezze accumulate in breve tempo era l'accusa principale contro di lui, e su di essa Seneca si sofferma pi\u00f9 a lungo.\nLe ricchezze non sono un bene, non rendendo buono chi le possiede, ma nessuno condanna i filosofi alla povert\u00e0, se sono ben guadagnate e non sono sottratte a nessuno. Anzi, tra le cose indifferenti (n\u00e9 buone n\u00e9 cattive) \u00e8 indubbio che le ricchezze siano tra le cose preferibili (\"potiora\"), e potendo scegliere, il sapiente vorr\u00e0 piuttosto essere ricco che povero. Ma ben diversamente le possieder\u00e0 da chi l'accusa, che ne \u00e8 piuttosto posseduto. Costoro si affidano tutti ad esse, e se le perdono si sentono perduti. Il sapiente invece le perder\u00e0 con la stessa serenit\u00e0 con cui le possedeva. Ma se la povert\u00e0 permette d'esercitare soltanto le virt\u00f9 capaci di resistere alla penuria dei mezzi, maggiori occasioni d'esplicare il suo animo offrono le ricchezze al sapiente, che vi potr\u00e0 esercitare le virt\u00f9 capaci d'usare i mezzi di cui dispone:\nAnche in questo punto non \u00e8 solo il filosofo che parla, ma anche il politico. Le virt\u00f9 connesse alle ricchezze sono eminentemente sociali e si esercitano nella pronta disponibilit\u00e0 a beneficare chi lo merita, a qualunque strato sociale appartenga. V'\u00e8 in esso il programma \u201csociale\u201d di Seneca, che invitava le classi pi\u00f9 ricche dell'impero a distribuirle pi\u00f9 proficuamente entro la societ\u00e0 romana invece di sperperarle: \"Otiosi divitiis luditis\" (Oziosi giocate con le ricchezze):\nE proprio in questo periodo Seneca mette mano anche al trattato \"De beneficiis\", che porter\u00e0 a termine dopo il ritiro della vita politica, a dimostrazione del costante interesse della materia trattata. Ma caduto l'orizzonte di riforma della societ\u00e0 imperiale, nell'ultimo Seneca le ricchezze non saranno pi\u00f9 viste come \"maiorem virtuti suae materiam\" (pi\u00f9 ampia materia per la sua [del sapiente] virt\u00f9), ma con tutte le \"occupationes\" (vano affaccendarsi) che implicano, impedimento a conseguirla:\nLa rinuncia cos\u00ec duramente espressa alle ricchezze dal filosofo coerente misura la dura sconfitta subita dal politico."}
{"id": "1926287", "revid": "1963073", "url": "https://it.wikipedia.org/wiki?curid=1926287", "title": "Giuseppe Ceneri", "text": "Fu senatore del Regno d'Italia nella XVI legislatura e membro della loggia romana \"Propaganda massonica\" del Grande Oriente d'Italia."}
{"id": "1926294", "revid": "169529", "url": "https://it.wikipedia.org/wiki?curid=1926294", "title": "Fabrizio Colonna Avella", "text": "Fu senatore del Regno d'Italia a partire dalla XVI legislatura.\nBiografia.\nInfanzia.\nFiglio di Giovanni Andrea e di Isabella Alvarez de Toledo, XVI principe di Paliano.\nMatrimonio.\nSpos\u00f2 Olimpia Doria Pamphili dalla quale ebbe Marcantonio, Ascanio (che in veste di ambasciatore del Regno d'Italia a Washington, consegn\u00f2 la dichiarazione di guerra nel dicembre del 1941), Marozia e Margherita. \nAscesa e carriera politica.\nNel 1912 succedette nei titoli nobiliari al fratello maggiore Marcantonio, morto privo di eredi maschi, divenendo cos\u00ec il XVI principe di Paliano.\nDopo le dimissioni di Vittorio Emanuele Orlando, fu sua la prima firma dell\u2019ordine del giorno: \u00abIl Senato, pur riservando ogni apprezzamento politico intorno alle comunicazioni, che, a suo tempo, il Ministero far\u00e0, sicuro dell\u2019avvenire della Patria, conferma i precedenti suoi voti e confida che la Delegazione della Conferenza della pace, rappresentando i supremi interessi del Paese, al difuori e al disopra di ogni competizione di parte, sapr\u00e0 farli trionfare\u00bb. Approvato il 25 giugno 1919 dal Senato del Regno, sblocc\u00f2 il ritorno dell'Italia alla conferenza di pace di Versailles.\nDiscendenza.\nFabrizio Colonna e Olimpia Doria Pamphili ebbero:"}
{"id": "1926299", "revid": "729019", "url": "https://it.wikipedia.org/wiki?curid=1926299", "title": "\u00c1ngel Matos", "text": "Carriera.\nMatos ha vinto la medaglia d'oro nel Taekwondo alle Olimpiadi di Sydney del 2000 e ai Giochi Panamericani del 2007.\nLa squalifica a vita.\nMatos fu coinvolto in un episodio controverso durante le Olimpiadi di Pechino 2008, dove venne squalificato a vita dal Taekwondo per aver attaccato gli arbitri a seguito dell'eliminazione nella finale per il terzo posto.\nQuesti i fatti: il 23 agosto era in corso la finale per il bronzo tra Matos ed il kazako Arman Chilmanov. A poco dal termine, mentre era in vantaggio per 3-2, il cubano \u00e8 costretto a fermarsi per una frattura a un dito del piede e gli viene concesso, da regolamento, un minuto di pausa per venire medicato dalla sua \u00e9quipe. Al termine del minuto, il giudice svedese Chakir Chelbat decide di squalificarlo e ad assegnare la vittoria a tavolino a Chilmanov, che vince quindi la medaglia di bronzo.\nMatos, sentendosi vittima di una ingiustizia, protesta vivacemente assieme al suo allenatore con la giuria e con l'arbitro svedese. Infine l'atleta frustrato attacca il giudice Chelbat con un calcio al volto, rompendogli il labbro. Il resto della giuria olimpica interviene ma Angel spinge fisicamente un altro membro ufficiale della giuria. Poco dopo la federazione mondiale del Taekwondo bolla l'episodio come \"una grave violenza dello spirito dell'arte marziale dei giochi olimpici\" e Matos, cos\u00ec come il suo coach, vengono squalificati a vita."}
{"id": "1926300", "revid": "2165695", "url": "https://it.wikipedia.org/wiki?curid=1926300", "title": "Vincenzo Cordova Savini", "text": "Deputato per cinque legislature e senatore del Regno d'Italia nella XVI legislatura. Era nipote di Filippo Cordova per il padre Matteo e cugino per la madre Antonia (sorella di Maria Giuseppa, madre dello statista).\nBiografia.\nNel corso dei moti del 1848 che sconvolsero la Sicilia nella lotta per la libert\u00e0 e l\u2019indipendenza, il 28 gennaio fu chiamato dal \"Comitato generale di pubblica difesa e sicurezza di Sicilia\" - un comitato insurrezionale di Ruggero Settimo (presidente), Mariano Stabile (segretario generale) e lo zio Filippo Cordova (fra i vertici del gruppo centrale) - in qualit\u00e0 di vicepresidente della Commissione di reclutamento della Guardia Nazionale ad Aidone.\nNel 1860, spronato da Giuseppe La Farina e da Salvatore Chindemi a partecipare alle lotte unitarie, fu invitato da Rosolino Pilo a scrivere un rapporto sulle forze regie esistenti all'interno dell'Isola per favorire l'ingresso a Palermo di Garibaldi e nel contempo guido una compagnia di volontari aidonesi per bloccare i movimenti delle truppe borboniche guidate da Afan de Rivera presso la localita Dragofosso(Aidone)\nFu consigliere di Prefettura a Catania (1861); sottoprefetto ad Acireale (1862, 1870) e a Pallanza.\nFu eletto cinque volte consecutive deputato (1870-86) al Parlamento italiano nel collegio di Giarre; membro della Commissione permanente l'esame dei conti amministrativi e lo Stato; senatore dal 1889.\nNel 1883 spos\u00f2 in seconde nozze la baronessa Anna Guglielmina Teodora Siebs ( Brema) di Germania, sorella del filologoTheodore. Muore il 9 maggio 1897 in Villa Val di Casena, presso Aidone (Caltanissetta).\nLa sua attivit\u00e0 poliedrica di patriota, rivoluzionario, deputato e senatore, oltrech\u00e9 funzionario dell'amministrazione delle Finanze e dell'Interno, \u00e8 stata da recente illustrata nel volume pubblicato da Francesco Paolo Giordano, edito per i tipi di Maimone nel 2021 intitolato \"Il senatore Vincenzo Cordova e il suo tempo\".\nCuriosit\u00e0.\nIn una lettera a Stanislao Cannizzaro del 1869, Cordova chiese un attestato per poter ottenere la \u00abfascetta del 1849\u00bb. In un'altra lettera sostiene che Cavour avesse scelto lo zio Filippo), in un primo momento, come accompagnatore al Congresso di Parigi del 1856, dove si stabilirono gli effetti politici della guerra di Crimea, ma poi prefer\u00ec essere accompagnato da Costantino Nigra."}
{"id": "1926303", "revid": "43530", "url": "https://it.wikipedia.org/wiki?curid=1926303", "title": "Ragazzo accovacciato (Michelangelo)", "text": ""}
{"id": "1926305", "revid": "729019", "url": "https://it.wikipedia.org/wiki?curid=1926305", "title": "Polizia regionale", "text": "La polizia regionale, indica, in Italia, il complesso di competenze di polizia amministrativa demandato dallo stato alle regioni in quanto enti locali legittimati alla legislazione in materie non riservate allo stato ai sensi dell'articolo 117 della Costituzione.\nL'espressione \u00e8 talvolta utilizzata anche nella dialettica politica ad indicare ipotetici corpi di polizia locale, organizzati in eventuale analogia alle polizie municipali e provinciali, di dipendenza delle rispettive regioni con possibile estensione di competenze ad ambiti di polizia giudiziaria.\nGli operatori di \"polizia regionale\", compresi Il Dirigente generale (responsabile del servizio) e gli addetti al controllo e al coordinamento, espletano le proprie funzioni (di polizia amministrativa, di polizia giudiziaria, di pubblica sicurezza e/o di polizia stradale) in tutto il territorio della regione di appartenenza.\nNormativa di riferimento.\nLa Costituzione stabilisce espressa riserva esclusiva in favore dello stato sulla legislazione in materia di ordine pubblico e sicurezza, ad esclusione della polizia amministrativa locale. La delega normativa \u00e8 attuata in forza di diversi provvedimenti, fra i quali il decreto legislativo 31 marzo 1998, n. 112, emanato in attuazione del capo I della legge 15 marzo 1997, n. 59. Con questo provvedimento, nel quale l'argomento \u00e8 trattato al Titolo V, Capo I, di queste funzioni si d\u00e0 nozione dell'oggetto della delega come di facolt\u00e0 di normazione autonoma per \nIn Sicilia, in forza del proprio statuto speciale, dal 1947 invece \"Il Governo regionale pu\u00f2 organizzare corpi speciali di polizia amministrativa per la tutela di particolari servizi ed interessi\".\nLe regioni con proprie leggi regionali possono istituire un servizio di \"polizia regionale\" conformemente al titolo V del d.lgs. 31 marzo 1998, n. 112, al tal fine \u00e8 appositamente istituito un ente territoriale di area vasta composto da tutti gli enti locali titolari delle funzioni di polizia locale. Pertanto gli enti locali titolari delle suddette funzioni delegano all'ente territoriale di area vasta, tutte quelle funzioni e compiti afferenti alla polizia locale per espletate a carattere unitario in tutto il territorio regionale. L'ente territoriale di area vasta \u00e8 presieduto da un Dirigente generale al quale sono attribuite tutte le funzioni e compiti spettanti al sindaco in base dell'articolo 2 ai sensi della legge 7 marzo 1986, n. 65, il quale coordina tutti i compiti e funzioni del servizio di polizia regionale.\nChe la delega non possa mai comprendere funzioni ed attribuzioni di tutela dell'ordine e della sicurezza pubblica, \u00e8 ben precisato dalla stessa norma che con espresso riferimento alla legge 1\u00ba aprile 1981, n. 121, ne conferma l'esclusiva competenza in capo alle forze di polizia nazionali. Ci\u00f2 nonostante agli appartenenti a taluni corpi organicamente preposti alla funzione di polizia locale, possano d'ordinario essere conferite talune attribuzioni di polizia giudiziaria, stradale e di sicurezza, \u00abconferite solo e soltanto nell'ambito territoriale dell'ente di appartenenza e nei limiti delle proprie attribuzioni\u00bb ai sensi della legge 7 marzo 1986, n. 65.\nProposte di istituzione di corpi di polizia regionali.\nL'ordinamento statale non prevede per le regioni a statuto ordinario corpi organici di dipendenza dell'ente regionale. La legge 65/1986 prevede solo all'articolo 6 che una delle forme nelle quali l'ente regionale possa e debba legiferare in materia di polizie municipali, consista nel \u00abpromuovere tra i comuni le opportune forme associative con idonee iniziative di incentivazione\u00bb.\nDa qui sono state avanzate diverse proposte riguardanti l'ipotesi di simili organi \"composti\", per lo pi\u00f9 con tendenza ad approfondirne eventualmente le attribuzioni di polizia giudiziaria.\nFriuli Venezia-Giulia.\nNel Friuli-Venezia Giulia la legge regionale 29 aprile 2009, n. 9, prevedeva al primo posto fra gli scopi che la normazione regionale dovr\u00e0 perseguire, quello della \"integrazione tra gli interventi regionali e gli interventi degli enti locali per la sicurezza urbana con le politiche di contrasto alla criminalit\u00e0 e di sicurezza pubblica di competenza degli organi statali\". La legge prevedeva inoltre la possibilit\u00e0 di \"esternalizzare\" via \"outsourcing\", le attivit\u00e0 della polizia locale mediante il ricorso in convenzione a guardie particolari giurate, sebbene solo per mera \u00abattivit\u00e0 sussidiaria di mera vigilanza e priva di autonomia\u00bb (art. 6). Per contro, le polizie locali potrebbero rendere disponibile contro remunerazione a tariffa \u00abl'utilizzo, straordinario o esclusivo oltre il normale impiego istituzionale, di personale e mezzi della polizia locale\u00bb in caso di \"eventi riconducibili ad attivit\u00e0 imprenditoriali, comunque afferenti al pubblico interesse\" (art. 9).\nLa Corte costituzionale con decisione n.167/2010 ha dichiarato l'illegittimit\u00e0 degli artt.8 comma 6; 15 comma 1; 18 comma 4 della legge regionale n.9/2009 del Friuli Venezia Giulia, poich\u00e9 quell'attivit\u00e0 di integrazione tra gli interventi regionali e gli interventi degli enti locali per la sicurezza urbana con le politiche di contrasto alla criminalit\u00e0 e di sicurezza pubblica \u00e8 di esclusiva competenza dello Stato.\nPolizia ambientale.\nRegioni autonome.\nNelle Regioni a Statuto speciale sono stati istituiti, a partire dal 1972 con la Sicilia, quattro speciali corpi di polizia regionale per la tutela forestale e dell'ambiente. \nGli appartenenti a questi corpi hanno le qualifiche di agente di pubblica sicurezza e di ufficiale e agente di polizia giudiziaria, valide in tutto il territorio della Regione.\nIl Trentino Alto Adige ha invece istituito due corpi di polizia provinciale.\nPuglia.\nLa Regione Puglia ha un proprio corpo di polizia regionale denominato \"Sezione Regionale \ndi Vigilanza della Regione Puglia\" composto da personale in esubero alla Polizia provinciale che svolge principalmente attivit\u00e0 di polizia ambientale, il cui personale ricopre le qualifiche di agente di pubblica sicurezza e di ufficiale e di agente di polizia giudiziaria, il corpo \u00e8 regolarmentato dal regolamento regionale 31/10/2019 n. 21."}
{"id": "1926312", "revid": "765341", "url": "https://it.wikipedia.org/wiki?curid=1926312", "title": "Gian Luca Cavazzi della Somaglia", "text": "Biografia.\nDiscendente della famiglia dei conti e baroni Cavazzi della Somaglia, era terzogenito del conte Ercole Giovanni e di sua moglie, Angela Cassera dei conti di Dovera; erediter\u00e0 i beni di famiglia dopo la prematura morte del fratello maggiore Giacomo (1837-1859), spos\u00f2 la principessa Guendalina Doria-Pamphjli. \nGi\u00e0 nel servizio sanitario nazionale durante la terza guerra d'indipendenza italiana, divenne membro del direttivo della Croce Rossa italiana sino a diventarne presidente nel 1890. Divenne in seguito deputato nelle file dei moderati (1874-1882) e poi venne nominato senatore del Regno il 26 gennaio 1889 nella XVI legislatura; fu inoltre cavaliere del Sovrano Militare Ordine di Malta."}
{"id": "1926317", "revid": "204012", "url": "https://it.wikipedia.org/wiki?curid=1926317", "title": "Tiroide di Hashimoto", "text": ""}
{"id": "1926318", "revid": "204012", "url": "https://it.wikipedia.org/wiki?curid=1926318", "title": "Hashitossicosi", "text": ""}
{"id": "1926321", "revid": "307923", "url": "https://it.wikipedia.org/wiki?curid=1926321", "title": "Ambrogio Doria", "text": ""}
{"id": "1926322", "revid": "729019", "url": "https://it.wikipedia.org/wiki?curid=1926322", "title": "Oftalmopatia di Graves", "text": "L'oftalmopatia di Graves, o esoftalmo basedowiano, \u00e8 una forma di esoftalmo, manifestazione clinica del morbo di Basedow-Graves.\nEpidemiologia.\nL'incidenza della malattia \u00e8 16 su 100.000 donne e 3 su 100.000 uomini, ma solo il 3-5% \u00e8 coinvolto dalla forma severa, caratterizzata da dolore intenso, ulcerazioni corneali e compressione del nervo ottico.\nVi sono stati registrati diversi casi di persone affette da tale patologia dopo una cura per l'ipertiroidismo.\nLa patologia colpisce principalmente persone di et\u00e0 compresa tra 30 e 50 anni. Le femmine hanno quattro volte pi\u00f9 probabilit\u00e0 di sviluppare oftalmopatia rispetto ai maschi. Quando i maschi sono colpiti, tendono ad avere una insorgenza successiva e una prognosi sfavorevole. Uno studio ha dimostrato che al momento della diagnosi, il 90% dei pazienti con orbitopatia clinica era ipertiroideo secondo i test di funzionalit\u00e0 tiroidea, mentre il 3% presentava tiroidite di Hashimoto, l'1% era ipotiroideo e il 6% non presentava anomalie nei test di funzionalit\u00e0 tiroidea. Tra i pazienti con ipertiroidismo di Graves, il 20-25% presenta un'oftalmopatia clinicamente evidente di Graves, mentre solo il 3-5% svilupper\u00e0 un'oftalmopatia grave.\nStoria.\nNella letteratura medica, Robert James Graves, nel 1835, fu il primo a descrivere l'associazione di un gozzo tiroideo con esoftalmo dell'occhio. L'oftalmopatia di Graves pu\u00f2 verificarsi prima, con o dopo l'insorgenza della patologia tiroidea e di solito ha un esordio lento nel corso di molti mesi.\nMeccanismo patologico.\nL'esoftalmo basedowiano \u00e8 una malattia autoimmune orbitale. Il recettore ormonale stimolante la tiroide (TSH-R) \u00e8 un antigene presente nel grasso orbitale e nel tessuto connettivo ed \u00e8 un bersaglio dell'attacco autoimmune. Tuttavia, alcuni pazienti con orbitopatia di Graves non presentano anticorpi anti-microsomiali, anti-tireoglobuline o anti-TSH,ossia gli anticorpi identificati nella malattia di Graves.\nAll'esame istologico, c'\u00e8 un'infiltrazione del tessuto connettivo orbitale da parte di linfociti, plasmociti e mastociti. L'infiammazione provoca una deposizione di collagene e glicosamminoglicani nei muscoli, che porta al successivo allargamento e fibrosi. C'\u00e8 anche un'induzione della lipogenesi da parte dei fibroblasti e dei preadipociti, che provoca l'aumento del grasso orbitale e dei compartimenti muscolari extraoculari. Questo aumento del volume del contenuto intraorbitale all'interno dei confini dell'orbita ossea pu\u00f2 portare a neuropatia ottica da distiroidismo, aumento della pressione intraoculare, esoftalmo e congestione venosa con conseguente chemosi ed edema periorbitale. Inoltre, l'espansione del volume del tessuto molle intraorbitale pu\u00f2 anche rimodellare l'orbita ossea e allargarla, che pu\u00f2 dare un quadro di auto-decompressione.\nSegni e Sintomi.\nNella malattia lieve, i pazienti presentano retrazione delle palpebre. Infatti la retrazione della palpebra superiore \u00e8 il segno oculare pi\u00f9 comune dell'orbitopatia di Graves. Questa scoperta \u00e8 associata a ritardo dell'abbassamento della palpebra superiore durante la visione in basso (segno di Von Graefe), retrazione spasmatica della palpebra superiore durante la fissazione (segno di Kocher), retrazione della palpebra superiore (segno di Dalrymple) e incapacit\u00e0 nel chiudere completamente le palpebre e bassa frequenza di ammiccamento con conseguente lagoftalmo (segno di Stellwag). A causa dell'esoftalmo, della retrazione delle palpebre (lagoftalmo), la cornea \u00e8 pi\u00f9 incline alla secchezza e pu\u00f2 presentare erosioni epiteliali punteggiate e cheratocongiuntivite limbica superiore. I pazienti hanno anche una disfunzione della ghiandola lacrimale con una diminuzione della quantit\u00e0 e della composizione delle lacrime prodotte.\nI sintomi non specifici comprendono irritazione, fotofobia, lacrimazione e visione offuscata. Il dolore non \u00e8 tipico, ma i pazienti spesso si lamentano della pressione nell'orbita.Il gonfiore periorbitale dovuto a infiammazione \u00e8 un reperto frequente.\nNella forma moderata della malattia, ai segni e i sintomi gi\u00e0 citati si aggiunge la miopatia. L'infiammazione e l'edema dei muscoli extraoculari portano a anomalie dello sguardo. Il muscolo retto inferiore \u00e8 il muscolo pi\u00f9 comunemente colpito e il paziente pu\u00f2 sperimentare diplopia verticale nello sguardo in alto e limitazione dell'elevazione degli occhi a causa della fibrosi del muscolo. Ci\u00f2 pu\u00f2 anche aumentare la pressione intraoculare degli occhi. La diplopia \u00e8 inizialmente intermittente ma pu\u00f2 gradualmente diventare cronica. Il retto mediale \u00e8 il secondo muscolo pi\u00f9 comunemente colpito, ma pi\u00f9 muscoli possono essere interessati, in modo asimmetrico.\nNella forma pi\u00f9 grave della malattia, all'interno dell'orbita si verifica compressione e formazioni cicatriziali. Ci\u00f2 si manifesta con un esoftalmo progressivo, una miopatia restrittiva che limita i movimenti oculari e una neuropatia ottica. Con l'ipertrofia dei muscoli extraoculari all'apice orbitale, il nervo ottico diventa a rischio di compressione. Il grasso orbitale o l'allungamento del nervo dovuto all'aumento del volume orbitale possono anche causare danni al nervo ottico. Il paziente avverte una perdita di acuit\u00e0 visiva, difetto del campo visivo, difetto della via pupillare afferente (pupilla di Marcus Gunn) e perdita della visione dei colori. Questa \u00e8 un'emergenza oftalmologica e richiede un intervento chirurgico immediato per evitare la cecit\u00e0 permanente.\nSegni.\nEcco riassunti alcuni segni distintivi di tale patologia:\nLa lista completa dei segni riscontrabili in Oftalmopatia di Graves:\nDiagnosi.\nLa diagnosi viene fatta principalmente tramite l'esame obiettivo. Nel caso classico, l'esoftalmo si presenta come parte della cosiddetta Triade di Merseburger, insieme a ingrossamento della tiroide e battito cardiaco accelerato nel contesto del quadro clinico della malattia di Graves.\nAltre misure diagnostiche servono principalmente per registrare la gravit\u00e0 e il livello di attivit\u00e0 della malattia, nonch\u00e9 la probabilit\u00e0 di complicanze. In particolare per la valutazione dell'attivit\u00e0 infiammatoria, il gold standard l'esame \u00e8 la risonanza magnetica nucleare (RMN).\nNella diagnosi differenziale, l'uso di varie tecniche di imaging (tomografia computerizzata e/o RMN) permettono di escludere una formazione neoplastica come ad es. un linfoma situato dietro l'occhio oppure un quadro di miosite oculare. \u00c8 difficile distinguere l'oftalmopatia di Graves da un'infiammazione orbitale idiopatica o da un quadro di orbitopatia immunogena isolata. Entrambe sono in definitiva diagnosi di esclusione in assenza di prove di coinvolgimento endocrino.\nClassificazioni.\nEsistono vari schemi per la classificazione della progressione e dello stadio della malattia, tuttavia nessuna classificazione \u00e8 stata ancora universalmente accettata come standard. Dal 1969 si applica la cosiddetta classificazione NOSPECS, una classificazione dell'American Thyroid Association. La sequenza di lettere \u00e8 un acronimo per i termini inglesi dei sintomi presi in considerazione dalla classificazione. \u00c8 anche nota come classificazione di Werner per il nome del suo creatore, il medico americano Sidney C. Werner. All'interno di questa classificazione, esiste un'ulteriore sottoclassificazione in base ai vari gradi di gravit\u00e0 0, A, B e C, con i quali \u00e8 possibile determinare un determinato valore in punti. Insieme ad un altro parametro per l'attivit\u00e0 della malattia, il cosiddetto punteggio CAS (o di Mourits), viene valutato l'intero decorso della malattia.\nCome estensione del sistema NOSPECS, \u00e8 stata creata la cosiddetta classificazione LEMO. Tale classificazione,proposta per la prima volta nel 1991 da Boergen e Pickardt, dovrebbe essere pi\u00f9 facile da applicare nella pratica clinica. La classificazione LEMO \u00e8 una delle due classificazioni pi\u00f9 usate per documentare la progressione della malattia e lo stadio dell'orbitopatia endocrina. La classificazione viene effettuata in ciascun caso con una lettera seguita da una cifra. Ad esempio, L1E2M0O2 sta per \"solo edema palpebrale, irritazione congiuntivale al mattino, alterazioni muscolari mancanti e difetti del campo visivo periferico\". La classificazione LEMO fornisce un aiuto importante nella valutazione della progressione o del miglioramento della patologia, prima e durante il trattamento.\nTerapia.\nSebbene alcuni pazienti subiscano una remissione spontanea dei sintomi entro un anno, molti hanno bisogno di cure. Il primo passo \u00e8 il trattamento medico al fine di regolare i livelli dell'ormone tiroideo.\nLa lubrificazione topica della superficie oculare (colliri) viene utilizzata per evitare danni alla cornea. La tarsoraffia \u00e8 un'alternativa esplorabile quando le complicazioni dell'esposizione oculare non possono essere evitate esclusivamente con i colliri.\nTerapia di prima linea.\nI corticosteroidi sono efficaci nel ridurre l'infiammazione orbitale, ma i benefici cessano dopo l'interruzione. Anche il trattamento con corticosteroidi \u00e8 limitato a causa dei numerosi effetti collaterali. La radioterapia \u00e8 un'alternativa per ridurre l'infiammazione orbitale acuta. Tuttavia, ci sono ancora controversie sulla sua efficacia. Un modo rapido per ridurre l'infiammazione \u00e8 smettere di fumare, poich\u00e9 nelle sigarette si trovano sostanze pro-infiammatorie.\nTerapie di seconda linea.\nSi raccomanda l'irradiazione dopo che l'utilizzo di cortisone non ha portato benefici. Tuttavia, allo stato attuale mancano raccomandazioni basate su prove scientifiche dell'efficacia della radioterapia. Viene eseguito sotto forma di irradiazione dell'orbita con una dose di 2-16 Gy. Ci\u00f2 ha il vantaggio che, a differenza del trattamento con cortisone, si verificano significativamente meno effetti collaterali. Tuttavia, l'effetto \u00e8 complessivamente pi\u00f9 basso e il loro ingresso nei tessuti richiede pi\u00f9 tempo. Studi recenti hanno dimostrato che dosi pi\u00f9 basse (1 Gy / settimana) sfalsate in un intervallo di trattamento pi\u00f9 lungo (10-20 settimane) possono essere efficaci quanto l'uso di dosi pi\u00f9 elevate in periodi pi\u00f9 brevi (4 volte / settimana 2 Gy fino a un massimo di 12 Gy dose totale).\nNei casi in cui la terapia con cortisone fallisce,nella letteratura scientifica appare promettente l'applicazione di un secondo trattamento con cortisone associato a radioterapia orbitaria o ciclosporina. Tuttavia, la selezione di procedure complementari dipende dall'esperienza dei medici curanti, in quanto non esistono raccomandazioni basate sull'evidenza in questo settore. Altri metodi sperimentali utilizzati comprendono farmaci prodotti biotecnologicamente, in particolare il principio attivo rituximab. Il radioiodio \u00e8 una terapia efficace per l'ipertiroidismo di Graves, ma pu\u00f2 causare la progressione dell'orbitopatia di Graves preesistente o il verificarsi de novo della patologia orbitaria. Tale quadro \u00e8 prevenibile con prednisolone orale. Proprio alla luce di queste ragioni che per precauzione, si raccomanda la somministrazione di prednisolone insieme all'assunzione di radioiodio. Tuttavia, \u00e8 ancora dibattuto il dosaggio ottimale di questo regime terapeutico.\nCome trattamento con una durata d'azione limitata, la tossina botulinica pu\u00f2 essere iniettata nel muscolo oculare esterno interessato o nel muscolo tarsale (muscolo di M\u00fcller) per ridurre la diplopia o la retrazione della palpebra superiore, con conseguente rilassamento temporaneo di questi muscoli. Tuttavia, per poter essere utilizzata questa tossina non deve essersi ancora verificato alcun danno permanente alle strutture muscolari tramite processi fibrotici.\nUna sintesi delle raccomandazioni terapeutiche \u00e8 stata pubblicata nel 2015 da una task force italiana.\nUn articolo del New England Journal of Medicine riporta che il trattamento con selenio \u00e8 efficace nei casi lievi.Un ampio studio europeo condotto dal gruppo europeo sull'orbitopatia di Graves (EUGOGO) ha recentemente dimostrato che il selenio ha un effetto significativo nei pazienti con oftalmopatia di Graves lieve e attiva. Sei mesi di integratori di selenio hanno avuto un effetto benefico sulla malattia tiroidea e sono stati associati a un miglioramento della qualit\u00e0 della vita dei partecipanti. Questi effetti positivi persistono a 12 mesi. Non ci sono stati effetti collaterali.\nChirurgia.\nLo scopo della chirurgia del muscolo oculare nell'orbitopatia endocrina \u00e8 quello di raggiungere la normalizzazione della mobilit\u00e0 degli occhi con il pi\u00f9 ampio campo visivo possibile, senza l'uso di un vincolo compensativo sulla testa. Il tasso di successo \u00e8 compreso tra circa il 60-80%. Poich\u00e9 lo strabismo e la limitazione del movimento sono dovuti alla mancanza di distensibilit\u00e0 e ai cambiamenti strutturali dei muscoli. Quali muscoli vengono trattati chirurgicamente e con quale tecnica dipende dal quadro clinico individuale e dai risultati ottenibili dal chirurgo.\nLa tarsorrafia \u00e8 una procedura chirurgica in cui le palpebre sono parzialmente cucite insieme per restringere l'apertura della palpebra. Viene fatta per proteggere la cornea da eventuali danni. Trova applicazione oltre che nell'oftalmopatia di Graves,anche nella sindrome di M\u00f6bius o dopo un intervento chirurgico di trapianto di cornea. La procedura viene eseguita nell'angolo di apertura della palpebra.\nL'intervento chirurgico per decomprimere l'orbita migliora l'esoftalmo e riduce lo strabismo che causa la diplopia. La chirurgia viene eseguita quando la malattia del paziente \u00e8 rimasta stabile per almeno sei mesi. Nei casi pi\u00f9 gravi, tuttavia, l'intervento chirurgico diventa urgente per prevenire la cecit\u00e0 data dalla compressione del nervo ottico. Poich\u00e9 l'orbita dell'occhio \u00e8 ossea, non c'\u00e8 spazio per il contenimento del gonfiore del muscolo oculare e, di conseguenza, l'occhio viene spinto in avanti in una posizione sporgente. In alcuni pazienti, questo \u00e8 molto pronunciato. La decompressione orbitale comporta la rimozione di un po' 'di osso dall'orbita dell'occhio per aprire uno o pi\u00f9 seni nasali e quindi fare spazio per il tessuto gonfio e permette all'occhio di tornare in posizione normale e alleviare la compressione del nervo ottico che pu\u00f2 minacciare la vista.\nLa chirurgia delle palpebre \u00e8 la chirurgia pi\u00f9 comunemente eseguita su pazienti con oftalmopatia di Graves. \u00c8 possibile eseguire interventi chirurgici di allungamento sulla palpebra superiore e inferiore per correggere l'aspetto del paziente e i sintomi di esposizione della superficie oculare. La miotomia marginale del muscolo palpebrale elevatore pu\u00f2 ridurre l'altezza della fessura palpebrale di 2-3 mm. Quando vi \u00e8 una pi\u00f9 grave retrazione della palpebra superiore o cheratite da esposizione, si raccomanda la miotomia marginale del elevatore della palpebra associato alla cantoplastica tarsale laterale. Questa procedura pu\u00f2 abbassare la palpebra superiore di ben 8 mm. Altri approcci includono la m\u00fcllerectomia (resezione del muscolo di M\u00fcller), innesti di distanziatori palpebrali e recessione dei retrattori della palpebra inferiore. La blefaroplastica pu\u00f2 anche essere eseguita per eliminare il grasso in eccesso nella parte inferiore dell'occhio.\nIn letteratura sembra provato che la tiroidectomia totale o sub-totale riduce i livelli di anticorpi del recettore del TSH (TRAbs) e di conseguenza aiuta a ridurre i sintomi oculari dopo 12 mesi. Tuttavia, una meta review del 2015 non ha riscontrato tali benefici, e ci sono alcune prove che suggeriscono che il trattamento chirurgico non \u00e8 migliore dei farmaci; e che ci sono rischi associati sia alla tiroidectomia come per l'uso a lungo termine di farmaci antitiroidei di sintesi.\nFattori di rischio di orbitopatia progressiva.\nL'orbitopatia progressiva \u00e8 quel particolare quadro clinico dove l'orbitopatia diventa resistente al trattamento farmacologico.I fattori di rischio di orbitopatia progressiva associata a patologia della tiroide sono:"}
{"id": "1926323", "revid": "204012", "url": "https://it.wikipedia.org/wiki?curid=1926323", "title": "Esoftalmo basedowiano", "text": ""}
{"id": "1926331", "revid": "256896", "url": "https://it.wikipedia.org/wiki?curid=1926331", "title": "Progetto 242", "text": "Il progetto 242 \u00e8 stato uno studio per la realizzazione di un razzo termico nucleare a ciclo aperto proposto da Carlo Rubbia nel 1998, e studiato dall'Agenzia Spaziale Italiana fino al 2001, per l'impiego per voli interplanetari con equipaggio.\nIl motore pu\u00f2 essere descritto come una cavit\u00e0, realizzata con materiale riflettore di neutroni e di forma geometricamente favorevole, rivestita internamente da una pellicola di americio-242 dello spessore di 1 \u00b5m, di cui verrebbe indotta la fissione per bombardamento neutronico. I frammenti di fissione trasferirebbero la propria energia cinetica sotto forma di calore a del gas idrogeno che, divenuto plasma, verrebbe poi espanso fuori dal motore attraverso un ugello de Laval, con una velocit\u00e0 effettiva di efflusso di 40.000 m/s, generando una spinta in direzione opposta.\nLa spinta relativamente modesta (3000 N) limiterebbe il motore a un uso esclusivamente spaziale. L'impulso specifico molto elevato, tuttavia, consentirebbe di applicare la spinta per lunghi periodi, effettuando grandi variazioni di velocit\u00e0 con piccole quantit\u00e0 di propellente, e permettendo quindi di dedicare la maggior parte della massa e del volume del velivolo al carico utile."}
{"id": "1926334", "revid": "2130303", "url": "https://it.wikipedia.org/wiki?curid=1926334", "title": "Chiesa di Santa Maria Assunta (Monte Compatri)", "text": "La chiesa parrocchiale di Santa Maria Assunta in Cielo \u00e8 il principale luogo di culto cattolico del paese di Monte Compatri, in citt\u00e0 metropolitana di Roma e sede suburbicaria di Frascati.\nStoria.\nLa storia della chiesa parrocchiale di Monte Compatri si collega al sorgere e svilupparsi del castello e, per la sua ubicazione, pare che dovesse far parte del castello stesso.\nAlla distruzione del Tuscolo (1191) gli abitanti profughi incrementarono i centri abitati nelle vicinanze ed in quel periodo si svilupparono le costruzioni del Borgo Ghetto e sorse anche una chiesa pi\u00f9 ampia, dedicata a santa Brigida, titolo che poi mut\u00f2, verso il 1600, in quello di santa Maria Assunta in Cielo.\nDal 1630 al 1633 si comp\u00ec, per opera del popolo e del cardinale Scipione Caffarelli-Borghese, un radicale restauro della Chiesa stessa. La facciata venne progettata dall'architetto Carlo Rainaldi e la navata da Giovanni Battista Soria. Il 5 maggio 1633, con il permesso del cardinale Marcello Lante, vescovo di Frascati, il vescovo di Camerino Giovanni Altieri benedisse la chiesa, \nL'avvocato Ciuffa, storico di Monte Compatri, ricorda che quando fu inaugurata il Comune fece un fuoco artificiale bruciando, come era in uso, una botte vecchia e spendendo 50 baiocchi.\nUna descrizione della chiesa d'allora la si trova in un manoscritto dell'arciprete Valeriano Marini: la sua struttura vede una navata nella quale esistono sette altari. Il campanile si innalzava dove oggi si trova la cappella della Madonna di Loreto (e i monticiani ricordano la notte che cadde senza recare danni a cose o persone).\nNel 1828 si pens\u00f2 a sistemare le tre campane pi\u00f9 grosse sulla Torre (antica vedetta romana, poi maschio del castello), e vi si pose anche l'orologio.\nLa chiesa per\u00f2 cominciava a non essere pi\u00f9 sufficiente alla popolazione e si inizi\u00f2 a parlare di ampliarla o di costruirne addirittura una nuova. Nell'agosto del 1865 papa Pio IX si rec\u00f2 a Monte Compatri per inaugurare la nuova sede del Palazzo Municipale ed il Clero, il Consiglio comunale e il popolo tappezzarono di monete d'oro i selci sotto l'Arco per cui doveva passare la carrozza del pontefice.\nLe autorit\u00e0, per l'occasione, pensarono di chiedere un sussidio per l'ampliamento della chiesa e si racconta che il papa, uomo di spirito, ribattesse: \u00abAndate a raccogliere le monete d'oro seminate sotto il vostro arco!\u00bb. Promise poi che avrebbe aiutato la costruzione inviando mano d'opera tolta da luoghi di pena.\nNel 1876 finalmente, sotto la spinta di un comitato per l'ampliamento ,con un progetto dell'architetto Carimini (modificato poi dall'architetto Leonori) si fece qualcosa di concreto. Il benefattore Luigi Nardella, a sue spese pens\u00f2 all'interno della chiesa e all'altare maggiore in marmo. La chiesa poteva cos\u00ec funzionare anche se la copertura era assai precaria. Infatti, il terremoto del 1899, fece crollare parte della volta mal costruita che raccordava la vecchia costruzione alla nuova.\nNel 1900 don Dario Ciuffa spese pi\u00f9 di 30.000 lire per la copertura in piombo della cupola e del catino dell'altare. Tra il popolo sorse poi il desiderio di livellare il pavimento della chiesa vecchia che era rimasto 90 centimetri pi\u00f9 in alto della nuova; il lavoro si fece con la costruzione di un buon pavimento in cemento e l'applicazione di lastre di peperino.\nNel 1901 il cardinale Serafino Vannutelli consacr\u00f2 la nuova chiesa.\nNel 1928 si affront\u00f2 il restauro radicale della torre campanaria e la sistemazione delle campane.\nNel 1933 si concludevano i lavori con il rifacimento della cantoria, la sostituzione dei vetri alle finestre, la decorazione delle cappelle laterali.\nNel 1935, il cardinale Michele Lega innalz\u00f2 parte dei saloni parrocchiali, e la benefattrice, Amalia Lanza Carli, faceva terminare il progetto con le due sale presso la porta laterale della Chiesa.\nOpere d'arte.\nLe opere d'arte che si trovano all'interno della parrocchiale, meritano una nota particolare il quadro della \"Morte di san Francesco\" quello della \"Vergine con Bambino e santi\", dipinti che risalgono ai primi pittori del \u2018600 e sono attribuiti al Vanni e al Passignano."}
{"id": "1926335", "revid": "287204", "url": "https://it.wikipedia.org/wiki?curid=1926335", "title": "Tomba Francois", "text": ""}
{"id": "1926339", "revid": "1226", "url": "https://it.wikipedia.org/wiki?curid=1926339", "title": "Mondo ellenistico", "text": ""}
{"id": "1926340", "revid": "287204", "url": "https://it.wikipedia.org/wiki?curid=1926340", "title": "Borgo le Prata", "text": ""}
{"id": "1926350", "revid": "80339", "url": "https://it.wikipedia.org/wiki?curid=1926350", "title": "Bioturbazioni", "text": ""}
{"id": "1926351", "revid": "113101869", "url": "https://it.wikipedia.org/wiki?curid=1926351", "title": "Yu Dafu", "text": "Biografia.\nYu Dafu, grande scrittore di narrativa cinese tra XIX e XX secolo, si fece strada attraverso le nuove concezioni e idee importate dall'Occidente e le sue opere, perlopi\u00f9 autobiografiche, non sono che uno scorcio su quella nuova societ\u00e0 che si andava delineando.\nLe sue storie, in effetti, si incentrano sul \"ritorno a casa\" degli intellettuali (la maggior parte delle volte l'ambientazione \u00e8 il Jiangnan), mettendo in risalto le problematiche del lasciare la propria casa(atto visto come una separazione temporale dalla tradizione, un atto di modernit\u00e0 dopo il movimento del 4 maggio).\nEsempi di prosa autobiografica sono, ad esempio, \"Huan xiangji\" (\"Record of returning home\", 1923) che riporta le fantasie e i sentimenti del narratore, svegliatosi nella metropoli di Shanghai, dopo aver trascorso la notte fuori casa.\nAltra storia per cui Ya Dafu \u00e8 celebre \u00e8 sicuramente \"Chenlun\" (\"Naufragio\", 1921) che mostra invece tutte quelle caratteristiche e peculiarit\u00e0 per le quali \u00e8 cos\u00ec conosciuto e che lo hanno reso cos\u00ec famoso. Il protagonista \u00e8 un eroe senza nome, un ragazzo ossessionato dal desiderio sessuale, che studia in un'universit\u00e0 giapponese. In quest'opera, mettendo in risalto le caratteristiche negative dello studente (i piccoli piaceri e le soddisfazioni derivanti dalla masturbazione, dallo spiare voyeuristicamente la figlia del padrone, ad esempio) si arriva a sottolineare l'incapacit\u00e0 e l'inettitudine del ragazzo nell'affrontare realmente la vita, nel momento in cui sviene, presentandoglisi concretamente un'opportunit\u00e0 con una prostituta giapponese. In questo caso, la trama non pu\u00f2 essere considerata una mera storiella, ma potremmo identificare la debolezza e l'inadeguatezza del ragazzo con la debolezza della sua nazione, con i suoi conflitti interni e coi suoi problemi."}
{"id": "1926355", "revid": "1551611", "url": "https://it.wikipedia.org/wiki?curid=1926355", "title": "Massimo Scalia", "text": "Biografia.\nFondatore della Lega per l'Ambiente, ora Legambiente, delle Liste Verdi \u00e8 stato tra i primi parlamentari eletti negli anni ottanta, poi capo gruppo e ancora primo presidente della Commissione bicamerale d'inchiesta sul ciclo dei rifiuti. Il suo nome \u00e8 legato alle battaglie contro il nucleare e per le energie sostenibili. Dopo l'esperienza nei Verdi \u00e8 oggi tra i fondatori e i dirigenti nazionali degli Ecologisti Democratici e del Movimento Ecologista."}
{"id": "1926361", "revid": "729019", "url": "https://it.wikipedia.org/wiki?curid=1926361", "title": "Mavlet Batirov", "text": ""}
{"id": "1926363", "revid": "129019", "url": "https://it.wikipedia.org/wiki?curid=1926363", "title": "Manifesto surrealista", "text": "Per Manifesto del Surrealismo (\"Manifeste du surr\u00e9alisme\") si intende il testo dichiarativo scritto da Andr\u00e9 Breton nell'autunno del 1924. Esso \u00e8 in realt\u00e0 meglio identificato come Primo Manifesto del Surrealismo, in quanto un secondo viene redatto nel 1930.\nIl Primo Manifesto del 1924.\nTale documento letterario suggella la nascita ufficiale del surrealismo, movimento artistico che trova il suo capofila e padrino nello stesso Breton.\nCon la stesura del Manifesto, come da consuetudine delle pi\u00f9 note avanguardie, sono presentati i punti attorno ai quali si articola la poetica surrealista. Si fornisce una breve definizione da dizionario di Surrealismo, con seguenti parole:\nseguita da un'altra definizione da enciclopedia filosofica:\n\"Il Surrealismo si fonda sull'idea di un grado di realt\u00e0 superiore connesso a certe forme d'associazione finora trascurate, sull'onnipotenza del sogno, sul gioco disinteressato del pensiero. Tende a liquidare definitivamente tutti gli altri meccanismi psichici e a sostituirsi ad essi nella risoluzione dei principali problemi della vita \"\nIl Manifesto viene preceduto da una polemica, quando Breton dichiara che Simbolismo e Cubismo erano ormai superati. La polemica riguarda anche il nome del movimento, che non sarebbe stato una novit\u00e0, bens\u00ec gi\u00e0 utilizzato da Guillaume Apollinaire nella sua critica sull'Orfismo.\nIl Manifesto verr\u00e0 inserito come prefazione ad un testo di Breton dal titolo \"Poisson Soluble\", una raccolta di prose delle quali 32 sono automatiche.\nI temi sono: visioni oniriche, il recupero della prolifica immaginazione infantile, la malattia mentale come rivelatrice di verit\u00e0, l'abolizione della logica in favore dell'automatismo (concetto d'ispirazione freudiana). La figura di Sigmund Freud ha un'enorme influenza su Breton che ne adotta le analisi psicoanalitiche sul sogno (\"La psicologia \u00e8 un argomento sul quale non sono disposto a scherzare\" dichiara). Freud sar\u00e0 l'inconsapevole profeta del Surrealismo.\nIl sonno \u00e8 uno stato di coscienza che viene elevato da Breton allo statuto di legittima realt\u00e0, al pari della veglia. Quest'ultima invece \u00e8 vista come un fenomeno di interferenza, ipotesi per lui validata dalla presenza di lapsus ed equivoci di ogni specie, richiamanti la coscienza a prestare attenzione al subconscio, ossia la parte della coscienza pi\u00f9 sincera e non governato dal Super-Io.\nLa combinazione di questi due stati genera secondo Breton una Realt\u00e0 Assoluta chiamata \"Surrealt\u00e0\".\nL'automatismo, che spiega il senso stesso del Surrealismo nella definizione di apertura, \u00e8 anch'esso d'ispirazione freudiana: si tratta di lasciar fluire parole o immagini senza che esse passino per il filtro dell'organizzazione razionale di senso. Il risultato pu\u00f2 mostrare delle immagini inquietanti perch\u00e9 rivelatrici di desideri nascosti non censurati, o paure. Ne sono un esempio le immagini ipnagogiche o le allucinazioni uditive del dormiveglia, alle quali molte raffigurazioni surrealiste somigliano. Breton ne lascia un esempio personale:\n\"C'\u00e8 un uomo tagliato in due dalla finestra\" .\nTra sogno e veglia aveva udito una voce che accompagnava la percezione dell'immagine descritta. Questo \"pensiero parlato\" avrebbe rivelato in questo caso una sua paura di castrazione.\nNell'ultima parte vengono impartiti consigli di diverso genere sotto la luce della poetica di gruppo, ad esempio su come non annoiarsi, come discorrere, scrivere finti romanzi, opinioni sulla morte ed esempi di frasi surrealiste.\nIl manoscritto originale \u00e8 stato battuto all'asta da Sotheby's a Parigi nel maggio 2008, per un valore di circa 500.000 euro.\nArtisti aderenti.\nSottoscrivono il manifesto (o come dice Breton \u00ab\"hanno fatto atto di Surrealismo Assoluto\"\u00bb):\nLouis Aragon, Jacques Baron, Jacques-Andr\u00e9 Boiffard, Andr\u00e9 Breton, Jean Carrive, Ren\u00e9 Crevel, Joseph Delteil, Robert Desnos, Paul \u00c9luard, Francis G\u00e9rard, Georges Limbour, Georges Malkine, Max Morise, Pierre Naville, Marcel Noll, Benjamin P\u00e9ret, Ga\u00ebtan Picon, Philippe Soupault, Roger Vitrac, Joan Mir\u00f3."}
{"id": "1926377", "revid": "287204", "url": "https://it.wikipedia.org/wiki?curid=1926377", "title": "Angelo Varetto", "text": "Carriera.\nPassista torinese, nel 1932 corse il Giro della Tripolitania da dilettante, vincendone una tappa, l'ottava. Nel 1934 pass\u00f2 professionista all'SC Biagio Nazzaro, e il 26 marzo partecip\u00f2 alla Milano-Sanremo; il 19 agosto corse invece la Asti-Ceriale, giungendo terzo. Nel 1935 rest\u00f2 senza squadra, ma corse da solo e il 30 giugno vinse la Asti-Ceriale, e ad agosto partecip\u00f2 al Giro del Lazio, arrivando secondo alla terza e ultima tappa. L\u2019anno seguente entr\u00f2 nella squadra milanese Gloria e il 19 marzo partecip\u00f2 alla Milano-Sanremo 1936. In fuga con altri dieci sin dai primi chilometri, vinse in volata. Lo stesso anno vinse poi la Coppa Caldirola e corse il suo primo Giro d\u2019Italia, che non concluse. Corse poi la Milano-Modena 1936, conclusa al nono posto. Nel giugno 1937 partecip\u00f2 al Deutschland Tour. Corse un secondo Giro d\u2019Italia nel 1938, ma non lo concluse, e si ritir\u00f2 alla soglia dei 28 anni, rimanendo a vivere a Milano.\nMor\u00ec a 91 anni; le sue ceneri riposano in una celletta al cimitero di Bruzzano."}
{"id": "1926380", "revid": "121836", "url": "https://it.wikipedia.org/wiki?curid=1926380", "title": "Schloss Ehrenburg", "text": ""}
{"id": "1926384", "revid": "729019", "url": "https://it.wikipedia.org/wiki?curid=1926384", "title": "Rybka", "text": "Rybka (ceco: \"piccolo pesce\", pronunciato ) \u00e8 un motore scacchistico sviluppato dal maestro internazionale di scacchi ceco Vasik Rajlich. Tra il 2007 e il 2011 Rybka \u00e8 stato al vertice delle principali graduatorie di motori scacchistici ed ha vinto molti tornei, incluse quattro edizioni del campionato del mondo di scacchi per computer, dal 2007 al 2010.\nIl 28 giugno 2011 Vasik Rajlich \u00e8 stato squalificato a vita dalla ICGA con l'accusa di avere plagiato parte del codice sorgente di Rybka da Crafty e Fruit e gli sono stati ritirati tutti i titoli, i premi ed i riconoscimenti ottenuti. Rajlich ha sempre respinto le accuse, e alcuni esponenti del mondo dell'informatica scacchistica si sono divisi sulla legittimit\u00e0 del verdetto.\nCome conseguenza della squalifica, Rajlich ha cessato lo sviluppo indipendente di Rybka. In seguito ha accettato l'offerta della Chessbase di unire Rybka al marchio Fritz, e il motore di Rajlich \u00e8 alla base di Fritz 15 (distribuito nel 2015) e Fritz 16 (distribuito nel 2017).\nTeam.\nIl team di Rybka era composto da Vasik Rajlich, maestro internazionale, autore principale del software, Larry Kaufman (all'epoca maestro internazionale), principale responsabile della funzione di valutazione a partire dalla versione 2.3, Iweta Rajlich, grande maestro femminile e maestro internazionale, principale tester di Rybka, Jeroen Noomen (che ha lavorato in precedenza su Rebel) e Dagh Nielsen (che \u00e8 anche giocatore di scacchi avanzati), autori del libro di apertura.\nCaratteristiche.\nRybka supporta sistemi con multiprocessore simmetrico (SMP). \u00c8 un software closed-source, ma alcuni dettagli del funzionamento interno sono stati descritti: usa una bitboard per la rappresentazione della posizione, ed ha una ricerca ad albero con potatura alfa-beta aggressiva, con una finestra di aspirazione relativamente larga, che porta ad alberi di ricerca relativamente squilibrati. I dettagli della funzione di valutazione sono sconosciuti, ma dalla versione 2.3.1 includono il lavoro di Larry Kaufman sugli squilibri di materiale, molto del quale \u00e8 basato su studi degli anni novanta.\nLa forza di Rybka 1.0 beta (che \u00e8 liberamente scaricabile) \u00e8 stato valutata pari a 2809 punti Elo (circa la stessa forza di Toga II), e Rybka 2.3.1 \u00e8 stato valutato circa 200 Elo pi\u00f9 forte della prima versione. Le versioni recenti di Rybka supportano sistemi multiprocessore, che comportano un incremento approssimativo della forza di 50 punti Elo per ogni raddoppio del numero di processori. Rybka \u00e8 molto pi\u00f9 forte \u2013 circa il 60% pi\u00f9 veloce\u00a0\u2013 se usato su sistemi a 64-bit rispetto a 32-bit. La funzione di valutazione di Rybka era considerata uno dei suoi principali punti di forza rispetto ai software rivali dell'epoca.\nPartecipazione ai tornei.\nNel 2005, fra il 27 ed il 30 dicembre, Rybka partecipa al 15\u00ba International Paderborn Computer Chess Championship a Paderborn, in Germania. Ha vinto il torneo con un punteggio di 5\u00bd su 7, davanti ad altri motori come Gandalf, Zappa, Spike, Shredder e Fruit.\nAl CCT8 dal 25 al 26 febbraio, Rybka vince con 8 punti su 9, rimanendo imbattuto. Nel torneo PAL/CSS Freestyle Tournament dell'aprile 2006, Rybka 1.1 senza aiuto si piazza primo. Nel torneo finale, finisce il torneo in seconda e terza posizione, dietro Hydra. Al 6\u00ba Leiden ICT nel maggio 2006, Rybka vince con un punteggio di 8\u00bd su 9, davanti a Sjeng, Gandalf e Shredder. Al 14\u00ba Campionato Mondiale di scacchi per computer a Torino, nel maggio 2006, Rybka, giocando sotto il nome di \"Rajlich\", finisce secondo, ex \u00e6quo con Shredder, dopo Junior, il campione mondiale del 2006. Al PAL/CSS Freestyle Tournament del giugno 2006, il team di Rybka, giocando sotto la guida di Rajlich, pareggia per il primo posto con Intagrand. Nella finale, il team di Rybka ottiene la prima posizione con un punto di d9istacco sul secondo. Tutti gli 8 qualificati alla finale hanno usato Rybka. Nel Dutch open computer chess championship del 2006, Rybka 2.2 conclude in prima posizione con un punteggio perfetto di 9/9. Nel dicembre 2006, Rybka partecip\u00f2 al 16\u00ba International Paderborn Computer Chess Championship, vincendo il torneo con un punteggio di 6\u00bd punti su 7.\nNel febbraio 2007, Rybka partecipa al CCT9 vincendo con 6/7. Al 7\u00ba Leiden ICT nel maggio 2007 vince con un punteggio di 7\u00bd su 9, davanti a Zappa ed HIARCS. Rybka ha vinto il 15\u00ba WCCC nel giugno 2007 con un punteggio di 10 su 11. Il team di Rybka, giocando sotto i comandi di Rajlich, nel giugno 2007 ha la meglio nella finale del PAL/CSS Freestyle con un punteggio di 6/9. Un anno dopo vince nuovamente il Dutch open computer chess championship, con un punteggio di 8/9.\nNel gennaio 2008 Ribka vince ex \u00e6quo il CCT10 con un punteggio di 5.5/7. Nell'ottobre dello stesso anno, vince il 16\u00ba WCCC a Pechino, con un punteggio di 8/9. Un mese dopo conquista imbattuto il 27\u00ba Open Dutch Computer Chess Championship con il punteggio perfetto di 9/9.\nRibka vince ancora nel marzo 2009 al CCT11 con un punteggio di 7.5/9, imponendosi poi due mesi dopo nel 17\u00ba WCCC, a Pamplona, dove ottiene un punteggio di 8.0/9, 1,5 punti sopra Junior, Shredder e Deep Sjeng. Nello stesso evento vince anche la 14th Computer Olympiad (torneo senza limiti hardware) con 5 punti (1 punto sopra Shredder) e il 17\u00ba WCCC Blitz, con 7 punti (\u00e8 sempre Shredder a seguire, ad una distanza di 0,5 punti).\nSfide individuali.\nIncontri con giocatori umani.\nRybka ha vinto un incontro contro il GM Jaan Ehlvest, che necessit\u00f2 di un vantaggio (un pedone in pi\u00f9 dato all'umano). Larry Kaufman finanzi\u00f2 un evento nel quale un grande maestro potesse affrontare Rybka in un incontro di 6 partite senza squilibri di materiale. Fu di nuovo Ehlvest ad affrontare Rybka, fornendogli un tempo di riflessione doppio ed il bianco ad ogni partita, impiegando un libro di apertura di sole tre mosse, hash limitata a 512MB e nessuna tablebase, motivo per il quale il match \u00e8 stato soprannominato \"tutto tranne che un pedone\". Il match fin\u00ec 4.5-1.5, con tre vittorie di Rybka e tre patte.\nRybka ha affrontato il GM Dzindzichashvili (con handicap di pedone e mossa) in un incontro di otto partite disputato tra il 3 e il 7 marzo 2008. Il risultato \u00e8 stato 4-4.\nNel settembre 2008 Rybka ha affrontato il GM Vadim Milov, che all'epoca aveva un Elo di 2705 ed era 28\u00ba nella classifica mondiale, concluso con la vittoria di Milov per 4.5\u20133.5. Due partite sono state giocate in condizioni standard, con Milov al Bianco, e il GM ha perso la prima e ottenuto la patta nella seconda. Le due partite seguenti sono state disputate con handicap di mossa e pedone (Milov aveva il Bianco e si giocava senza il pedone in f7), con la prima finita in scacco perpetuo e la seconda vinta da Milov. Le ultime quattro partite sono state disputate con handicap di cambio (senza la torre in a1 e il cavallo in b8), terminate con tre patte e una vittoria di Milov.\nIncontro con Zappa.\nNel 2007 Rajlich sfid\u00f2 i campioni FIDE Fritz e Junior in un incontro di 24 partite con handicap di un punto a sfavore di Rybka. Le trattative con il team di Junior sono naufragate a causa di divergenze sull'hardware da usare nel match. L'offerta \u00e8 stata quindi cambiata in un incontro di dieci partite contro Zappa, con un montepremi di USD.\nZappa batt\u00e9 Rybka 5\u00bd-4\u00bd. La quarta partita, durata 180 mosse, \u00e8 ricordata per un errore di Rybka. Il gioco stava per raggiungere la patta per 50 mosse, ma alla mossa 109 a causa di un errore di valutazione Rybka sacrific\u00f2 un pedone per evitare la patta, portando alla vittoria di Zappa. Nella nona partita Rybka aveva un vantaggio di tre pedoni in una posizione vincente, quando gioc\u00f2 un errore grossolano alla mossa 71, non rendendosi conto che in un finale con alfieri di colore opposto era possibile ottenere la patta. Anthony Cozzie, autore principale di Zappa, ringrazi\u00f2 l'operatore di Zappa nel match, Erdogan Gunes, per la pazienza avuta nel proseguire queste partite fino alla fine nonostante l'esito sembrasse scontato, invece di accettare la patta nella quarta partita o abbandonare nella nona.\nVersioni.\nLa prima beta di Rybka venne distribuita il 2 dicembre 2005.\nRybka 3.\nMentre le precedenti versioni di Rybka sono state distribuite esclusivamente da Convekta, Rybka 3 \u00e8 stato commercializzato sia da Convekta che da ChessBase. Vasik Rajlich annunci\u00f2 il piano per sviluppare una interfaccia utente specifica per Rybka, implementata e distribuita da ChessOK (rebrand di Convekta).\nIl supporto per gli scacchi960 \u00e8 stato implementato per il \"Chess Classic Mainz 2007\", dove Rybka successivamente vinse il torneo di Scacchi960 per computer.\nRybka 4.\nLa quarta versione del software \u00e8 stata distribuita il 26 maggio 2010, in edizioni per multiprocessore e per processore singolo. A soli quattro giorni dalla distribuzione ufficiale, Ribka 4 ha vinto il suo primo torneo, l'ICT10, con un punteggio di 8/9.\nLa versione 4.1 \u00e8 stata distribuita il 5 marzo 2011, dopo l'inizio delle indagini contro Rybka avviate dall'ICGA, ed \u00e8 l'ultima versione ufficiale del motore.\nRybka cluster.\nRajlich ha sviluppato il \"Cluster Rybka\", denominato \"Rechenschieber\", una versione ottimizzata di Rybka che gira su un supercomputer installato a Minden. Il progetto \u00e8 nato nel settembre 2008 e dal 1\u00ba febbraio 2011 il cluster viene affittato per l'utilizzo remoto.\nIl cluster \u00e8 di propriet\u00e0 di Lukas Cimiotti, responsabile anche della progettazione e della supervisione. \u00c8 costituito da 29 motherboard, con 656 GB di RAM, 5 TB di memoria di massa su disco a stato solido, 58 socket per microprocessori (Intel, architettura Nehalem) per un totale di 296 core fisici.\nSviluppi successivi.\nAlcune funzionalit\u00e0 sono state annunciate ufficialmente ma mai implementate, come il supporto nativo su Linux e la pubblicazione per piattaforme diverse da Windows. Rybka pu\u00f2 essere eseguito tramite Wine, e per la versione a 64 bit gli autori del motore hanno distribuito una versione sperimentale di Wine specifica per Rybka, chiamata \"microwine\". Il supporto per Pocket PC e altri dispositivi mobili \u00e8 stato annunciato nel 2007 ma mai realizzato.\nLa distribuzione di una quinta major release del motore, prevista tra la fine del 2011 e l'inizio del 2012, era stata annunciata ma non \u00e8 avvenuta, in quanto lo sviluppo del software \u00e8 praticamente cessato a seguito dell'indagine ICGA a carico di Rajlich. Dal 2015 Rybka \u00e8 stato distribuito, sotto il marchio Fritz, come motore nei prodotti Chessbase.\nControversie.\nAccuse di plagio ai danni di Rybka.\nStrelka.\nNel maggio 2007 \u00e8 stato distribuito un motore scacchistico chiamato \"Strelka\" (in russo, \"freccia\"), scritto da Yuri Osipov. Strelka \u00e8 stato accusato di essere un clone di Rybka 1.0 beta, reingegnerizzato e leggermente modificato. Diversi giocatori osservarono che Strelka eseguiva analisi identiche a quelle di Ribka in svariate situazioni, mostrando gli stessi bug e le stesse debolezze. Osipov sostenne ripetutamente che Strelka era basato su Fruit, non su Rybka, e che le somiglianze derivassero dal fatto che anche Rybka fosse basato su Fruit, o perch\u00e9 la funzione di valutazione era molto simile a quella di Rybka.\nCon l'uscita di Strelka 2.0 beta, il codice sorgente \u00e8 stato pubblicato. Rajlich disse che Strelka 2.0 beta era certamente un clone di Rybka 1.0 beta, bench\u00e9 con dei miglioramenti. Sulla base di ci\u00f2, si appell\u00f2 alla propriet\u00e0 del codice sorgente e afferm\u00f2 di essere intenzionato a ri-distribuire il software a suo nome, sebbene tale minaccia non sia stata messa in atto.\nRajlich sostenne anche che \"Yuri Osipov\" fosse uno pseudonimo. Victor Zakharov, della societ\u00e0 di software scacchistico Convekta, ha contattato Osipov per una collaborazione nello sviluppo di software scacchistico per dispositivi mobili, e ha detto in merito:\nFabien Letouzey, sviluppatore di Fruit, sostenne invece che Strelka fosse un derivato di Fruit con alcune modifiche minori.\nIPPOLIT.\nIPPOLIT, RobboLito, Igorrit, IvanHoe, FireBird e Fire sono una serie di forti motori scacchistici open source sviluppati da un team di programmatori anonimi che si fanno chiamare \"i decabristi\", in riferimento all'insurrezione decabrista.\nIPPOLIT \u00e8 stato distribuito nel maggio 2009 con il codice sorgente, tuttavia \u00e8 rimasto poco conosciuto fino a ottobre del 2009 perch\u00e9 molti forum scacchistici non pubblicavano materiale il cui stato legale era considerato discutibile. Vasik Rajlich ha affermato che IPPOLIT \u00e8 una versione decompilata di Rybka e che le persone coinvolte l'avrebbero informato via email. Prove indiziarie del plagio secondo Rajlich sono fornite dal fatto che il codice sorgente di IPPOLIT sembra il risultato di una decompilazione, oltre al fatto che lo stile di gioco di IPPOLIT e dei suoi derivati \u00e8 molto simile a quello di Rybka 3.\nAccuse di plagio ai danni di Fruit e Crafty.\nAlcune vecchie versioni di Rybka sono state accusate di essere un clone di Crafty, e tali versioni hanno gareggiato in competizioni nelle quali il fatto sarebbe stato motivo di squalifica. Vasik Rajlich non ha risposto a queste accuse.\nRybka \u00e8 stato anche accusato di avere impiegato codice sorgente di Fruit, ma Rajlich ha negato categoricamente una simile eventualit\u00e0, affermando che il codice di Rybka \u00e8 interamente originale. Altre accuse di violazione della licenza GPL sono state mosse dal programmatore di software scacchistici Zach Wegner, basate su una decompilazione ed un anno di studio dell'eseguibile di Rybka 1.0. Rajlich si \u00e8 inizialmente rifiutato di rispondere a tali accuse. Lo sviluppatore di Fruit, Fabien Letouzey, ha pubblicato nel gennaio 2011 una lettera aperta chiedendo chiarimenti sulla vicenda.\nIl presidente della International Computer Games Association (ICGA), David Levy, ha richiesto la convocazione di un collegio di programmatori di software scacchistico per esaminare la situazione. Tra le varie possibilit\u00e0 vi era quella di revocare tutti i titoli ottenuti da Rybka, in virt\u00f9 del punto 3.h.iv dello statuto della fondazione. Quattordici noti programmatori di software scacchistico hanno scritto una lettera aperta a David Levy, Jaap van den Herik e al consiglio della ICGA dichiarando che era evidente il fatto che Rybka 1.0 beta (la prima versione forte di Rybka) derivasse da Fruit, chiedendo alla ICGA di valutare con attenzione i fatti e agire di conseguenza.\nIl 28 giugno 2011 la ICGA ha terminato la sua indagine sulla controversia Fruit-Rybka, concludendo che Vasik Rajlich nello sviluppo di Rybka ha plagiato il codice di altri due motori, Crafty e Fruit. Vasik Rajlich sarebbe cos\u00ec andato contro ad una regola fondamentale della ICGA, la quale stabilisce che i motori partecipanti alle competizioni devono interamente essere opera del team di sviluppatori, la cui violazione \u00e8 considerata dalla ICGA la pi\u00f9 offensiva verso la federazione e verso i colleghi. L'associazione ha disposto come pena la revoca di tutti i titoli conseguiti da Rybka, tra i quali cinque edizioni del WCCC vinte consecutivamente dal 2006 al 2010 e la squalifica a vita per Vasik Rajlich da tutte le competizioni organizzate dalla ICGA. Inoltre la federazione ha richiesto la restituzione delle quattro repliche dello Shannon Trophy, conseguite nei WCCC del 2007, 2008, 2009 e 2010, e il rimborso di tutti i premi in denaro ottenuti.\nReazione e critica alle accuse.\nVasik Rajlich ha scelto inizialmente di non difendersi dalle accuse e di non discutere la questione pubblicamente o rispondere ai tentativi di mettersi in contatto con lui. L'unica risposta di Rajlich alle accuse \u00e8 stata una email indirizzata al presidente della ICGA, nella quale ha affermato:\nRajlich ha poi commentato le accuse in una intervista, datata 4 luglio 2011 e pubblicata su YouTube, affermando che Rybka non conteneva codice copiato da Crafty e Fruit in quanto impiega una rappresentazione della scacchiera ed una struttura delle funzioni di ricerca differenti. Rajlich ha affermato di avere preso ispirazione da Fruit su alcune soluzioni, ma ad un livello pi\u00f9 astratto del codice sorgente, e che Rybka contiene codice sorgente di pubblico dominio proveniente da altri software, come il codice per le tablebase Nalimov attinto da Crafty, pratica che a detta del programmatore statunitense \u00e8 legale e accettata.\nIl 5 ottobre 2011 Ed Schr\u00f6der, sviluppatore del motore scacchistico REBEL, ha pubblicato un'analisi nella quale contraddice le accuse della ICGA verso Rajlich. Schr\u00f6der ha fatto parte della commissione d'inchiesta istituita dalla ICGA contro Rybka, ma ha preso le distanze da essa dubitando dei metodi impiegati e delle conclusioni alle quali la commissione era giunta. Anche Miguel A. Ballicora, autore del motore scacchistico Gaviota e delle tablebase omonime, ha contestato il verdetto.\nNel gennaio 2012 ChessBase news ha pubblicato, suddividendola in quattro parti, un'analisi curata da S\u00f8ren Riis, dottore in informatica della Queen Mary University di Londra ed ex scacchista (con un Elo di 2300), che contesta il verdetto della ICGA e critica il metodo d'indagine adottato e la composizione della commissione stessa, costituita quasi esclusivamente da rivali di Rajlich sui quali gravava un pesante conflitto d'interessi. L'articolo di Riis \u00e8 stato a sua volta criticato da Mark Watkins, ricercatore di matematica presso l'Universit\u00e0 di Sydney, che ha scritto a sua volta un articolo nel quale analizza e contesta le conclusioni di Riis, e da David Levy, presidente della ICGA. Lo stesso Levy ha rilasciato un'intervista, pubblicata in due parti da ChessBase nel febbraio 2012, nella quale chiarisce diverse decisioni prese nel caso Rajlich e difende la composizione della commissione d'inchiesta.\nLa Computer Schaak Vereniging Nederland (CSVN, ovvero la federazione olandese di scacchi per computer) ha deciso di non procedere contro Rajlich per quanto le compete, esprimendo seri dubbi sulla correttezza del verdetto formulato dalla ICGA. A seguito di questa presa di posizione, alcuni importanti eventi organizzati dalla CSVN (come il DOCCC, uno tra i primi e pi\u00f9 prestigiosi tornei di computer chess) sono stati disertati da molti top team. 15 squadre hanno inoltre scritto una lettera aperta il 21 settembre 2011, sostenendo la falsit\u00e0 fattuale delle affermazioni e criticando la presa di posizione dell'associazione, per la quale auspicavano un cambio al vertice concretizzatosi poi il 1\u00ba dicembre 2011, quando il presidente Cock de Gorter ha lasciato l'incarico.\nNel 2012 Vasik Rajlich e il programmatore scacchistico Chris Whittington hanno fatto ricorso alla commissione etica della FIDE. Secondo il giudizio della commissione, la ICGA non ha violato il codice etico della FIDE n\u00e9 i regolamenti o i principi della federazione, ma afferma che la squalifica a vita di Rajlich non ha chiare basi statutarie n\u00e9 garanzie procedurali per l'accusato. Il caso \u00e8 stato concluso nel 2015, la commissione si \u00e8 espressa a sfavore della ICGA con un monito, invitandola ad adeguare i propri statuti e regolamenti ai principi generali della FIDE."}
{"id": "1926389", "revid": "363629", "url": "https://it.wikipedia.org/wiki?curid=1926389", "title": "Obiettivo decentrabile", "text": "Un obiettivo decentrabile permette di effettuare correzioni prospettiche delle foto in fase di ripresa spostando il centro del gruppo ottico rispetto al centro del supporto di registrazione (pellicola o trasduttore digitale) mantenendo l'asse ottico normale al piano focale. Un obiettivo basculabile consente il controllo della profondit\u00e0 di campo (controllo accessorio rispetto a quello ottenibile mediante la regolazione del diaframma) tramite l'inclinazione dell'asse ottico rispetto al piano focale.\nModalit\u00e0 d'impiego.\nDecentramento.\nQuando si effettuano fotografie di edifici o di grandi strutture dal basso \u00e8 spesso impossibile adattare l'intero soggetto al fotogramma senza inclinare la fotocamera. A causa della prospettiva risultante, la parte superiore (ossia quella fisicamente pi\u00f9 lontana) dell'edificio apparir\u00e0 visualmente pi\u00f9 piccola della base, risultato che per la maggioranza delle volte \u00e8 considerato indesiderato. Questo effetto prospettico \u00e8 proporzionale alla distanza di ripresa e, di conseguenza, all'angolo visivo dell'obiettivo.\nLo stesso problema si pone nella fotografia ravvicinata, quando si richiede che oggetti relativamente piccoli riempiano completamente l'immagine. In questo caso la ricerca dell'inquadratura desiderata introduce la necessit\u00e0 di rilasciare i vincoli di simmetria e normalit\u00e0 tra asse ottico e piano focale.\nFotografando dal basso, le linee cadenti possono essere eliminate tenendo il piano focale (ossia la pellicola o il sensore) parallelo al lato verticale della struttura oggetto della fotografia (piano di ripresa). Effettuando questa operazione con un obiettivo tradizionale verr\u00e0 catturata solo la parte inferiore del soggetto. Con un obiettivo decentrabile sar\u00e0 invece possibile tenere il piano focale parallelo al piano di presa, traslando in alto l'asse ottico per sfruttare la parte inferiore del cerchio di copertura.\nBasculaggio.\nQuando si effettuano fotografie di grandi strutture (piazze, grattacieli) e si \u00e8 costretti all'impiego del grandangolare o quando, per pura estetica, si preferisca mantenere il punto di vista relativamente vicino al soggetto inquadrato, la profondit\u00e0 di campo della lente adottata pu\u00f2 non consentire la messa a fuoco di tutti i piani focali presenti nell'immagine. Riducendo l'apertura del diaframma lo sfocato, ovviamente, si attenua; ma se tale riduzione non \u00e8 sufficiente diventa inevitabile il ricorso alla inclinazione dell'asse ottico verso il piano pi\u00f9 vicino a quello di ripresa. Occorre, per questo, un'ottica basculabile.\nEsempi pratici d'impiego.\nLe immagini a corredo sono state ottenute tramite obiettivo \"Canon FD 35mm f/2.8 TS S.S.C.\" su \"Panasonic Lumix GF1\"\nObiettivi disponibili.\nI primissimi obiettivi con controllo della prospettiva e decentrabili/basculabili per il formato 35\u00a0mm avevano una lunghezza focale pari a 35\u00a0mm, che al giorno d'oggi \u00e8 generalmente considerata troppo lunga per le varie applicazioni della fotografia d'architettura. Con l'avanzare del progresso tecnologico e con il miglioramento della progettazione ottica, ottiche con lunghezze focali prima di 28\u00a0mm e successivamente di 24\u00a0mm divennero disponibili e furono immediatamente adottate dai fotografi che lavoravano tipicamente molto a ridosso dei soggetti architettonici nei vari contesti urbani.\nL'azienda di attrezzatura cinematogrifica Arri offre un sistema decentrabile/basculabile provvisto di movimento per obiettivi con attacco PL, supportato dalle proprie telecamere.\nCanon attualmente vende cinque obiettivi con funzioni di decentramento e basculaggio: il Canon TS-E 17mm f/4, il TS-E 24mm f3.5 (I e II versione), il TS-E 45mm f/2.8 e il TS-E 90mm f2.8; tutti questi obiettivi sono dotati di controllo automatico del diaframma.\nNikon introdusse il suo \"35mm f/3.5 PC-Nikkor\" nel 1961, il quale fu il primo obiettivo per il formato 35\u00a0mm dotato di un sistema per la correzione della prospettiva; esso poteva decentrare fino a 11\u00a0mm in ogni direzione. Canon present\u00f2 nel 1963 il primo 35\u00a0mm decentrabile e basculabile: il \"35mm f/2.8 TS S.S.C.\". Nikon correntemente offre quattro ottiche \"PC\" (Perspective Control), tutte sia decentrabili che basculabili: PC-E Nikkor 19\u00a0mm f/4D ED, PC-E Nikkor 24\u00a0mm f/3.5D ED, PC-E Micro-Nikkor 45\u00a0mm f/2.8D ED e PC-E Micro Nikkor 85\u00a0mm f/2.8D ED. Gli obiettivi \"Micro\" permettono una messa a fuoco alquanto vicina (0,5x d'ingrandimento), sono quindi ideali per la macrografotografia. Invece quelli con la PC-E permettono il controllo automatico del diaframma, per\u00f2 solamente con i corpi macchina Nikon D3, D300 e D700.\nSia sugli obiettivi Canon che quelli Nikon i meccanismi che permettono il decentramento e il basculaggio possono essere ruotati di 90\u00b0 sia a destra che a sinistra e possono operare orizzontalmente, verticalmente o ad orientamenti intermedi. Generalmente il movimento di basculamento, in tutte queste ottiche, \u00e8 ortogonale a quello di decentramento, cosicch\u00e9 se si vuole che i meccanismi lavorino nella stessa direzione (in modo parallelo) occorre modificare tali obiettivi smontandone la base.\nNei nuovi obiettivi Canon TS-E 17\u00a0mm e TS-E 24\u00a0mm II il problema di cui sopra \u00e8 stato risolto consentendo di avere decentramento e basculaggio indipendenti e combinabili tra di loro.\nHartblei produce obiettivi decentrabili compatibili con i corpi macchina di diversi altri produttori. Attualmente offre quattro ottiche tilt-and-shift per il piccolo formato: il TS-PC Hartblei 35\u00a0mm f/2.8, il TS-PC Hartblei 65\u00a0mm f/3.5, il TS-PC Hartblei 80\u00a0mm f/2.8 e il TS-PC Harblei 120\u00a0mm f/2.8. Inoltre ha in catalogo il TS-PC Hartblei 45\u00a0mm f/3.5 applicabile in alcuni corpi macchina medio formato. I movimenti di decentramento e basculaggio sono possibili indipendentemente in qualunque direzione.\nNel luglio 2008 Hasselblad annunci\u00f2 un adattatore tilt-and-shift, l'HTS 1.5, il quale pu\u00f2 essere usato con le ottiche HCD 28\u00a0mm f/4, HC 35\u00a0mm f/3.5, HC 50 f/3.5, HC 80\u00a0mm f/2.8 e HC 100\u00a0mm f/2.2, dotate di attacco H-System. Questo adattatore permette la messa fuoco all'infinito. L'autofocus viene invece disattivato durante l'uso di questo supporto.\nIl 22 settembre 2008 Leica annuncia un obiettivo 30\u00a0mm tilt-and-shift per il suo nuovo S-System di reflex digitali.\nLa Schneider Kreuznach dispone di un obiettivo decentrabile con controllo del diaframma, il PC-Super Angulon 28\u00a0mm f/2.8. Quest'ottica \u00e8 disponibile con vari attacchi in modo da poter essere innestata nei corpi macchini di diversi produttori.\nSempre nel 2008 Zenitar annunci\u00f2 un 35\u00a0mm f/2.8 e l'80\u00a0mm f/2.8 tilt-and-shift con l'attacco K dei corpi macchina di Pentax.\nTutti gli obiettivi con controllo della prospettiva e decentrabili/basculabili sono ottiche fisse con messa a fuoco manuale. La maggior parte di queste risultano essere assai pi\u00f9 costose dei corrispondenti obiettivi tradizionali. Alcuni produttori di fotocamere con medio formato, come Mamiya, hanno risolto in parte questo problema economico introducendo un adattatore per il decentramento che in grado di operare con alcuni obiettivi fissi del produttore stesso.\nControllo dell'apertura del diaframma.\nLa prima fotocamere SLR con misurazione TTL dell'esposizione interna richiedevano che fosse ridotta l'apertura dell'obiettivo quando si voleva leggere il valore dell'esposizione (questa modalit\u00e0 operativa si chiama tecnicamente stop down). Con il diaframma molto chiuso risultava assai difficoltoso vedere e comporre, poich\u00e9 il mirino era buio. I modelli che uscirono poco dopo incorporavano un accoppiamento meccanico tra l'obiettivo e il corpo macchina che permise di poter impostare il valore di apertura del diaframma e allo stesso tempo di poter comporre e mettere a fuoco sfruttando la massima apertura dell'obiettivo. Questa nuova caratteristica divenne nota controllo automatico dell'apertura.\nPer alcune ottiche, compresi alcuni lunghi teleobiettivi, nonch\u00e9 obiettivi montati su soffietto e obiettivi tilt/shift con controllo della prospettiva, il collegamento meccanico era impraticabile e quindi il controllo automatico dell'apertura risultava impossibile. Diversi obiettivi incorporano una funzione denominata \"preset\" (o \"a preselezione\") in cui il diaframma si chiude al valore selezionato solo quando il fotografo aziona uno specifico comando dedicato (pulsante o ghiera), il che avviene normalmente dopo la messa a fuoco e poco prima dello scatto.\nQuando Canon introdusse la sua linea di fotocamere EOS nel 1987, gli obiettivi EF incorporarono un diaframma elettromagnetico, eliminando cos\u00ec la necessit\u00e0 di avere una connessione meccanica tra il corpo macchina e il diaframma all'interno dell'ottica. Proprio per questo gli obiettivi decentrabil/basculabili Canon TS-E incorporano il controllo automatico dell'apertura.\nNel 2008 Nikon introdusse i PC-E, le sue prime ottiche tilt-and-shift dotate di diaframma elettromagnetico. Il controllo automatico dell'apertura per\u00f2 \u00e8 fornito soltanto con i corpi macchina professionali pi\u00f9 recenti, ossia D300, D3 e D700; invece per le fotocamere precedenti tali ottiche offrono un controllo dell'apertura mediante preselezione.\nSoftware per il controllo della prospettiva.\nQuasi tutti i software di Fotoritocco e Grafica al Computer (post produzione), sono in grado di \"deformare\" la quadratura delle immagini bidimensionali, in modo da \"raddrizzare\" l'angolo delle linee parallele riprese: ruotando i piani sulle assi x e y.\nCiononostante, questa tecnica non permette il recupero della risoluzione perduta nelle diverse aree \"lontane\" del soggetto n\u00e9 quello della profondit\u00e0 di campo, a causa dell'angolo piatto della pellicola/sensore. Le aree dell'immagine che vengono \"ampliate\" con queste tecniche digitali, potrebbero soffrire di effetti visibili di interpolazione dei pixel (ci\u00f2 dipende dalla risoluzione originale, dal grado di manipolazione, dalla dimensione della stampa e/o della visualizzazione a monitor o in proiezione e soprattutto dalla distanza di osservazione, rispetto all'Acutezza visiva dell'osservatore).\nIn realt\u00e0 la prospettiva ripresa dalla fotocamera non cambia, n\u00e9 con gli obiettivi PC n\u00e9 con le modifiche software, ma l'effetto ottico creato, rende questa sensazione.\nSempre pi\u00f9 spesso vengono forniti dalle case costruttrici, dei plug-in usati in ambiente Software e dedicati alla correzione delle aberrazioni e delle distorsioni, utili per i loro obiettivi messi in commercio, in grado di correggere eventuali difetti ottici non corretti in fase di sviluppo, nella progettazione degli schemi ottici di queste Lenti."}
{"id": "1926390", "revid": "767487", "url": "https://it.wikipedia.org/wiki?curid=1926390", "title": "Anni difficili", "text": "Anni difficili \u00e8 un film del 1948 diretto da Luigi Zampa tratto dalla novella di Vitaliano Brancati \"Il vecchio con gli stivali\".\nLa pellicola rappresenta la prima parte di una trilogia ideata e sceneggiata da Vitaliano Brancati, i cui altri titoli sono \"Anni facili\" (1953) e \"L'arte di arrangiarsi\" (1954).\nTrama.\nModica (RG), (Sicilia), 1935. Un semplice e onesto impiegato municipale, Aldo Piscitello, \u00e8 costretto a iscriversi, non proprio entusiasticamente, al Partito Nazionale Fascista.\nIl figlio dell'impiegato intanto, soldato, partecipa a varie battaglie e in tutte queste riesce a scampare dalla morte, ma muore per\u00f2 ucciso a tradimento da alcuni soldati tedeschi mentre ritorna a casa col rimpianto di non aver mai visto suo figlio, nato mentre lui era in guerra.\nNel 1943, allo sbarco degli Alleati, Piscitello si ritrova ad essere epurato dallo stesso sindaco che, quando era podest\u00e0, gli aveva imposto di prendere la tessera fascista.\nControversie.\n\"Anni difficili\" suscit\u00f2 un acceso dibattito (anche da parte di tanti personaggi influenti della scena politica del dopoguerra che si vedevano in qualche modo rispecchiati nella figura del sindaco-podest\u00e0), ed ovvi e violenti attacchi da parte della destra, i cui giornali ne chiesero persino il sequestro per \"diffamazione della patria\".\nIl restauro.\nIl restauro del film si \u00e8 concluso nel giugno 2009 a cura di Fondazione Cineteca Italiana di Milano, Cineteca di Bologna, Museo nazionale del Cinema di Torino e Briguglio film."}
{"id": "1926391", "revid": "287204", "url": "https://it.wikipedia.org/wiki?curid=1926391", "title": "Franz Innerhofer", "text": "Vincitore di premi prestigiosi, dal \"Bremen Literature\" al \"Rauriser Literature\" e al \"Sandoz\", raccont\u00f2 nei suoi romanzi la propria esperienza di un'infanzia durissima a causa dello sfruttamento nella fattoria ad opera del patrigno. Ebbe un grande successo soprattutto con \"Bei tempi\" (Sch\u00f6ne Tage) del 1974 nel quale denuncia con violenza l'ignoranza e la brutalit\u00e0 del mondo arcaico.\nMeno incisivi risultano \"Il lato oscuro\" (Schattseite, 1975) e \"I paroloni\" (Die gro\u00dfen W\u00f6rter, 1977), nei quali Innerhofer prosegue con fatica una sua ricerca d'identit\u00e0."}
{"id": "1926393", "revid": "110157", "url": "https://it.wikipedia.org/wiki?curid=1926393", "title": "Ten paciencia", "text": "Ten paciencia (in spagnolo, significa \"Abbi pazienza\") \u00e8 il primo singolo dell'album \"Lunada\" della cantante messicana Thal\u00eda. Il suo produttore \u00e8 il famoso musicista cubano Emilio Estefan (marito di Gloria Estefan) e gli autori sono Descemer Bueno, Magilee \u00c1lvarez e Cynthia Salazar. Rispetto al suo stile, \"Ten paciencia\" \u00e8 una cumbia tropicale col suono della fisarmonica.\nLa lettera della canzone \u00e8 abbastanza erotica. Il suo videoclip, filmato nella spiaggia Nikki Beach in Miami, rappresenta una grande festa notturna con molta danza, la gente vestita di bianco, tenendo torce, con ballerine hawaiiane, ecc. Thal\u00eda ha tre vestiti durante il videoclip."}
{"id": "1926401", "revid": "1543377", "url": "https://it.wikipedia.org/wiki?curid=1926401", "title": "Vasik Rajlich", "text": "Biografia.\nRajlich ha doppia cittadinanza, ceca e statunitense, statunitense per nascita, figlio di genitori cechi all'epoca dottorandi, ma cresciuti a Praga. Ha vissuto negli Stati Uniti quando era studente laureandosi al MIT.\nAttualmente vive a Varsavia, in Polonia, con la moglie Iweta, anche lei Maestro Internazionale di scacchi.\nCol suo team, del quale fa parte anche la moglie Iweta, Rajlich sviluppa Rybka, un motore scacchistico che diventa leader delle principali liste di rating dei motori scacchistici tra il 2007 e il 2010. Con Rybka e il suo team partecipa anche ai tornei di Scacchi avanzati in stile libero (freestyle chess) per centauri e vince 2 edizioni degli importanti PAL/CSS-Freestyle Tournament, patrocinati dal PAL Group di Abu Dhabi.\nLa revoca dei titoli WCCC e la squalifica.\nIl 28 giugno 2011 la International Computer Games Association (ICGA) ha terminato la sua indagine sulla controversia Fruit-Rybka, concludendo che Vasik Rajlich nello sviluppo di Rybka ha plagiato il codice di altri due motori, Crafty e Fruit. Vasik Rajlich ha cos\u00ec violato una regola fondamentale della ICGA, la quale stabilisce che i motori partecipanti alle competizioni devono interamente essere opera del team di sviluppatori. L'ICGA ha considerato le violazioni di Rajlich le pi\u00f9 offensive verso la federazione e verso i colleghi, prevedendo come pena la revoca dei titoli WCCC vinti da Rybka nel 2006, 2007, 2008, 2009 e 2010. Vasik Rajlich \u00e8 stato squalificato a vita dalle competizioni organizzate dalla ICGA. Inoltre la federazione ha richiesto la restituzione delle quattro repliche dello Shannon Trophy conseguite al WCCC nel 2007, 2008, 2009 e 2010 e la restituzione di tutti i premi in denaro vinti. Vasik Rajlich ha scelto di non difendersi dalle accuse e di non discutere la questione pubblicamente o rispondere ai tentativi di mettersi in contatto con lui. L'unica risposta di Rajlich alle accuse \u00e8 stata una email, nella quale ha affermato:\nRajlich ha commentato le accuse in una intervista, datata 4 luglio 2011, condotta da Nelson Hernandez e pubblicata su YouTube, affermando che Rybka non conteneva codice copiato da Crafty e Fruit, in quanto Rybka impiega una rappresentazione della scacchiera ed una struttura delle funzioni di ricerca differenti. Rajlich ha affermato di avere preso ispirazione da Fruit su alcune soluzioni, ma ad un livello pi\u00f9 astratto del codice sorgente, e che Rybka contiene codice sorgente di pubblico dominio proveniente da altri software, come il codice per le tablebase Nalimov attinto da Crafty, pratica che a detta del programmatore statunitense \u00e8 legale e accettata."}
{"id": "1926402", "revid": "339392", "url": "https://it.wikipedia.org/wiki?curid=1926402", "title": "Calendario veneto", "text": ""}
{"id": "1926404", "revid": "3115", "url": "https://it.wikipedia.org/wiki?curid=1926404", "title": "Lednick\u00e9 Rovne", "text": "Lednick\u00e9 Rovne (in ungherese \"Lednicr\u00f3na\") \u00e8 un comune della Slovacchia facente parte del distretto di P\u00fachov, nella regione di Tren\u010d\u00edn. \u00c8 situato sul fiume V\u00e1h, a 35 km a nord di Tren\u010d\u00edn.\nL'insediamento \u00e8 citato per la prima volta in un documento del 1471.\nSociet\u00e0.\nReligione.\nSecondo il censimento del 2001 l'85,78% degli abitanti \u00e8 cattolico, il 10,07 % non dichiara alcuna religione particolare, mentre il 2,13 % \u00e8 luterano.\nEvoluzione demografica.\nIl 98,08 % degli abitanti appartiene al gruppo etnico degli slovacchi, mentre i cechi sono l'1,03%."}
{"id": "1926408", "revid": "880789", "url": "https://it.wikipedia.org/wiki?curid=1926408", "title": "Carmen Rigoni", "text": ""}
{"id": "1926414", "revid": "268377", "url": "https://it.wikipedia.org/wiki?curid=1926414", "title": "Copy propagation", "text": "La copy propagation \u00e8 una tecnica di ottimizzazione utilizzata dai compilatore per migliorare le prestazioni dei programmi informatici. La tecnica provvede a evitare copie multiple della stessa variabile eliminando eventuali variabili intermedie che vengono utilizzate come alias dai programmatori.\nPer esempio il seguente frammento di codice:\n y = x\n z = 3 + y\nverr\u00e0 convertito con la \"copy propagation\" nel seguente codice\n z = 3 + x\nLa tecnica elimina inutili copie di dati tra le variabili, riducendo il codice e migliorando le prestazioni del codice in esecuzione. Questa tecnica si avvale spesso anche di tecniche di analisi dei grafi che individuano i valori reali delle variabili saltando tutti i passaggi intermedi.\nLa \"copy propagation\" \u00e8 un'ottimizzazione che non fa specifiche assunzioni sul tipo di codice o sulla struttura hardware che lo eseguir\u00e0 e viene spesso utilizzata dopo che sono state eseguite altre ottimizzazioni per eliminare inutili variabili temporanee create durante i processi intermedi. "}
{"id": "1926415", "revid": "89522475", "url": "https://it.wikipedia.org/wiki?curid=1926415", "title": "Kalasiris", "text": "Il kalasiris era un mantello o vestito leggero, utilizzato da uomini e donne nell'antico Egitto, tra il 1580 a.C. e il 1090 a.C. Era simile ad una camicia, o ad una gonna sorretta da una cinghia che saliva alla spalla, o ad un mantello lungo fino al collo. Le maniche potevano essere di varie fogge e dimensioni o non esserci per nulla. Poteva esser chiusa lateralmente da una cintura. Permetteva facilmente i movimenti del corpo, anche se talvolta appariva cos\u00ec stretta da far pensare all'utilizzo di una stoffa elastica.\nIl nome kalasiris viene fatto risalire ad Erodoto.\nUn vestito simile veniva utilizzato dagli Assiri e dai Babilonesi."}
{"id": "1926416", "revid": "2169993", "url": "https://it.wikipedia.org/wiki?curid=1926416", "title": "Iweta Rajlich", "text": "\u00c8 maestro internazionale e grande maestro femminile, vincitrice di diversi tornei open e femminili in Polonia. Ha vinto due campionati europei giovanili: nel 1993 nella categoria Under-12, e nel 1994 nella categoria Under-14. Dal 1999 al 2019 ha vinto otto volte il Campionato polacco femminile. \nHa fatto parte del team che ha sviluppato il motore scacchistico Rybka. Ha sposato Vasik Rajlich, autore principale di Rybka, il 19 agosto 2006.\nNel settembre 2009 occupava la 31\u00aa posizione nella classifica femminile del rating FIDE, con un Elo di 2465 punti."}
{"id": "1926431", "revid": "287204", "url": "https://it.wikipedia.org/wiki?curid=1926431", "title": "Buddhismo in Bhutan", "text": "Il Buddhismo Mah\u0101y\u0101na \u00e8 la religione di Stato del Regno del Bhutan, comprendente dai 2/3 ai 3/4 dell'intera popolazione; anche se poi, complessivamente, in tutte le sue forme, i buddhisti nella nazione himalayana rappresentano circa il 98% degli abitanti. Seppur il Buddhismo praticato in Bhutan ha origine diretta dal Buddhismo Tibetano, finisce col differenziarsi in modo significativo per rituali, liturgia e organizzazione monastica.In quanto religione di Stato il buddhismo \u00e8 stato lungamente sostenuto finanziariamente dal governo attraverso annuali sovvenzioni sia ai santuari specifici che ai monasteri buddhisti in generale, oltre ai vari gruppi di monaci e monache.\nIn epoca contemporanea, il sostegno alla religione durante il lungo regno di Jigme Dorji Wangchuck (dal 1952 al 1972) ha incluso anche la costruzione di migliaia di immagini in bronzo dorato del Buddha, pubblicate poi in eleganti edizioni calligrafiche dei 108 volumi del Kangyur (il canone del buddhismo tibetano) o \"Raccolta delle parole del Buddha\" e dei 225 volumi del Tengyur o \"Raccolta dei commenti agl'insegnmenti\"; oltre alla costruzione di numerosi ch\u00f6rten in tutto il paese.Avendo una rappresentanza garantita sia nell'assemblea nazionale che nel consiglio reale consultivo e costituendo la stragrande maggioranza della societ\u00e0, i buddhisti sono una voce influente ed assicurata nella politica pubblica del regno.\nVisto il ruolo fondamentale che esso ricopre, \u00e8 opinione diffusa tra gli abitanti che la religione buddhista sia un elemento fondante dell'identit\u00e0 e della cultura del Bhutan.\nOrganizzazioni.\nIl Shadbrung.\nPrima del 1907 il pi\u00f9 alto leader nazionale \u00e8 stato il Shabdrung: il titolo onorifico si riferisce al fondatore Shabdrung Ngawang Namgyal (1594-1651) dello stato del Bhutan e poi anche ad uno dei successivi re che ne rappresentano le reincarnazioni dette Tulku. La sua attivit\u00e0 formale \u00e8 quella di beneficare la totalit\u00e0 degli esseri senzienti ed ognuna con la sua specifica forma di \"destino profetico\".\nEpoca contemporanea.\nNel 1989 vi erano all'incirca un migliaio di monaci-lam o novizi-gelong appartenenti al corpo monastico centrale (Dratshang Lhentshog-commissione per gli affari monastici) suddiviso tra Thimphu e Punakha; secondo la costituzione stilata nel 2008 si tratta della burocrazia sovrintendente gli affari di stato. Mentre all'incirca altri 4.000 monaci appartengono ai vari altri distretti distaccati.\nLa gerarchia \u00e8 presieduta dal Je Khenpo assistito da cinque maestri-lopons, ciascuno dei quali con incarichi specifici di perpetuazione della tradizione religiosa, liturgica, lessicografica, logica e riguardante gli studi universitari generali (arte, musica e altro). I monaci Ghelugpa sono celibi, mentre il lignaggio Nyingmapa pu\u00f2 comprendere non solo i monaci ma anche le loro eventuali famiglie, in quanto \u00e8 permesso loro di sposarsi; sollevano cos\u00ec le famiglie dal lavoro e dalle occupazioni secolari durante l'esecuzione delle funzioni liturgiche nei templi e nelle case.\nIn tutto, ci sono stati circa 12.000 monaci in Bhutan alla fine degli anni '80. C'erano anche congregazioni attive di monache, ma a tal riguardo non vi sono mai state cifre certe n\u00e9 tanto meno facilmente disponibili. La maggior parte dei buddisti del Bhutan sono seguaci del lignaggio drukpa derivante dalla suola Kagyupa (letteralmente, la trasmissione orale), una delle quattro principali scuole del buddhismo tibetano.\nNel luglio 2002, Menjong Ch\u00f6th\u00fcn Tshogpa, attualmente l'organizzazione nazionale no-profit del paese, \u00e8 stata fondata dal Sommo Re del Dharma o Sua Santit\u00e0 del Bhutan principalmente per preservare gl'insegnamenti indigeni del Buddha cos\u00ec come la loro cultura e tradizione secolare. Successivamente Trizin Tsering Rinpoche \u00e8 stato incoronato come il presidente da Sua Santit\u00e0 Truku Jigme Rinpoche Ch\u00f6drag 70\u00b0 Kyabje Dorjechang (Supremo Re del Dharma) del Bhutan a partire dal giugno 2003.\nEdifici ed oggetti.\nComplessi monastici e conventi sono quanto mai frequenti in Bhutan: entrambi, sia i monaci che le monache, mantengono le teste rasate ed indossano abiti distintivi di color marrone. Il loro tempo quotidiano viene speso nello studio e nella meditazione, ma anche nello svolgimento dei vari rituali in onore dei bodhisattva e cercando d'ottener la loro intercessione a favore dei defunti o degli ammalati. Alcune tra le loro preghiere comprendono anche canti accompagnati da trombette a forma di conchiglie strombate; posson esser fatte di femori umani, corna di metallo, fino a comprendere grandi tronchi lunghi anche tre metri, cimbali, campanelle a mano, gong e bastoni di legno.\nTale forma musicale fa parte del canto monastico interno-privato, non \u00e8 quindi generalmente ascoltata dal pubblico facente parte del popolo dei credenti; viene comunque ritenuto esser pi\u00f9 melodioso dei suoi omologhi e monotoni tibetani. Numerose strutture simboliche vengono inoltre impiegate: monumenti religiosi di varo tipo, muri di preghiera, bandiere di preghiera oltre a sacri mantra scolpiti nella pietra sulle colline. \nTra i monumenti religiosi vi sono i succitati chorten, la versione bhutanese dello stupa indiano; si va dalla semplicissima forma rettangolare \"a casa\" per finire ad edifici pi\u00f9 complessi con gradini decorati, porte, cupole e guglie: alcuni di questi vengono decorati con i bulbi oculari del Buddha rivolti i tutte le direzioni, simboleggiante la sua visione contemporanea della totalit\u00e0. Tali strutture composte di mattoni e/o pietra possono rappresentare defunti, santi buddhisti, monaci venerabili ed altri notabili: a volte servono anche come veri e propri reliquiari.\nI muri di preghiera son fatti di pietra posata od accatastata e completati con iscrizioni di preghiere tantriche. Vengono poi anche realizzate preghiere stampate su alti e stretti blocchi di legno e/o tela; bandiere colorate sono collocate infine su lunghi pali e collocate sia su luoghi specificamente sacri che in quelli maggiormente pericolosi, questo per allontanare i demoni e nel contempo beneficiarsi gli spiriti dei defunti. Per contribuire a diffondere la fede, monaci itineranti viaggiano da un villaggio all'altro portando santuari portatili con molte piccole porte, che si aprono per rivelare le statue e le immagini del Buddha, dei Bodhisattava e dei Lama pi\u00f9 notevoli ed importanti."}
{"id": "1926432", "revid": "188668", "url": "https://it.wikipedia.org/wiki?curid=1926432", "title": "Regno del Bhutan", "text": ""}
{"id": "1926433", "revid": "188668", "url": "https://it.wikipedia.org/wiki?curid=1926433", "title": "Buddhismo Tibetano", "text": ""}
{"id": "1926436", "revid": "62004", "url": "https://it.wikipedia.org/wiki?curid=1926436", "title": "Cyrille Van Hauwaert", "text": "Professionista dal 1907 al 1915, vinse una Milano-Sanremo e una Parigi-Roubaix.\nCarriera.\nVan Hauwaert fu il primo ciclista belga ad imporsi a livello internazionale nei primi decenni del XX secolo, nei quali vinse alcune delle principali classiche europee. Si aggiudic\u00f2 la vittoria in due edizioni della Bordeaux-Parigi, di una Milano-Sanremo e una Parigi-Roubaix. Solo Sean Kelly nel 1986 e John Degenkolb nel 2015 riuscirono a ripetere la vittoria di Milano-Sanremo e Parigi-Roubaix nella stessa stagione. Le vittorie in queste corse gli valsero l'appellativo di \"Leone delle Fiandre\".\nFu il primo belga ad essere stato in testa, seppure per un solo giorno, al Tour de France, in cui vinse la prima tappa da Parigi a Roubaix.\nFu attivo anche su pista, specialit\u00e0 in cui vinse due Sei Giorni di Bruxelles."}
{"id": "1926443", "revid": "104485", "url": "https://it.wikipedia.org/wiki?curid=1926443", "title": "Il ventaglio", "text": "Il ventaglio \u00e8 un'opera teatrale in tre atti in prosa di Carlo Goldoni, scritta a Parigi nel novembre del 1764 e messa in scena, con successo, nel Teatro San Luca di Venezia verso la fine del Carnevale del 1765, a febbraio. \nL'iniziale stesura era un canovaccio che era stato portato in scena a Parigi dagli attori della Com\u00e9die Italienne il 17 maggio 1763, con scarso successo.\nCon questa commedia, l'autore ritorn\u00f2 ai modi della commedia dell'arte per accontentare il pubblico francese che accorreva alla Com\u00e9die italienne proprio per spettacoli di quel tipo. Si tratta di una delle pi\u00f9 celebri commedie del commediografo veneziano e che ha sempre avuto larga fortuna sui palcoscenici delle compagnie teatrali italiane.\nTrama.\nLa scena \u00e8 posta in un villaggio del Milanese: nella piazza si vedono le botteghe del calzolaio, dell'oste, dello speziale, della merciaia e alcune case. Evaristo dopo aver bevuto il caff\u00e8 con il Barone del Cedro, si prepara ad andare a caccia. Passando davanti alla palazzina saluta Candida, di cui \u00e8 innamorato. La giovane rispondendo con un inchino lascia cadere il ventaglio che si rompe. Evaristo sentendosi responsabile, pensa di acquistarne uno nuovo da Susanna la merciaia. Quindi in gran segreto affida il ventaglio alla contadina Giannina perch\u00e9 lo porti a Candida. \nIl calzolaio Crespino e l'oste Coronato, entrambi innamorati di Giannina, vogliono conoscere l'incarico affidatole, ma lei non tradisce il segreto. I due avversari ingelositi s'incolpano l'un l'altro e stanno per venire alle mani, ma interviene il Conte di Rocca Marina a calmare le acque. \nSusanna fa credere a Candida che Evaristo abbia regalato un ventaglio a Giannina; per cui quella irata, si rifiuta di ricevere la giovane, che non pu\u00f2 quindi consegnarle l'oggetto incriminato. Anzi, per dispetto, Candida decide di accettare la proposta di matrimonio del Barone del Cedro; mentre Giannina, sollecitata dal Conte, non ne vuol sapere di sposare Coronato. Di ritorno dalla caccia Evaristo apprende con dolore le intenzioni di Candida; si sfoga quindi con Giannina a cui lascia in dono il ventaglio. \nPrima Crespino, poi anche Coronato e Moracchio, fratello di Giannina, vorrebbero impossessarsi del ventaglio. Giannina infine lo consegna a Crespino che fugge, inseguito dagli altri due. Nella corsa urtano e fanno cadere Timoteo, lo speziale, che con le sue boccette stava recandosi in casa di Candida; cade anche Crespino, che perde il ventaglio di cui subito si impossessa Coronato. Crespino riesce a sottrarre il ventaglio al rivale e spera di essere preferito da Giannina. Intanto Evaristo \u00e8 tutto contento, avendo potuto spiegare a Candida l'equivoco: come prova le porter\u00e0 il ventaglio. \nMa Giannina non l'ha pi\u00f9 e neppure Coronato. Crespino, da parte sua, ha tutto l'interesse a farlo sparire, per cui decide di regalarlo al Conte. Questi ne fa un regalo al Barone e da lui il Ventaglio passer\u00e0 finalmente nelle mani di Evaristo che lo consegner\u00e0 a Candida, come pegno di riconciliazione.\nPoetica.\nSecondo Giuseppe Ortolani, la commedia brilla per il ritmo dell'azione, per l'intreccio originale e incalzante che ruota intorno al lieve motivo di un ventaglio femminile, dapprima rotto, poi smarrito, e alla cui ricerca partecipa un intero villaggio. Anche Fran\u00e7ois Livi sottolinea la profonda originalit\u00e0 dell'opera.\nTrasposizioni operistiche.\nIl Ventaglio di Goldoni \u00e8 stato oggetto di alcune trasposizioni in opera:\nPrima esecuzione presso il Teatro Nuovo di Padova il 23 luglio 1803\nPrima esecuzione presso il Teatro Nuovo di Napoli il 22 gennaio 1831. Interpreti: Francesco Salvetti (Crispino), Valentino Fioravanti junior (Conte di Roccamonte), Raffaello Mancini (Coronato), Carolina Manzi (Susanna), Francesca Ceccherini (Donna Geltrude), Giovanni d'Ippolito (Palmatella), Lorenzo Lombardi (Baroncino del Cedro), Antonio Auriemma (Don Evaristo). \nUna delle opere di maggior successo di Pietro Raimondi, caduta nell'oblio per molti anni. \u00c8 stata revisionata solo negli anni '70 del '900 ed edita per le Edizioni Otos Firenze.\nEsiste una sola incisione discografica integrale dell'opera, effettuata alla Radio Svizzera Italiana, con interpreti:\nA. Baldasserini, Giancarlo Ceccarini, Carlo Gaifa, Paolo Barbacini, Corinna Vozza, Cettina Cadelo, Dir. Bruno Rigacci - RSI Lugano 1978 - 2 CD\nPrima esecuzione presso il Teatro La Fenice di Venezia il 19 febbraio 1925. Tra gli interpreti: il tenore Manfredi Polverosi (Giacinto), Bina De Marchini (Rosalba), Alba Di Marzio (Nin\u00ec), Giuseppina Bonetti (M.ma Floris), Giulio Alberti (Duca) - direttore il M\u00b0 Pietro Fabbroni\nPrima esecuzione presso il Blackstone Theatre di Chicago il 17 giugno 1989"}
{"id": "1926444", "revid": "400694", "url": "https://it.wikipedia.org/wiki?curid=1926444", "title": "Wendy Carlos", "text": "\u00c8 tra le prime interpreti e compositrici di musica elettronica ad aver usato il sintetizzatore moog e contribu\u00ec significativamente alla popolarit\u00e0 di questo strumento, grazie alle sue incisioni di brani e arie appartenenti al repertorio classico (Bach, Monteverdi, H\u00e4ndel, Scarlatti) eseguiti al sintetizzatore. Il suo primo lavoro in studio, \"Switched-On Bach\" (1968), vinse tre premi ai Grammy Awards 1969, tra cui quello al miglior album di musica classica.\nBiografia.\nCarlos \u00e8 nata a Pawtucket nel Rhode Island. La sua educazione musicale \u00e8 iniziata a sei anni con lo studio del pianoforte. Ha poi studiato musica e fisica alla Brown University e conseguito un master in musica alla Columbia University. Alla Columbia \u00e8 stata allieva di Vladimir Ussachevsky, un pioniere della musica elettronica. Dopo la laurea ha incontrato Robert Moog ed \u00e8 stata una delle sue prime clienti, segnalandogli poi le sue prime impressioni e suggerimenti per la messa a punto del nuovo strumento, il sintetizzatore. Intorno al 1966, Carlos incontr\u00f2 Rachel Elkind che produsse poi il suo primo album. Carlos vive a New York dal 1962.\nLe sue prime registrazioni sono accreditate sotto il nome di Walter Carlos. Nel 1968 ha pubblicato il suo primo album, \"Switched-On Bach\", che contiene arrangiamenti di pezzi di Johann Sebastian Bach eseguiti esclusivamente con l'ausilio del sintetizzatore Moog; l'album ebbe un grande successo, vincendo tre Grammy Awards 1969 e il direttore d'orchestra Leonard Bernstein chiam\u00f2 la musicista a preparare un arrangiamento per sintetizzatore della Fuga in Sol minore (BWV 578, la cosiddetta \"piccola fuga\") di Bach per una puntata del suo programma televisivo \"Young People's Concert\" (CBS).\n\"Switched-On Bach\" (1968) \u00e8 stato uno dei primi album dimostrativi dell'uso del sintetizzatore come strumento musicale vero e proprio. Come prima utilizzatrice dello strumento di Robert Moog, Carlos aiut\u00f2 i pionieri della nuova tecnologia che allora era molto pi\u00f9 difficile da adoperare rispetto ai nostri giorni. Malgrado tali difficolt\u00e0 pionieristiche questo primo album contiene, tra altre opere di Bach, l'intero Concerto brandeburghese n. 3 e and\u00f2 ben oltre l'intenzione della dimostrazione delle possibilit\u00e0 del mezzo tecnico e del virtuosismo di Carlos vendendo oltre 500.000 copie e vincendo tre Grammy Award nel 1970 per il \"Best Classical Album\", \"Best Classical Music Performance\" e \"Best Engineered Classical Recording\". La tecnica di registrazione multitraccia gioc\u00f2 un ruolo critico nel processo di certificazione presso la RIAA.\nIn seguito al successo del primo album nel 1969 realizz\u00f2 \"The Well-Tempered Synthesizer\" (parafrasando il titolo dell'opera di Bach \"Il clavicembalo ben temperato\") introducendo oltre alle trasposizioni di sole opere di Bach (Concerto brandeburghese n. 4) anche alcuni brani di musica barocca di H\u00e4ndel, Monteverdi e Scarlatti, sempre eseguiti esclusivamente con il sintetizzatore Moog.\nNel 1971, la musicista realizz\u00f2 la colonna sonora del film \"Arancia meccanica\". Successivamente lavor\u00f2 con Stanley Kubrick anche nel film \"Shining\", nonostante ci\u00f2, il regista adoper\u00f2 nel film soltanto due dei brani composti da Carlos.\nNel 1972 Carlos si \u00e8 sottoposta all'intervento chirurgico che le consent\u00ec la riassegnazione di genere cambiando il nome in Wendy Carlos. L'ultimo lavoro pubblicato sotto il nome di 'Walter' Carlos \u00e8 stato \"By Request\" (1975), mentre il primo lavoro a nome Wendy \u00e8 stato \"Switched-On Brandenburgs\" (1979). La prima apparizione dopo l'intervento fu una intervista pubblicata sulla rivista \"Playboy\" nel maggio del 1979. In essa si lamentava per la pubblicit\u00e0 negativa piovutale addosso a seguito dell'ufficializzazione del suo cambio di sesso. Sul suo sito ufficiale si \u00e8 dibattuto il fatto che ella ritiene il cambiamento di sesso un fatto del tutto personale.\nNel 1972 fu la volta di \"Sonic Seasonings\", un doppio album con il primo lato dedicato ad ognuna delle quattro stagioni per ognuna delle quali era realizzata una singola traccia. Esso mescolava suoni realizzati al sintetizzatore, senza alcuna melodia, per creare un effetto ambiente. Non raggiunse la popolarit\u00e0 di alcuni suoi lavori ma fu comunque molto importante e costitu\u00ec una pietra angolare per quegli artisti che iniziavano a comporre ambient music.\nNel 1974 realizz\u00f2 \"Switched-on Bach II\", continuazione ideale e tecnica del primo album del 1968, anche questo interamente dedicato ad opere di Bach, tra cui il Concerto brandeburghese n. 5. Tutti i sei Concerti brandeburghesi verranno completati da Carlos nel 1979 con il doppio LP \"Switched-On Brandenburgs\".\nNel 1982, compose le musiche per il film \"Tron\" per la Disney. Questa colonna sonora era scritta per orchestra, coro, organo e sintetizzatore, . Alcune delle sue musiche per i titoli di coda vennero poi sostituite con una canzone del gruppo rock Journey, mentre altre musiche vennero eliminate. Nel 1984 in \"Digital Moonscapes\" pass\u00f2 poi all'utilizzo del sintetizzatore digitale al posto di quello analogico fino ad allora utilizzato. Parte del materiale non inserito nel film \"Tron\" serv\u00ec al completamento di quest'ultimo lavoro.\nNel 1986, con \"Beauty In the Beast\", Carlos inizi\u00f2 a sperimentare altri tipi di intonazione compresa quella naturale, la scala balinese e numerose scale da lei inventate per la scrittura di questo album.\nNel 1987 \"Secrets of Synthesis\" \u00e8 una lettura di Carlos, corredata da esempi audio, delle sue sensazioni su temi da lei ritenuti di notevole importanza.\nDall'inizio del 1998, l'intera sua discografia \u00e8 stata rimasterizzata. Nel 2005 venne realizzato il doppio album \"Rediscovering Lost Scores\" proponendo materiale inedito comprendente la colonna sonora non utilizzata \"Woundings\" e musiche composte per \" Shining\", \"Tron\" e \"Arancia meccanica\" che non vennero utilizzate in quei film.\nCarlos \u00e8 anche un'ottima fotografa di eclissi solari."}
{"id": "1926447", "revid": "1543377", "url": "https://it.wikipedia.org/wiki?curid=1926447", "title": "Susan Pevensie", "text": "Susan Pevensie, nota anche come Susan la Dolce e Susan del Corno quando \u00e8 regina di Narnia, \u00e8 un personaggio immaginario delle \"Cronache di Narnia\", serie di romanzi \"fantasy\" per ragazzi scritta da C. S. Lewis. Susan \u00e8 la seconda dei quattro fratelli Pevensie: ha un anno in meno di Peter, due pi\u00f9 di Edmund e quattro pi\u00f9 di Lucy. Appare ne \"Il leone, la strega e l'armadio\" e \"Il principe Caspian\" come personaggio principale, da adulta ne \"Il cavallo e il ragazzo\". \u00c8 menzionata ne \"Il viaggio del veliero\" e ne \"L'ultima battaglia\". \u00c8 altres\u00ec l'unica dei quattro fratelli che alla fine della saga sopravvive all'incidente ferroviario che uccide i suoi fratelli.\nNella trasportazione cinematografica, Susan \u00e8 interpretata dall'attrice britannica Anna Popplewell, e da Sophie Winkleman alla fine del primo film, quando appare per pochi minuti da adulta.\nSusan \u00e8 la pi\u00f9 calma e risoluta dei fratelli Pevensie, non che la ragazza maggiore della famiglia, che si comporta un po' da madre per Lucy ed Edmund. Agisce sempre dopo aver riflettuto razionalmente sul da farsi, senza farsi prendere da troppe indecisioni e ripensamenti. Combatte al fianco dei fratelli durante le guerre a \"Narnia\" con un arco, che non sbaglia mai mira se lei ci crede veramente ed ha fiducia in s\u00e9 stessa. Possiede anche un Corno magico, che se suonato nei momenti del bisogno, le fa ottenere dei rinforzi armati.\nNei libri.\nSusan nasce nel 1928, ha quindi dodici anni all'inizio de \"Il leone, la strega e l'armadio\", diventa adulta negli anni trascorsi a Narnia, ma quando fa ritorno nel nostro mondo, visto che qui il tempo trascorre diversamente, torna ad essere una ragazzina. In \"L'ultima battaglia\" ha 21 anni.\n\"Il leone, la strega e l'armadio\".\nNe \"Il leone, la strega e l'armadio\", Susan Pevensie viene descritta come una ragazza dai capelli neri e dolci occhi marroni, meno autorevole del fratello maggiore Peter e un po' timorosa, ma pi\u00f9 saggia e matura. \u00c8 particolarmente apprensiva verso la sorella minore Lucy, tendendo invece a confliggere con i fratelli maschi.\nAll'inizio restia al credere all'esistenza di un mondo magico, ma quando, insieme ai suoi fratelli \u00e8 costretta a nascondersi nell'armadio guardaroba del signor Kirkle, e finisce a Narnia, deve ricredersi e chiede scusa a Lucy.\nEsplora Narnia con i tre fratelli, riceve da Babbo Natale un prezioso corno magico e un arco con faretra e frecce. Assister\u00e0 al sacrificio di Aslan alla Tavola di Pietra e alla sua risurrezione. Insieme ai fratelli, combatter\u00e0 nella grande battaglia per la liberazione di Narnia dal dominio di Jadis, e grazie alle sue frecce e al suo corno svolger\u00e0 un ruolo fondamentale nella vittoria dei bambini e di Aslan.\nVerr\u00e0 incoronata in nome dello \"Splendente Sole del Sud\" e prender\u00e0 l'appellativo \"La Dolce\" una volta nominata Regina di Narnia.\n\"Il cavallo e il ragazzo\".\nIn \"Il cavallo e il ragazzo\" Susan ha un ruolo minore. Viene descritta come una donna gentile con i capelli neri, lunghi fino ai piedi. Shasta trova che sia la donna pi\u00f9 bella che abbia mai visto. Alla regina Susan viene chiesto di sposare il principe di Calormen, Rabadash. Il rifiuto di lei e la sua successiva fuga da Calormen conduce il principe a chiedere l'approvazione segreta di suo padre, Tisroc, per il suo piano di attaccare Archenland, come mezzo per catturare Susan, e nella speranza di conquistare Narnia in una data successiva.\n\"Il principe Caspian\".\nIl corno magico di Susan svolge un ruolo importante nelle avventure del \"Principe Caspian\". Il corno \u00e8 un'antica reliquia donata al principe Caspian dal suo precettore, il mezzo nano dr. Cornelius. Quando la vita del principe \u00e8 minacciata dal re Miraz, soffia nel corno e i Pevensie vengono magicamente trasferiti a Narnia da una stazione ferroviaria in Inghilterra. Usando l'arco e le frecce recuperati dalla rovina di Cair Paravel, Susan dimostra la propria abilit\u00e0 al tiro con l'arco, sconfiggendo il nano Briscola in una competizione amichevole.\nLei denuncia la convinzione di Lucy della presenza di Aslan anche se ammette poi di aver saputo in fondo che era vero. Aslan dice a Susan che ha \"ascoltato le paure\", ma il suo respiro ristabilisce presto la sua fede e lei si immerge nelle loro avventure pi\u00f9 profondamente che nel primo libro. Accompagna poi Lucy da Aslan che ravviva gli spiriti della foresta e il fiume di Narnia. Con la conclusione del Principe Caspian, Aslan dice che lei e Peter non potranno pi\u00f9 entrare a Narnia, perch\u00e9 l\u00ec hanno gi\u00e0 imparato abbastanza.\nNell'adattamento cinematografico del 2008, Susan \u00e8 uno dei personaggi principali. Di fronte alla stazione ferroviaria dello Strand, a Londra, prima che i bambini vengano trasportati a Narnia per magia, Susan incontra un ragazzo che la riconosce e cerca di chiacchierare. Lui le chiede perch\u00e9 si siede spesso sola. Lei risponde che le piace stare da sola e d\u00e0 il falso nome di \"Phyllis\" quando il ragazzo glielo chiede. Ancora in questo film, quando sono a Narnia e incontrano il principe, si vede che c'\u00e8 un'evidente attrazione tra lei e il principe e, quindi, ne deriva un corteggiamento reciproco durante tutto il film, che termina con Susan che deve lasciare Caspian e Narnia per tornare sulla Terra, ma non prima di avergli dato un bacio e un abbraccio.\n\"Il viaggio del veliero\".\nIn \"Il viaggio del veliero\" Susan accompagna i suoi genitori in un viaggio in America, Peter \u00e8 istruito dal professor Digory Kirke, mentre Edmund e Lucy dovranno stare con i parenti, gli Scrubbs. Susan \u00e8 considerata \"la graziosa della famiglia\", e ci\u00f2 rende insicura Lucy. Lucy \u00e8 fortemente tentata di recitare un incantesimo che lei trova nel libro di magia Coriakin, per farla diventare talmente bella da attirare l'invidia di sua sorella.\nNell'adattamento cinematografico del 2010 Susan \u00e8 vista brevemente in alcune scene. La si vede la prima volta all'inizio del film, quando scrive una lettera a Edmund e Lucy. Pi\u00f9 avanti nel film la si vede come riflesso di Lucy nel libro magico di Coriakin e ruba la pagina che contiene l'incantesimo di bellezza e una notte recita l'incantesimo. Guardando lo specchio a figura intera della cabina, si vede adulta e bella, e diventa a tutti gli effetti Susan, spinge lo specchio e dietro vede un prato dove viene annunciata e acclamata, per poi essere raggiunta dai suoi fratelli Peter ed Edmund, ma entrambi la chiamano \"Susan\". Quando lei cerca di ricordare loro di Narnia, al suo orrore crescente nessuno di loro sembra sapere di che cosa sta parlando e non sanno nemmeno niente di una sorella minore di nome Lucy. Lucy poi si sveglia di nuovo nella cabina della nave e si trova di fronte Aslan che la rimprovera su quello che ha fatto.\n\"L'ultima battaglia\".\nIn \"L'ultima battaglia\" Susan brilla per la sua assenza. Peter dice che lei \"\"non \u00e8 pi\u00f9 un'amica di Narnia\" e viene riferito che \"A lei interessano solo vestiti, creme, rossetti e gran feste. Ha lo sguardo candido e imbambolato di una bambina troppo cresciuta\"\". Allo stesso modo, Eustace Scrubb la cita dicendo: \"Che ricordi meravigliosi hai! Pensi ancora a tutti quei divertenti giochi che eravamo soliti fare quando eravamo bambini\" e Polly Plummer aggiunge: \"Ha sprecato tutto il periodo scolastico desiderando di avere l'et\u00e0 che ha ora, e perder\u00e0 tutto il resto della sua vita cercando di rimanere in quell'et\u00e0. La sua idea \u00e8 di correre al momento pi\u00f9 sciocco della propria vita il pi\u00f9 velocemente possibile e poi fermarsi l\u00ec finch\u00e9 pu\u00f2.\" Susan non riesce quindi ad andare a Narnia con gli altri, alla fine della serie. \u00c8 comunque un epilogo rimasto ambiguo, anche se l'assenza di Susan non \u00e8 permanente, perch\u00e9 Lewis ha dichiarato che:\n\"I libri non ci dicono cosa \u00e8 successo a Susan. Lei \u00e8 rimasta viva in questo mondo, alla fine, essendosi ormai trasformata in una piuttosto sciocca, presuntuosa giovane donna. Ma c'\u00e8 un sacco di tempo per lei per ricucire a essere riammessa e forse lei sar\u00e0 arrivata al paese di Aslan alla fine... a modo suo\". \nC. S. Lewis ha ulteriormente spiegato, sul destino di Susan, dopo che Pauline Bannister gli scrisse infastidita riguardo al fatto che Susan non potesse andare nella vera Narnia con i suoi fratelli, che:\n\" \"Non potrei scrivere quella storia da solo. Non perch\u00e9 io non abbia alcuna speranza che Susan arrivi mai nel paese di Aslan; ma perch\u00e9 ho la sensazione che la storia del suo viaggio sarebbe pi\u00f9 lunga e pi\u00f9 simile a un romanzo adulto di quanto volessi scrivere. Ma potrei sbagliarmi. Perch\u00e9 non provarlo tu stessa?\" \" \nNel suo \"Compendio di Narnia\", Paul F. Ford scrive, alla fine della voce di Susan Pevensie, che \"Susan \u00e8 uno dei pi\u00f9 importanti racconti incompiuti delle Cronache di Narnia\", ma aggiunge nella prima nota della pagina che:\n\"Questo non significa, come alcuni critici hanno sostenuto, che si \u00e8 persa per sempre... \u00c8 un errore pensare che Susan sia stata uccisa in un incidente ferroviario alla fine de L'ultima battaglia. \u00c8 da presumere, invece, che come una donna di 21 anni che ha appena perso tutta la sua famiglia in un incidente terribile, avr\u00e0 molto da lavorare nel processo che potrebbe cambiarla per diventare realmente la persona gentile che lei ha il potenziale per essere\".\nNei film.\nNelle tre trasposizioni cinematografiche dei libri delle \"Cronache di Narnia\" in cui lei appare (\"Le cronache di Narnia - Il leone, la strega e l'armadio\", \"Le cronache di Narnia - Il principe Caspian\" e \"Le cronache di Narnia - Il viaggio del veliero\"), Susan \u00e8 interpretata dall'attrice Anna Popplewell (e da Sophie Winkleman nel finale de \"Le cronache di Narnia - Il leone, la strega e l'armadio\", quando appare brevemente da adulta).\nRispetto alla controparte letteraria, Susan nei film ha qualche anno in pi\u00f9. In \"Le cronache di Narnia - Il principe Caspian\" ha un flirt con il principe Caspian, che culmina in un tenero bacio alla fine, ma la relazione si interrompe allorch\u00e9 la ragazza deve fare ritorno nel suo mondo. Ella rispetto al libro appare molto di pi\u00f9 nei combattimenti dei film, giocando un ruolo decisivo come arciera infallibile: nel \"Leone, La Strega e l'Armadio\" salva all'ultimo momento Edmund dall'essere ucciso da un servo della Strega Bianca, nel \"Principe Caspian\" abbatte diversi soldati telmarini a frecce e colpi di arco; diversamente, nei romanzi tende a starsene in disparte come la sorella minore Lucy.\nCritica.\nEntrambi gli autori J. K. Rowling e Philip Pullman hanno espresso le loro opinioni sulla fine fatta fare a Susan da Lewis, nella saga di Narnia. La Rowling dice:\n\"\"Arriva un punto in cui Susan, che era la ragazza pi\u00f9 grande, \u00e8 persa per Narnia perch\u00e9 si interessa ai trucchi. \u00c8 diventata irreligiosa fondamentalmente perch\u00e9 ha trovato il sesso. Il che mi crea un grosso problema.\" \nPullman invece afferma che:\n\"A me non piacciono le conclusioni a cui Lewis arriva, dopo tutte quelle analisi, il modo in cui spegne i bambini dal paradiso, o qualunque cosa sia, sulla base del fatto che l'unica ragazza \u00e8 interessata ai ragazzi. Lei \u00e8 un'adolescente! Ah, \u00e8 terribile: il sesso \u2014 non pu\u00f2 averlo.\"\"\nL'autore fantasy Neil Gaiman ha scritto un racconto intitolato \"Il problema di Susan\" (\"The Problem of Susan\" 2004), nel quale immagina un ipotetico destino alternativo per Susan e d\u00e0 un'interpretazione meno buonista del finale di Narnia.\nIl racconto parla infatti di una professoressa, sostanzialmente l'incarnazione della personalit\u00e0 di Susan adulta, che deve convivere con il dolore e il trauma della morte di tutta la sua famiglia in un incidente ferroviario, e che viene intervistata da una studentessa universitaria sulle sue opinioni su Susan negli ultimi libri. Dopo la pubblicazione, \"Il problema di Susan\" \u00e8 diventato pi\u00f9 ampiamente usato come slogan per l'indagine letteraria e femminista sul trattamento di Susan nel finale della saga. L'autore ha anche dichiarato di essere rimasto sempre deluso dalla fine fatta fare a Susan. Il racconto pu\u00f2 essere reperito nella raccolta \"Cose fragili\" (\"Fragile Things\" 2006)."}
{"id": "1926448", "revid": "125648042", "url": "https://it.wikipedia.org/wiki?curid=1926448", "title": "Odion Ighalo", "text": "Carriera.\nClub.\nEsordi.\nInizia a giocare a calcio in patria, militando nel e poi nel . Scoperto dall'agente FIFA Marcelo Houseman, si trasferisce in Norvegia, al Lyn, con cui debutta in Tippeligaen il 16 settembre 2007, all'et\u00e0 di 18 anni, nella gara vinta per 2-0 contro il Viking. Con 6 gol in 13 partite, si mette in luce nel campionato 2008, contibuendo al settimo posto finale dei suoi.\nUdinese.\nIl 30 luglio 2008 viene acquistato a titolo definitivo dall' per 1,9 milioni di euro. Esordisce in Serie A in -Udinese. Il 31 maggio 2009 realizza il suo primo gol in massima serie nei minuti conclusivi di Udinese-Cagliari, ultima giornata di campionato, fissando il risultato sul 6-2. Alla fine sono cinque le presenze in campionato, di cui quattro da subentrante nei minuti finali delle partite.\nGranada e parentesi Cesena.\nIl 24 agosto 2009 passa in prestito al Granada. Debutta con la formazione spagnola il 24 ottobre 2009 contro lo Jerez Industrial andando a segno 5 minuti dopo il suo ingresso in campo. A fine stagione il suo bottino \u00e8 di 16 reti in 25 partite che aiutano a far vincere alla squadra il campionato di Segunda Divisi\u00f3n B.\nPer la stagione 2010-2011 l'attaccante va in prestito al , neopromosso in Serie A. Alla fine del 2010, l'Udinese e il risolvono il prestito prima della fine della stagione e il 6 gennaio 2011, fa il suo ritorno in Spagna, sempre nel Granada, sempre con la formula del prestito. Il 7 gennaio 2011 debutta alla seconda giornata in una partita di campionato contro il Villarreal B.\nIl 31 agosto 2012 l'Udinese annuncia sul proprio sito il prestito del giocatore per un altro anno alla societ\u00e0 Granada.\nWatford.\nNell'estate 2014 dopo il ritorno dal Granada, l'Udinese lo cede a titolo definitivo al Watford, altra squadra del patr\u00f2n Pozzo. Si rende protagonista della storica promozione in Premier League grazie alle 20 reti stagionali. Il 28 dicembre 2015 grazie al gol del momentaneo 1-1 contro il Tottenham, Ighalo diventa il calciatore che ha segnato pi\u00f9 di tutti in Inghilterra (considerando le prime due divisioni) nel 2015. Nel dicembre 2015 \u00e8 stato premiato come giocatore del mese della Premier League. Complessivamente con il Watford in due anni e mezzo sono 41 i gol messi a segno in 100 presenze esatte.\nChangchun Yatai e Shanghai Shenhua.\nIl 31 gennaio 2017 viene ceduto per 24 milioni ai cinesi del . Nel 2019 passa allo .\nManchester United.\nIl 31 gennaio 2020 viene prelevato in prestito dal . Debutta il 17 febbraio nella vittoriosa trasferta di campionato contro il , mentre tre giorni dopo esordisce in Europa League sul campo del (1-1) nell'andata dei sedicesimi di finale. Segna il primo gol con lo United in casa contro i belgi, nella sfida di ritorno, il 27 febbraio. Il 5 marzo 2020, nella vittoriosa gara del quinto turno di FA Cup sul campo del (0-3), mette a segno la sua prima doppietta con la maglia del Manchester United. A giugno il prestito viene prolungato fino a gennaio 2021. Il 27 gennaio 2021, termina il suo prestito inglese e ritorna in Cina.\nAl Shabab e Al Hilal.\nIl 4 febbraio seguente viene ceduto a titolo definitivo ai sauditi dell' con i quali firma un contratto di 2 anni e mezzo. Nel gennaio del 2022, dopo aver collezionato 31 presenze e 21 gol in campionato, passa all\u2019Al-Hilal, club saudita con il quale prende parte al Mondiale per Club di febbraio.\nNazionale.\nNel 2009 colleziona tre presenze nella nazionale nigeriana Under-20.\nDebutta ufficialmente con la nazionale maggiore il 25 marzo 2015 in un'amichevole contro l' vinta per 1-0. Ha partecipato al campionato del mondo del 2018 e alla Coppa d'Africa del 2019. In quest'ultima competizione realizza 5 reti (tra cui una doppietta negli ottavi contro il e il gol dell'1-0 che vale il terzo posto alla sua squadra contro la ), laureandosi capocannoniere del torneo. Al termine del torneo annuncia il suo ritiro dalla selezione nigeriana.\nTuttavia torna sui propri passi accettando la convocazione nel novembre 2021.\nStatistiche.\nPresenze e reti nei club.\n\"Statistiche aggiornate al 19 maggio 2021.\""}
{"id": "1926451", "revid": "110157", "url": "https://it.wikipedia.org/wiki?curid=1926451", "title": "Ni\u017enij Lomov", "text": "Ni\u017enij Lomov \u00e8 una citt\u00e0 della Russia europea centrale (oblast' di Penza), situata sul versante occidentale delle alture del Volga, sulle sponde del fiume \"Lomov\", 109 km a nordovest del capoluogo Penza; dipende amministrativamente dal distretto omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1926452", "revid": "287204", "url": "https://it.wikipedia.org/wiki?curid=1926452", "title": "Niznij Lomov", "text": ""}
{"id": "1926453", "revid": "80339", "url": "https://it.wikipedia.org/wiki?curid=1926453", "title": "Nizhnij Lomov", "text": ""}
{"id": "1926454", "revid": "80339", "url": "https://it.wikipedia.org/wiki?curid=1926454", "title": "Nizhny Lomov", "text": ""}
{"id": "1926460", "revid": "831312", "url": "https://it.wikipedia.org/wiki?curid=1926460", "title": "Eug\u00e8ne Christophe", "text": "Professionista dal 1904 al 1926, conta quattro vittorie di tappa al Tour de France, in cui indoss\u00f2 la prima maglia gialla nel 1919, e una alla Milano-Sanremo."}
{"id": "1926461", "revid": "486946", "url": "https://it.wikipedia.org/wiki?curid=1926461", "title": "Laziale meridionale", "text": ""}
{"id": "1926462", "revid": "287204", "url": "https://it.wikipedia.org/wiki?curid=1926462", "title": "Serie ordinarie della Repubblica Italiana", "text": "Sono state emesse nel corso della storia postale della Repubblica Italiana molte serie ordinarie di francobolli, che sono stati ampiamente distribuite su tutto il territorio nazionale; ricche di variet\u00e0 e sottotipi, sono molto interessanti da studiare e ordinare.\nA partire dalla serie \"Democratica\", fino alla serie dei \"Castelli d'Italia\" e ai moderni prioritari si possono riscontrare tutti i tipi di stampa in uso in Italia, le filigrane, i colori. Caratteristici sono i tipi realizzati per macchinette distributrici delle serie \"Siracusana\", \"Michelangiolesca\" e \"Castelli d'Italia\", conosciuti anche con un numero al verso, stampato dalla macchinetta erogatrice.\nSerie ordinaria detta \"Democratica\".\nEmessa dal 1945 al 1948, \u00e8 stata la prima emessa nel periodo repubblicano e reca dei soggetti con motivazione democratica. La serie comprende in tutto 23 valori, dal 10 centesimi al 100 lire. Allo stato nuovo la serie era prestigiosa, in particolare il 30 lire e il 100 lire; del 100 lire esistono numerose variet\u00e0 e sottotipi, tra cui il pi\u00f9 famoso \u00e8 il tipo stampato su fogli con tappeto di ruote del tipo 1 (anzich\u00e9 tipo 2), che allo stato nuovo vale oltre 16\u00a0000 euro.\nDi seguito sono riportati i tipi pi\u00f9 rilevanti di questa serie, che merita sempre un attento esame sia per la filigrana (nel caso del 100 lire) che per la dentellatura:\n100 lire \"Democratica\" - dentellatura lineare - stampa calcografica in fogli di 100.&lt;br&gt;Molte delle dentellature qui di seguito riportate sono state utilizzate sia nella prima che nella seconda lastra, che si differenziano per alcune piccole differenze nel bozzetto.\nDel 100 lire esiste un noto falso dell'epoca che, realizzato a Buenos Aires per gli emigrati italiani, ebbe una discreta circolazione ed \u00e8 molto interessante. Stampato in 4 diverse tirature, una tipografica e tre litografiche, \u00e8 sempre senza filigrana e dentellato 11\u00bd; anche del 10 lire ardesia esiste un falso (raro) regolarmente usato per posta.\nSerie detta \"Italia al lavoro\".\nSerie emessa il 20 ottobre del 1950 rappresentante diciannove figure di uomini e donne delle regioni italiane, al lavoro. \n\u00c8 stata stampata su fogli con filigrana ruota del tipo I, II e III e, nel 1955, parte di questi francobolli fu stampata su carta con filigrana stelle del tipo I - il valore da 15 lire fu stampato anche su carta con filigrana stelle del tipo II - ci sono note molte variet\u00e0 di posizione di filigrana e, nei valori da 100 e 200 lire, anche di dentellatura: esemplari che vantano molte variet\u00e0, come \u00e8 avvenuto anche per il 100 lire della \"Democratica\"; il 20 lire e il 55 lire della serie commemorativa dedicata ad Alessandro Volta.\nSerie detta \"Siracusana\".\nA partire dal 1953 fu emessa la serie ordinaria, detta \"Siracusana\", raffigurante l'Italia turrita, dapprima con la filigrana tipo III e poi, nel tempo a pi\u00f9 riprese, con altri tipi di filigrana e in vari formati. La serie su carta con filigrana stelle nel 1955 fu poi riemessa, con l'aggiunta di alcuni valori, su carta fluorescente nel 1968. Ha perso la sua validit\u00e0 in tutti i suoi valori e le sue ristampe definitivamente nel 1988 (i valori da 40, 100 e 200 lire nel 1977).\nEsiste nei formati piccolo e grande da 100 e 200 lire.\nSerie detta \"Michelangiolesca\".\nLa serie del 1961 ha come soggetto i volti dipinti nella Cappella Sistina da Michelangelo; solo quello da 200 lire non fu tratto dalla Sistina, essendo l'autoritratto di Michelangelo stesso. I valori sono da: 1, 5, 10, 15, 20, 25, 30, 40, 50, 55, 70, 90, 100, 115, 150, 200, 300, 500 e 1000 lire. Quelli da 500 e 1000 lire sono di formato leggermente pi\u00f9 grande e raffigurano rispettivamente Adamo ed Eva. \nPer i valori dall'una lira al 115 lire \u00e8 stata scelta la stampa a rotocalco, mentre per gli altri \u00e8 stata scelta la stampa calcografica.I valori da 10, 15 e 30 lire esistono anche per macchinette distributrici, realizzati in rotoli, chiamati anche \"bobine\". Il valore da 30 lire \u00e8 molto raro; fu distribuito solo a Milano e in pochissime altre citt\u00e0.\nSerie \"Alti valori\".\nLa serie detta \"Alti valori\" \u00e8 stata emessa per la prima volta nel 1978-79, e ristampata in molte tirature fino all'anno 2000. Reca un'Italia turrita inserita in un riquadro con cifre. La prima serie comprende i valori da 1500, 2000, 3000, 4000 e 5000 lire, pi\u00f9 i valori emessi in seguito da 10000 lire (1983) e da 20000 lire (1987).\nLa stessa serie, con i valori in euro e i colori cambiati, \u00e8 stata riemessa in circolazione il 2 gennaio 2002: 1, 1,24, 1,55, 2,17, 2,58 e 3,62 euro; inoltre il 1\u00ba marzo dello stesso anno \u00e8 stato emesso il valore complementare da 6,20 euro. Tra febbraio e maggio del 2004 sono stati aggiunti altri 3 valori: 2,35, 2,80 e 3,00 euro. Il 21 gennaio del 2005 infine \u00e8 stato riemesso il valore da 1,00 euro, molto simile a quello del 2002.\nSerie detta \"Castelli d'Italia\".\nLa serie dei \"Castelli d'Italia\" \u00e8 rimasta in uso dal 1980 fino all'esordio della serie \"La Donna nell'Arte\", rimanendo per\u00f2 utilizzata a lungo successivamente. Tale serie comprende 33 valori emessi in fogli e 14 emessi in bobine. Sono state approntate alcune ristampe: nel 1983/84 il 50, 100 e 550 lire dentellati 13\u00bc anzich\u00e9 14 x 13\u00bc; nel 1991 il 50 lire avente come soggetto la \"Rocca di Calascio\" con la scritta \"IPZS-ROMA-1980\" e, nel 1994, il 200, 250, 300 e 450 lire stampati in rotocalco, anzich\u00e9 calcografia e offset.\nSerie \"La donna nell'arte\".\nDal 1998 in poi sono stati realizzati moltissimi valori di questa serie ordinaria, dedicata ai volti delle donne raffigurati nell'arte; dapprima in lire, sono poi stati ristampati in doppia valuta lire/euro e infine definitivamente in euro. Esistono con dentellature e diciture differenti, specialmente i valori stampati in euro.\nElenco delle emissioni della serie ordinaria \"La donna nell'arte\":\nSerie \"Posta Prioritaria\".\nUn nutrito numero di francobolli, specifici per la posta prioritaria, sono stati realizzati dapprima solo nel valore da 1200 Lire (anche in doppia valuta) e poi in molti valori in euro, riproposti in numerose varianti, anche in libretti. Fino al 2007-2008 hanno avuto la tipica bandella autoadesiva di colore azzurro, con scritto \"Posta Prioritaria - Priority Mail\"\nSerie logo \"Posta Italiana\" in volo.\nNel 2009 \u00e8 stato approntata una nuova serie ordinaria autoadesiva con il logo della Posta in volo, con una scia tricolore, che corrisponde al logo ufficiale delle Poste Italiane SpA. I valori assolvono le minime tariffe in vigore (0,60, 1,40, 1,50 e 2,00 euro); ad essi \u00e8 associata una cartolina postale del valore di \u20ac 0,60 e, nel giorno di emissione il 7 luglio, \u00e8 stato reso disponibile un annullo speciale di affrancatura primo giorno. Non sono ancora stati stampati valori complementari ma, il 31 ottobre 2009, \u00e8 stato stampato un altro valore - di 3,30 \u20ac - per le raccomandate. In vista della liberalizzazione del sistema postale europeo, da attuarsi nel 2011, l'uso del logo aziendale per francobolli ordinari, invece che la scelta di soggetti in grado di valorizzare l'immagine dell'Italia, \u00e8 stato oggetto di polemiche a causa del suo scopo promozionale.\nElenco delle emissioni della serie ordinaria \"Posta italiana\":\nSerie detta \"Leonardesca\".\nIl primo ottobre del 2015 \u00e8 stata emessa la prima serie italiana senza il valore in cifre (detta \"serie leonardesca\"), ma con simboli indicanti la tariffa pro tempore in uso al momento dell'utilizzo. Trae il suo nome dalla raffigurazione, su ogni valore, di un dettaglio di opere di Leonardo da Vinci.\nElenco delle emissioni della serie ordinaria \"Leonardesca\":"}
{"id": "1926466", "revid": "1058755", "url": "https://it.wikipedia.org/wiki?curid=1926466", "title": "Gli amori di Zelinda e Lindoro", "text": "Gli amori di Zelinda e Lindoro \u00e8 una commedia in tre atti di Carlo Goldoni. Rappresenta la prima parte di una trilogia che si chiude con \"Le gelosie di Lindoro\" e \"Le inquietudini di Zelinda\", composte a Parigi nell'arco degli anni 1763-1764.\nLa trilogia, scritta dopo gli scenari in lingua francese composti per la Com\u00e9die Italienne basati sulla figura di Arlecchino, non riscosse molto successo."}
{"id": "1926467", "revid": "3732", "url": "https://it.wikipedia.org/wiki?curid=1926467", "title": "Atletica leggera ai Giochi della XXIV Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 24-25 settembre 1988 allo Stadio olimpico di Seul.\nPresenze ed assenze delle campionesse in carica.\nAi Trials di Indianapolis Florence Griffith stabilisce il nuovo record del mondo con uno straordinario 10\"49.\nLa gara.\nGi\u00e0 nelle Batterie la statunitense Florence Griffith-Joyner migliora il record olimpico con 10\"88. La velocista. Nei Quarti di finale l'ex primatista e connazionale Evelyn Ashford eguaglia il tempo al centesimo. Il record eguagliato \u00e8 destinato a durare pochi minuti. Nei quarti la Griffith corre in 10\"62, stabilendo ancora una volta il nuovo record olimpico.\nNella sua Semifinale la Griffith-Joyner stacca la tedesca est Drechsler di due decimi. Nell'altra si assiste all'inaspettata eliminazione di due primedonne: Silke M\u00f6ller (10\"86 nel 1987) e Marlies G\u00f6hr (10\"81 nel 1983), sicure candidate per una medaglia.\nLa Finale \u00e8 un monologo della Griffith-Joyner, che distanzia la seconda classificata, Evelyn Ashford, di quasi mezzo secondo. Il forte vento di 3 metri al secondo impedisce di annoverare il tempo dell'americana come nuovo record dei Giochi.\nBatterie.\nSabato 24 settembre 1988.\nSi qualificano per il secondo turno le prime 3 classificate di ogni batteria (Q). Vengono ripescati gli 8 migliori tempi fra le escluse (q).\nQuarti di finale.\nSabato 24 settembre 1988.\nSi qualificano alle semifinali le prime 4 classificate di ogni serie (Q).\nSemifinali.\nDomenica 25 settembre 1988.\nAccedono alla finale le prime 4 di ciascuna semifinale (Q). Non ci sono ripescaggi.\nFinale.\nDomenica 25 settembre 1988, Stadio olimpico di Seul."}
{"id": "1926472", "revid": "3732", "url": "https://it.wikipedia.org/wiki?curid=1926472", "title": "Atletica leggera ai Giochi della XXIV Olimpiade - 100 metri ostacoli", "text": "I 100 metri ostacoli hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 29-30 settembre 1988 allo Stadio olimpico di Seul.\nLa gara.\nLa campionessa mondiale Ginka Zagorcheva esce al primo turno per una caduta.\nNelle due semifinali prevalgono la bulgara Jordanka Donkova (12\"58) e la tedesca est Cornelia Oschkenat (12\"63). Sono le favorite per il titolo.\nIn finale Cornelia Oschkenat commette una partenza falsa. Al secondo start la rivale Donkova scatta benissimo e s'invola verso il traguardo. La bulgara vince con un distacco di due metri, stabilendo anche il nuovo record olimpico. La tedesca est quando capisce che la vittoria non \u00e8 sua smette di combattere e sull'ultimo ostacolo \u00e8 pure frenata da uno stiramento.\nRisultati.\nFinale.\nStadio Olimpico, venerd\u00ec 30 settembre."}
{"id": "1926477", "revid": "3732", "url": "https://it.wikipedia.org/wiki?curid=1926477", "title": "Atletica leggera ai Giochi della XXIV Olimpiade - 10000 metri piani femminili", "text": "I 10000 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 26 e 30 settembre 1988 allo Stadio olimpico di Seul.\n\u00c8 la prima apparizione della specialit\u00e0 alle Olimpiadi.\nLa gara.\nLe migliori si ritrovano nella prima semifinale: vince la norvegese Ingrid Kristiansen in 31'44\"69, battendo le sovietiche Olga Bondarenko ed Olena \u017dupieva. Nella seconda prevale la britannica Elizabeth McColgan in 32'11\"95.\nIn finale, Ingrid Kristiansen, la favorita, dopo 2 km si pone in testa al gruppo e percorre un giro (il sesto) in 69 secondi. Inevitabilmente il gruppo si sgrana. Dietro di lei si pongono la tedesca est Kathrin Ullrich, poi la britannica McColgan e le sovietiche \u017dupieva e Bondarenko. La norvegese continua a spingere; dietro di lei la Ullrich non molla. Le due scavano un solco di 8-10 metri con le altre tre. Improvvisamente, dopo l'ottavo giro, la Kristiansen esce dalla pista per i dolori ai piedi procurati dalle scarpe.\nDopo 8 km le posizioni sono le seguenti: Liz McColgan, Bondarenko e \u017dupieva, con la Ullrich che segue a distanza. Le prime tre sanno che saranno loro a contendersi le medaglie. A tre giri dalla fine la \u017dupieva inizia a staccarsi lentamente. La Bondarenko invece non molla la presa sulla McColgan.\nAi 400 metri l'unica cosa che pu\u00f2 fare la britannica \u00e8 accelerare il ritmo. Ai 200 metri la Bondarenko decide di partire. La MacColgan non riesce a rispondere e la sovietica vince in solitaria.\nRisultati.\nFinale.\nStadio Olimpico, venerd\u00ec 30 settembre."}
{"id": "1926478", "revid": "3732", "url": "https://it.wikipedia.org/wiki?curid=1926478", "title": "Atletica leggera ai Giochi della XXIV Olimpiade - 1500 metri piani femminili", "text": "I 1500 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 29 settembre-1\u00ba ottobre 1988 allo Stadio olimpico di Seul.\nLa gara.\nLa prima semifinale \u00e8 vinta dalla rumena Doina Melinte in 4'06\"87. La seconda semifinale \u00e8 molto pi\u00f9 veloce: in una volata a tre prevale la rumena Paula Ivan (4'03\"33), sull'americana Mary Decker (4'03\"61) e sulla tedesca est Andrea Hahmann (4'03\"65). Le sovietiche si nascondono. Per\u00f2 Lyubov Gurina, ex olimpionica ed ex primatista mondiale, si dimostra l'anello debole della squadra: viene eliminata.\nFin dai primi metri della finale Paula Ivan si lancia in una corsa all'attacco. Le due sovietiche non riescono a riprenderla e la rumena vince con 30 metri di distacco, migliorando il record olimpico di due secondi abbondanti.\nSi classifica ottava la vincitrice dei Trials USA, Mary Decker, in 4'02\"49.\nIl tempo di Paula Ivan rappresenta la seconda miglior prestazione di sempre.\nRisultati.\nFinale.\nStadio Olimpico, sabato 1\u00ba ottobre."}
{"id": "1926480", "revid": "1543377", "url": "https://it.wikipedia.org/wiki?curid=1926480", "title": "Racing Engineering", "text": "La Racing Engineering \u00e8 una squadra automobilistica spagnola, che compete nella GP2 Series. La scuderia fu fondata nel 1999 da Alfonso de Orl\u00e9ans-Borb\u00f3n, e il quartier generale si trova a Sanl\u00facar de Barrameda, in Andalusia.\nStoria.\nNel 2000 e nel 2001 la squadra ha preso parte alla 24 Ore di Le Mans nella classe GT con una Porsche 911 GT3, in entrambi i casi senza concludere la corsa. Negli anni successivi, dal 2001 al 2006, ha partecipato alla F3 spagnola, vincendo in tutte le occasioni il trofeo riservato alle scuderie e ottenendo il titolo piloti con Ander Vilari\u00f1o nel 2001, con Ricardo Maur\u00edcio nel 2003 e con Borja Garc\u00eda nel 2004. Nel 2002 e nel 2003 \u00e8 stata presente anche nella World Series by Nissan, nella quale ha vinto il titolo scuderie nel primo anno.\nA partire dal 2005, il team si \u00e8 dedicato alla GP2 Series; nel primo anno ha colto due vittorie con Neel Jani, mentre nel 2007 Javier Villa ha ottenuto la vittoria in tre gare. Nella stagione 2008, la scuderia ha schierato il confermato Villa e Giorgio Pantano, che ha vinto quattro gare in stagione e si \u00e8 laureato campione tra i piloti, mentre la scuderia si \u00e8 piazzata al terzo posto.\nLe stagioni 2009 e 2010 hanno visto la squadra collocarsi sempre in quarta posizione tra le scuderie, con alcune vittorie all'attivo con Lucas Di Grassi, Dani Clos e Christian Vietoris.\nNel 2011 il team ha debuttato nella GP2 Asia Series, cogliendo il 9\u00ba posto in classifica, con una vittoria di Clos. Quest'ultimo ha corso anche nella serie principale, insieme a Vietoris, sostituito da \u00c1lvaro Parente in due weekend. A fine stagione il team \u00e8 terzo in classifica, con 73 punti e due vittorie ottenute da Vietoris.\nNel 2012 i due piloti della scuderia, Fabio Leimer e Nathana\u00ebl Berthon, hanno raccolto un totale di otto podi, accumulando 212 punti che hanno portato la squadra al quarto posto finale.\nNel 2013 il team ha concluso il Campionato al terzo posto con Fabio Leimer e Julian Leal al volante. Il giovane svizzero Fabio Leimer ha vinto il titolo mentre il compagno di squadra Julian Leal ha concluso la stagione al 12\u00ba posto in classifica.\nNel 2014, la squadra ha assunto Stefano Coletti e il pilota della FDA Raffaele Marciello come piloti per la stagione. La squadra ha ottenuto tre vittorie e il quarto posto nel campionato a squadre, con Coletti al 6\u00ba posto e Marciello all'8\u00ba posto nel campionato piloti.\nPer il 2015, i piloti diventano Jordan King e Alexander Rossi. La squadra ha chiuso al secondo posto in classifica con tre vittorie di Rossi che ha concluso al secondo posto mentre King al 12\u00b0.\nIl team ha mantenuto Jordan King per la stagione 2016 mentre al posto di Alexander Rossi arriva Norman Nato, il team conclude sempre al secondo posto in classifica.\nNel 2017 approdano al team spagnolo Louis Del\u00e9traz e Gustav Malja, dall'ottavo appuntamento in poi Louis Del\u00e9traz e Nyck De Vries si scambieranno i sedili con lo svizzero che si accasa nel team italiano Rapax. Il team conclude il campionato in ottava posizione, il peggior risultato mai ottenuto nella categoria, con all'attivo un solo podio ottenuto da Gustav Malja nella gara sprint nel Principato di Monaco."}
{"id": "1926485", "revid": "923674", "url": "https://it.wikipedia.org/wiki?curid=1926485", "title": "Atletica leggera ai Giochi della XXIV Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 28-29 settembre 1988 allo Stadio olimpico di Seul.\nLa gara.\nLa velocista statunitense Florence Griffith \u00e8 scatenata: ai quarti di finale ferma i cronometri su 21\"76, \"nuovo record olimpico\" (il secondo primato in 4 giorni dopo quello sui 100 metri piani del 24/9), scendendo di un centesimo rispetto al suo tempo di 21\"77 stabilito a Indianapolis il 22 luglio dello stesso anno, migliore prestazione stagionale, demolendo in quella occasione anche il record americano della connazionale Valerie Brisco-Hooks di 21\"81, risalente alla finale olimpica di Los Angeles '84 e superata cos\u00ec per la seconda volta in 68 giorni. In semifinale la Griffith fa ancora meglio: 21\"56, battendo il record del mondo che durava da nove anni, tre mesi e 19 giorni. \nIn finale l'americana d\u00e0 una dimostrazione di schiacciante superiorit\u00e0 concludendo con 21\"34. Un nuovo record del mondo che lascia esterrefatti. Non \u00e8 mai successo prima che un'atleta abbia frantumato il record del mondo con tale facilit\u00e0. L'americana dice di aver spinto al massimo, ma l'impressione che si \u00e8 avuta \u00e8 un'altra: quando ancora mancavano 10 metri al traguardo le si era dipinto un sorriso sul volto. Un tempo cronometrico record che annovera quattro differenti categorie: record olimpico, record mondiale, record statutintense, record panamericano. \nA quasi quattro decimi di distanza giunge seconda Grace Jackson, seguita a due decimi da Heike Drechsler. Merlene Ottey, dopo aver vinto due bronzi consecutivi (1980 e 1984), si classifica quarta. \nIn finale quattro atlete sono scese sotto i 22\" netti. \u00c8 un primato.\nBatterie.\nMercoled\u00ec 28 settembre 1988.\nSi qualificano per il secondo turno le prime 3 classificate di ogni batteria (Q). Vengono ripescati gli 8 migliori tempi fra le escluse (q).\nQuarti di finale.\nMercoled\u00ec 28 settembre 1988\nSi qualificano alle semifinali le prime 4 classificate di ogni serie (Q).\nSemifinali.\nGioved\u00ec 29 settembre 1988.\nAccedono alla finale le prime 4 di ciascuna semifinale (Q). Non ci sono ripescaggi.\nFinale.\nGioved\u00ec 29 settembre 1988, Stadio olimpico di Seul.\nCuriosit\u00e0.\nIl record di Florence Griffith varrebbe come primato a livello maschile in ben 83 nazioni, tra cui India, Egitto, Bolivia ed Etiopia.\nIl record ha suscitato nel 2001 l'opinione di un fisico canadese, Jonas Murieka (Universit\u00e0 di Toronto), supportato dall'ex atleta Costas Karageorghis (Brunel University di Londra), secondo i quali i record mondiali e i record olimpici nelle gare dei 200 metri dovrebbero essere riconsiderati adeguatamente non soltanto in base al vento favorevole ma anche attaverso l'altitudine del luogo della prestazione, poich\u00e9 ha effetti profondi nel complesso, favorendo aiuti concreti nelle gare.\nLa biomeccanica ha studiato la gara. Fin dagli studi pioneristici nella Germania occidentale degli anni '70 si \u00e8 scoperto che pi\u00f9 breve \u00e8 la distanza della gara, pi\u00f9 rapido \u00e8 il tempo di reazione. I risultati delle finaliste dei 200 m che hanno preso parte anche ai 100 m hanno confermato questa tendenza, cos\u00ec come i dati delle tre donne pi\u00f9 veloci di sempre sui 200 m: Florence Griffith-Joyner alle Olimpiadi del 1988, Marion Jones (Coppa del mondo 1998), Dafne Schippers (Campionati Mondiali 2015). \u00abCi\u00f2 potrebbe essere dovuto a un meccanismo protettivo non cosciente \u2013 spiega la ricerca \u2013 al fine di risparmiare la produzione nervosa a seconda della durata dello sforzo che sta per essere svolto\u00bb. "}
{"id": "1926487", "revid": "121870055", "url": "https://it.wikipedia.org/wiki?curid=1926487", "title": "Poti", "text": "Poti (in georgiano: \u10e4\u10dd\u10d7\u10d8), \u00e8 una citt\u00e0 portuale di 41.498 abitanti appartenente al \"Mkhare\" di Samegrelo-Zemo Svaneti in Georgia.\nPoti \u00e8 la principale base navale e sede del quartier generale della Marina militare georgiana.\nSecondo gli accordi sottoscritti nell'aprile 2008 l'area portuale di Poti \u00e8 destinata ad essere parte di una zona di libero scambio fra Georgia ed Emirati Arabi Uniti.\nStoria.\nFondata nei pressi del sito dell'antica colonia greca di Phasis (in greco: \u03a6\u03ac\u03c3\u03b9\u03c2) sul mar Nero, la citt\u00e0 nel corso del XX secolo \u00e8 divenuta un importante centro industriale ed il principale porto della Georgia. \nSituata a poca distanza dalla regione contesa dell'Abcasia, Poti \u00e8 stata coinvolta nel conflitto fra Russia e Georgia dell'agosto 2008 ed \u00e8 stata occupata da truppe russe sino al mese successivo.\nSport.\nCalcio.\nLa squadra principale della citt\u00e0 \u00e8 il K'olkheti-1913 Poti."}
{"id": "1926490", "revid": "287204", "url": "https://it.wikipedia.org/wiki?curid=1926490", "title": "Atletica leggera ai Giochi della XXIV Olimpiade - 3000 metri piani", "text": "I 3000 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 23-25 settembre 1988 allo Stadio olimpico di Seul.\nLa gara.\nLa prima semifinale \u00e8 vinta dalla sovietica Elena Romanova in 8'48\"47. Nella seconda vince la romena Paula Ivan in 8'43\"10. La vincitrice dei Trials USA, Mary Decker, studia la favorita Tetjana Samolenko, campionessa mondiale in carica: in volata l'americana la precede di 3 centesimi.\nIn finale Mary Decker impone subito un ritmo sostenutissimo, ma questo azzardo si ritorce contro di lei: l'atleta finisce in debito d'ossigeno e perde posizioni facendosi risucchiare dal gruppo (finir\u00e0 decima con 8'47\"13).\nAll'ultimo giro parte la volata con la Samolenko e Paula Ivan. Prevale la Samolenko di oltre 5 decimi, stabilendo anche il nuovo record olimpico.\nRisultati.\nFinale.\nStadio Olimpico, sabato 25 settembre."}
{"id": "1926496", "revid": "91533", "url": "https://it.wikipedia.org/wiki?curid=1926496", "title": "Sior Todero brontolon", "text": "Sior Todero brontolon o sia Il vecchio fastidioso, comunemente nota come Sior Todero brontolon, \u00e8 un'opera teatrale in prosa in lingua veneta in 3 atti di Carlo Goldoni, composta nel 1761 e messa in scena per la prima volta il 6 gennaio del 1762 nel Teatro San Luca di Venezia. Visto il successo, fu replicata per dieci sere consecutive e quindi ripresa nei mesi di febbraio e di ottobre dello stesso anno.\nLa commedia porta sulla scena il personaggio del vecchio dispotico, avaro e sospettoso, fin dall'antichit\u00e0 una delle figure cardine del teatro comico.\nTrama.\nVenezia. Todero \u00e8 un vecchio avaro e dispotico, un nonno-padrone deciso a controllare tutto quello che succede in casa sua: mette sotto chiave lo zucchero perch\u00e9 gli sembra che se ne consumi troppo, vuole che la nipote sposi chi decide lui. Con un padre cos\u00ec, il figlio \u00e8 venuto su debole e acquiescente; la servit\u00f9 mugugna, ma deve abbassare la testa; l\u2019unica a contrastarlo, sia pure senza prenderlo di petto, \u00e8 la nuora, che nella fattispecie combina di dare in sposa la figlia Zanetta a un giovane dabbene raccomandato dalla mediatrice vedova Fortunata. Quando Sior Todero apprende del complotto, si infuria e tenta di imporre alla nipote, invece, lo sciocco figlio del proprio amministratore, un giovinetto per cui ha un debole e a cui non dovrebbe versare la dote. Grazie all'intraprendenza delle donne mature, tutto alla fine andr\u00e0 a posto, anche perch\u00e9 lo spasimante di Zanetta rinuncia nobilmente alla dote.\nPoetica.\nIl testo, avvicinabile per il soggetto a \"I rusteghi\", dimostra l\u2019eccezionale padronanza tecnica di Goldoni, capace di delineare a tutto tondo i caratteri dei personaggi. Si tratta della storia di un uomo negativo, per il quale l\u2019autore sembra non provare alcuna simpatia. Addirittura sembra stupirsi che malgrado \"l\u2019odiosit\u00e0\" del protagonista, la commedia abbia \"incontrato moltissimo\" il favore del pubblico. Todero, infatti, \u00e8 un caso-limite: non ha niente di bonario, ha perso qualsiasi tratto della burbera umanit\u00e0 dei \"Rusteghi\". Scrisse l'autore nella prefazione per l'edizione a stampa: \"Tutta la morale di questa Commedia consiste nell'esposizione di un carattere odioso, affinch\u00e9 se ne correggano quelli che si trovano, per loro disgrazia, da questa malattia attaccati. Non \u00e8 il mio Todero un carattere immaginario. Pur troppo vi sono al mondo di quelli che lo somigliano; e in tempo che rappresentavasi questa Commedia, intesi nominare pi\u00f9 e pi\u00f9 originali, dai quali credevano ch'io lo avessi copiato. Dio mi guardi da esporre in pubblico il difetto di chi che sia in particolare; ma in verit\u00e0, quando scorgo tai caratteri odiosi, faccio forza a me stesso, e vi vuole tutto quel principio di onest\u00e0 che mi sono prefisso, per risparmiar loro quel ridicolo che si danno da se medesimi\"\nSecondo alcuni studiosi, che segnalano come nel protagonista abbia per la prima e unica volta rappresentato un personaggio totalmente negativo, l'autore, in procinto di trasferirisi in Francia, avrebbe voluto prendere le distanze da quella Venezia (ormai in mano ai mercanti) miope e venale che gli aveva appena negato una pensione vitalizia argomentando che tali sussidi andavano a persone impegnate in attivit\u00e0 utili e non a semplici artisti."}
{"id": "1926497", "revid": "118834", "url": "https://it.wikipedia.org/wiki?curid=1926497", "title": "Sior Todero brontolon o sia Il vecchio fastidioso", "text": ""}
{"id": "1926498", "revid": "118834", "url": "https://it.wikipedia.org/wiki?curid=1926498", "title": "Sior Todero brontolon ossia Il vecchio fastidioso", "text": ""}
{"id": "1926501", "revid": "85709", "url": "https://it.wikipedia.org/wiki?curid=1926501", "title": "Taibon", "text": ""}
{"id": "1926510", "revid": "120763486", "url": "https://it.wikipedia.org/wiki?curid=1926510", "title": "Tristano Manacorda", "text": "Biografia.\nFiglio del letterato Guido Manacorda\n, noto per la traduzione italiana del \"Faust\" di Goethe e dei libretti di Richard Wagner, si interess\u00f2 alla matematica e soprattutto alla fisica matematica. Si laure\u00f2 con lode in fisica teorica presso l'Universit\u00e0 di Firenze nel 1943 all'et\u00e0 di 23 anni, e vi rimase a lavorare come assistente di meccanica razionale e analisi matematica fino al 1948. In quell'anno venne chiamato presso l'Istituto Nazionale di Alta Matematica di Roma, dove assunse il ruolo di assistente di meccanica razionale presso la Sapienza; nel 1956 vinse il concorso di professore ordinario di meccanica razionale presso l'Universit\u00e0 di Parma.\nDal 1960 fu professore ordinario di meccanica razionale presso la facolt\u00e0 di ingegneria dell'Universit\u00e0 di Pisa, dove fond\u00f2 l'Istituto di Matematica Applicata. Fu in seguito insignito dell'Ordine del Cherubino dell'universit\u00e0 di Pisa, ed entr\u00f2 a far parte dell'Accademia nazionale dei Lincei.\n\u00c8 stato uno dei fondatori della moderna meccanica delle grandi deformazioni nei corpi continui. Questa teoria, che pur aveva in Italia una lunga tradizione, era da molti giudicata troppo astratta per essere utile; viceversa, quando, dopo il 1950, si diffusero materiali molto deformabili, come le gomme, i polimeri, le membrane sottili, essa si rivel\u00f2 lo strumento essenziale per poterne prevedere il comportamento. Per questo motivo i lavori di Manacorda ebbero una grande diffusione.\nHa pubblicato testi come \"Lezioni di Meccanica Razionale\" e \"Termomeccanica dei continui\"."}
{"id": "1926520", "revid": "1442080", "url": "https://it.wikipedia.org/wiki?curid=1926520", "title": "Campionato asiatico e oceaniano di pallavolo femminile 2007", "text": "Il XIV campionato asiatico e oceaniano di pallavolo femminile si \u00e8 svolto dal 5 al 13 settembre 2007 a Nakhon Ratchasima, in Thailandia. Al torneo hanno partecipato 13 squadre nazionali asiatiche ed ooceaniane e la vittoria finale \u00e8 andata per la terza volta al Giappone.\nPodio.\nCampione.\nGiappone(Terzo titolo)\nSecondo posto.\nCina\nTerzo posto.\nThailandia"}
{"id": "1926527", "revid": "599013", "url": "https://it.wikipedia.org/wiki?curid=1926527", "title": "Velodromo Olimpico", "text": "Il velodromo olimpico era un impianto sportivo di Roma; adibito a corse ciclistiche su pista, fu inaugurato nel 1960 in occasione dei Giochi della XVII Olimpiade.\nCapace di pi\u00f9 di posti a sedere, rimase inutilizzato dal 1968 e fu demolito nel 2008.\nIl suo abbattimento fu oggetto di indagine giudiziaria, in quanto fu ventilata l\u2019ipotesi di disastro colposo per via dell\u2019amianto liberato nell\u2019aria in occasione dell\u2019esplosione che distrusse l\u2019impianto.\nA causa delle vicissitudini giudiziarie di EUR S.p.a., proprietaria del terreno su cui sorgeva l\u2019impianto, qualsiasi tentativo di riqualificazione dell\u2019area non ha avuto alcun seguito: il pi\u00f9 recente piano, del 2017, \u00e8 in attesa di sviluppi.\nStoria.\nIl progetto.\nIl progetto del velodromo olimpico di Roma risale alla fine del 1954, quando il CONI istitu\u00ec un concorso per la realizzazione di tale opera, il che costitu\u00ec un \"unicum\" tra tutti gli impianti previsti per i Giochi Olimpici del 1960.\nL\u2019area individuata per la costruzione del velodromo fu nel quadrante sudorientale dell\u2019EUR, quartiere a sua volta situato in quella che all\u2019epoca era l\u2019estrema periferia meridionale di Roma e gi\u00e0 destinato a sede di un'altra attrezzatura olimpica, il palazzo dello Sport (opera di Marcello Piacentini realizzata da Pier Luigi Nervi); il terreno dove l\u2019impianto era previsto era un lotto trapezioidale compreso tra viale del Ciclismo, viale della Tecnica, viale dell\u2019Oceano Pacifico e viale dei Primati Sportivi.\nNon esistendo n\u00e9 una configurazione-standard n\u00e9 una lunghezza di pista predefinita, le specifiche di concorso furono piuttosto libere e riguardarono soprattutto l\u2019agibilit\u00e0 dell'impianto, la visibilit\u00e0 da ogni ordine di posti e il collegamento con la viabilit\u00e0 esterna onde permettere l\u2019arrivo in linea di eventuali corse ciclistiche su strada.\nDi fatto l\u2019unico vincolo fu la natura della pista, da realizzarsi in legno.\nIl bando del CONI vide la partecipazione di 30 progetti tra i quali, al termine della selezione, risult\u00f2 vincitore quello di Cesare Ligini, Dagoberto Ortensi e Silvano Ricci; secondo giunse un progetto di Antonio Nervi (figlio di Pier Luigi); al terzo posto si classificarono quattro progetti a pari merito e a tutti i professionisti che parteciparono alla selezione fu garantito un rimborso spese.\nLa realizzazione.\nAssegnato l\u2019appalto, il progetto vide realizzazione pratica a partire dal 1957; la tribuna coperta sul lato di viale dell\u2019Oceano Pacifico fu costruita su un\u2019intelaiatura di cemento armato, mentre le altre gradinate furono edificate su collinette artificiali di terra riportata.\nParticolarmente innovativa fu giudicata, dagli esperti, la soluzione individuata per garantire agibilit\u00e0 e visibilit\u00e0 da ogni posto a sedere: i progettisti, infatti, variarono costantemente l\u2019andamento longitudinale delle gradinate in maniera da mantenerlo, di fatto, sempre in linea con la pista; ogni gruppo di due posti, quindi, si trovava a essere longitudinalmente disassato rispetto a quelli limitrofi, ma sempre sull\u2019asse di miglior visibilit\u00e0 del tracciato ciclistico.\nLa realizzazione strutturale dell\u2019impianto fu curata dall\u2019ingegnere Francesco Guidi, che segu\u00ec anche la direzione dei lavori affidati all\u2019impresa di costruzioni Alarico Palmieri; la pista, lunga 400 metri, fu realizzata completamente in parquet di doussi\u00e9 del Camerun su progetto degli architetti tedeschi Clemens ed Herbert Schurmann e con la collaborazione dell\u2019istituto sperimentale dell'Universit\u00e0 di Firenze, diretto dall\u2019ingegnere Guglielmo Giordano, specialista nelle tecnologie del legno.\nIl costo totale dei lavori fu di poco superiore al miliardo di lire dell\u2019epoca.\nIl velodromo nella sua fase operativa.\nL'impianto fu inaugurato nell'aprile 1960, a pochi mesi dall'apertura dei Giochi; durante la rassegna olimpica ospit\u00f2 le gare di ciclismo su pista: velocit\u00e0 e chilometro a cronometro, in entrambe le quali si impose l'atleta italiano Sante Gaiardoni, che nella seconda stabil\u00ec anche il record del mondo della specialit\u00e0 con 1\u201907\u201d18, tandem, che vide vincitori altri due ciclisti azzurri, la coppia Sergio Bianchetto \u2014 Giuseppe Beghetto, e inseguimento a squadre, in cui si afferm\u00f2 il quartetto italiano.\nIl prato del velodromo fu anche sede, insieme allo stadio dei Marmi, di alcuni incontri del torneo olimpico di hockey su prato, compresa la finale.\nIl 30 ottobre 1967 il ciclista belga Ferdinand Bracke stabil\u00ec sul tracciato del Velodromo Olimpico il record dell'ora su pista all'aperto e a livello del mare, all'epoca fissato in .\nL'ultimo evento ufficiale che ebbe luogo in tale impianto fu il campionato del mondo su pista del 1968, che vide di nuovo la vittoria italiana in una delle specialit\u00e0, la velocit\u00e0, ancora a opera di Beghetto, gi\u00e0 olimpionico sullo stesso tracciato otto anni prima.\nIl progressivo inutilizzo, la dismissione e le polemiche.\nFin dalla fine degli anni sessanta l\u2019area del velodromo era giudicata instabile, sia per calcoli geologici dell\u2019epoca, sia per il fatto che le tribune insistessero su riporti di terra; per tale ragione esse non ospitarono mai pi\u00f9 pubblico dopo i citati mondiali ciclistici del 1968; solo la pista e il campo in erba furono utilizzati per gare o allenamenti di ciclismo e hockey su prato.\nNel corso degli anni furono tentati da parte del CONI, di concerto con l\u2019Ente EUR e il Comune di Roma, diversi progetti di ristrutturazione e riqualificazione dell\u2019impianto, con eventuali aggiunte di destinazione d\u2019uso, in particolare spettacoli e congressi, ma senza alcun esito pratico.\nDi fronte a progetti, presentati a partire dalla fine degli anni novanta, che prevedevano la completa demolizione dell\u2019impianto e il suo cambio di destinazione d\u2019uso, furono compiuti tentativi pi\u00f9 concreti di preservare e riqualificare l\u2019area.\nDa uno studio del 2005 del dipartimento d\u2019Architettura dell\u2019Universit\u00e0 \u201cLa Sapienza\u201d emerse come, nonostante l\u2019abbandono pi\u00f9 che trentennale dell\u2019impianto e la supposta instabilit\u00e0 strutturale del terreno, esso fosse \u00abcompletamente recuperabile in osservanza della legislazione attuale, sia dal punto di vista strutturale e antisismico, sia dal punto di vista della sicurezza alla normativa antincendio, sia in materia relativa alla funzione sportiva\u00bb, in quanto, rispetto alle ultime rilevazioni effettuate a fine anni sessanta, non sarebbero stati evidenziati ulteriori cedimenti.\nGli autori dello studio, inoltre, miravano a voler mettere in luce l\u2019unicit\u00e0 del citato disegno architettonico e la qualit\u00e0 della pista in legno, usata anche in altri velodromi, e per tale ragione sollevarono di fronte alla Soprintendenza per i Beni Architettonici della Regione Lazio la questione sull\u2019opportunit\u00e0 di porre un vincolo sull\u2019opera, onde evitarne la demolizione, proponendo anche un piano alternativo d\u2019adeguamento (minimale, secondo i suoi autori, considerando che in base alle analisi effettuate esso gi\u00e0 rispettava sostanzialmente i requisiti sportivi e di sicurezza richiesti) e di recupero-salvaguardia dell\u2019area.\nL\u2019Ente EUR, nel frattempo divenuto EUR Spa, prefer\u00ec invece effettuare un completo ridisegno dell\u2019area, che prevedeva la demolizione dell\u2019impianto preesistente e l\u2019edificazione di un parco acquatico della stessa forma della vecchia pista di ciclismo con alcune strutture esterne che comunque non avrebbero alterato la fisionomia generale del sito; tale soluzione non manc\u00f2 di suscitare polemiche, soprattutto in seno al Comitato di Quartiere dell\u2019EUR, che fece notare come, in base ai primi abbozzi di progetto, poi approvato nel corso dell\u2019anno 2008, tutto il disegno dell\u2019area sarebbe stato stravolto; ottenuta una prima ordinanza di demolizione a inizio luglio 2008 l\u2019impianto fu cos\u00ec minato, ma l\u2019autorit\u00e0 giudiziaria ferm\u00f2 l\u2019\"iter\" il 23 luglio, il giorno in cui le cariche esplosive avrebbero dovuto essere brillate; il prefetto di Roma Carlo Mosca obiett\u00f2 tuttavia che per motivi di sicurezza non era possibile lasciare un\u2019area minata del genere (120 kg di tritolo) nel centro del quartiere e, dal momento che la sminatura avrebbe richiesto un mese, ottenne l\u2019immediata demolizione dell\u2019impianto, che avvenne gi\u00e0 il giorno seguente all\u2019ordinanza di sospensione, il 24 luglio.\nNonostante la demolizione l\u2019area rimase sotto sequestro giudiziario su denuncia del Comitato di Quartiere; fu permessa solo l\u2019attivit\u00e0 di smaltimento delle macerie e, a seguito di ci\u00f2, sorsero nuove e pi\u00f9 violente polemiche: nel febbraio 2009, infatti, la ditta preposta all\u2019attivit\u00e0 di rimozione dei ruderi della demolizione annunci\u00f2 di aver trovato parti di amianto libero che, peraltro, durante l\u2019esplosione di sei mesi prima, erano state rilasciate in aria.\nSull\u2019argomento il consigliere regionale del PD Luisa Laurelli present\u00f2 un\u2019interrogazione al consiglio regionale del Lazio il 18 febbraio successivo.\nInteressato della controversia, il presidente del XII Municipio della Capitale chiese chiarimenti all\u2019ASL di competenza, la quale dichiar\u00f2, il 25 febbraio successivo, che gi\u00e0 dal 2005 era stato individuato e rimosso amianto dall\u2019impianto, precisando inoltre che eventuali \u00abmateriali pericolosi\u00bb sarebbero stati ritrovati in un\u2019area \u00abdiversa, ma vicina\u00bb a quella dove avvenne l\u2019esplosione, ma che comunque non costituivano un elemento di rischio.\nL\u2019EUR Spa, nel frattempo, aveva annunciato l\u2019ultimazione entro il 2014 del progetto denominato \u201cCitt\u00e0 dell'acqua\u201d; il nucleo centrale di tale progetto avrebbe dovuto essere l\u2019Aquadrome, parco acquatico ad alta tecnologia; i responsabili del progetto sostennero che l\u2019aspetto complessivo del nuovo impianto non avrebbe differito sostanzialmente da quello preesistente.\nTuttavia i lavori non videro mai la luce, laddove altres\u00ec la procura della Repubblica di Roma apr\u00ec un procedimento giudiziario per disastro colposo nei confronti di un dirigente dell\u2019EUR Spa responsabile nel 2008 delle attivit\u00e0 di demolizione dell\u2019impianto; nel luglio 2012 giunse il rinvio a giudizio del dirigente in quanto imputato di non avere effettuato i necessari controlli e preso le dovute cautele per evitare lo spargimento della polvere d\u2019amianto.\nInfine, a seguito di un\u2019inchiesta giudiziaria che port\u00f2 ad arresti e indagini nei confronti dei vertici di Eur Spa e delle perdite di bilancio della societ\u00e0 di gestione del futuro impianto, il progetto della Citt\u00e0 dell\u2019Acqua fu di fatto definitivamente accantonato a fine 2014.\nNel 2017 la nuova governance di EUR Spa present\u00f2 un piano di riqualificazione che prende esplicitamente le distanze dal precedente progetto di parco acquatico e propone la realizzazione di edifici a cubatura limitata a destinazione edilizia civile mista (90% residenziale, 10% sociale) intorno al perimetro del vecchio velodromo, mentre invece sullo spazio un tempo occupato dal prato di gioco e le tribune non sono previsti interventi edilizi; il piano \u00e8 in attesa di approvazione."}
{"id": "1926538", "revid": "599013", "url": "https://it.wikipedia.org/wiki?curid=1926538", "title": "Herbert Zimmermann", "text": "Carriera.\nClub.\nInizialmente attaccante, nel 1972 fu ingaggiato dal con cui gioc\u00f2 2 partite in due anni. Nel 1974 fu acquistato dal 1. FC Colonia e, cambia ruolo passando da attaccante a difensore. Nel Colonia vinse, durante la sua permanenza con i \"caproni\", tre coppe di Germania e una Bundesliga. Ritir\u00f2 dal calcio giocato nel 1984 a causa dei continui infortuni.\nNazionale.\nCon la debutt\u00f2 in un'amichevole contro il nell'ottobre 1976. Partecip\u00f2 al , dove gioc\u00f2 le partite contro e , e al vittorioso , anche se non entr\u00f2 mai in campo."}
{"id": "1926540", "revid": "2043462", "url": "https://it.wikipedia.org/wiki?curid=1926540", "title": "Carlo d'Assia", "text": "Famiglia d'origine.\nSuo padre era Luigi II d'Assia, granduca d'Assia e del Reno dal 1830 al 1848, figlio maggiore del granduca Luigi I d'Assia e di sua moglie Luisa d'Assia-Darmstadt; sua madre era la principessa Guglielmina di Baden, figlia di Carlo Luigi di Baden e della principessa Amalia d'Assia-Darmstadt.\nMatrimonio.\nCarlo spos\u00f2 il 22 ottobre 1836 a Berlino la diciottenne principessa Elisabetta di Prussia, figlia del principe Federico Guglielmo Carlo di Prussia e della principessa Maria Anna d'Assia-Homburg.\nDalla moglie ebbe quattro figli:\nAlla morte del padre nel 1848, eredit\u00f2 il Granducato suo fratello maggiore Luigi. Questi, bench\u00e9 si fosse sposato due volte, rimase senza figli cosicch\u00e9 alla sua morte nel 1877 il titolo di Granduca pass\u00f2 a suo figlio Federico Guglielmo Luigi col nome di \"Luigi IV\"."}
{"id": "1926544", "revid": "115461317", "url": "https://it.wikipedia.org/wiki?curid=1926544", "title": "Sindrome di Charles Bonnet", "text": " \nPer sindrome di Charles Bonnet in campo medico si intende un disordine complesso caratterizzato da allucinazioni complesse che si possono verificare soprattutto in soggetti anziani con problemi a livello visivo e senza disturbi mentali.\nEpidemiologia.\nLa malattia \u00e8 pi\u00f9 comune in soggetti anziani, e in seguito a determinate operazioni chirurgiche.\nEziologia.\nLa causa di tale stato allucinatorio \u00e8 riferita a una profonda diminuzione della vista dovuta alla degenerazione della macula o a un'anomalia della corteccia occipitale.\nManifestazioni.\nLa persona sotto tali allucinazioni riferisce di osservare persone minuscole, ferme o in movimento, simili a dei fantasmi."}
{"id": "1926545", "revid": "18243031", "url": "https://it.wikipedia.org/wiki?curid=1926545", "title": "San Don\u00e0", "text": ""}
{"id": "1926546", "revid": "1652134", "url": "https://it.wikipedia.org/wiki?curid=1926546", "title": "Partito Comunista del Territorio Libero di Trieste", "text": "Il Partito Comunista del Territorio Libero di Trieste (PCTLT; in sloveno \"Komunisti\u010dna partija Svobodnega tr\u017ea\u0161kega ozemlja\", KPSTO, in croato \"Komunisti\u010dka partija Slobodnog teritorija Trsta\", KPSTT) \u00e8 stato un partito comunista del Territorio Libero di Trieste. Venne fondato nel 1945, originariamente col nome di Partito Comunista della Venezia Giulia (PCVG; in sloveno \"Komunisti\u010dna partija Julijske krajine\", KPJK), dalla fusione dalle sezioni locali del Partito Comunista Italiano e del Partito Comunista di Slovenia. Organi di stampa erano il quotidiano \"Il Lavoratore\" e il \"Delo\" (in lingua slovena).\nAl momento della sua fondazione, il partito, di cui Rudi Ur\u0161i\u010d e il partigiano Branko Babi\u010d erano i principali esponenti, era favorevole all'integrazione della regione alla Jugoslavia, in contrasto con la linea del PCI e del suo segretario Palmiro Togliatti, che si opponeva alle rivendicazioni jugoslave. Nel 1947, quando il Territorio Libero di Trieste venne formalmente costituito, il partito cambi\u00f2 nome in PCTLT/KPSTO.\nA seguito della rottura tra Tito e Stalin e della conseguente risoluzione del Cominform del 28 giugno 1948, che stabiliva l'espulsione della Lega dei Comunisti di Jugoslavia, il PCTLT sub\u00ec una scissione della corrente titoista capeggiata da Branko Babi\u010d. La corrente cominformista infatti riusc\u00ec ad ottenere la maggioranza del Comitato Centrale, e segretario del PCTLT divenne Vittorio Vidali, ex agente del Comintern. Babi\u010d e i titoisti, dunque, diedero vita al Fronte Popolare Italo-Sloveno (FPIS). Vidali era rientrato in Italia dal Messico nel 1946 ed era stato inviato a Trieste, nel 1947, direttamente da Togliatti con lo scopo preciso di ricondurre i comunisti triestini sotto l'influenza politica del PCI, in particolare per quanto riguardava il futuro statuale del TLT.\nDalla risoluzione del Cominform del 1948 in poi, il PCTLT era presente esclusivamente nella \"Zona A\" del TLT (nella \"Zona B\", amministrata dalla Jugoslavia, non ebbe agibilit\u00e0 politica); il FPIS, maggioritario nella \"Zona B\", era invece minoritario nella Zona A. Nella Zona A, alle elezioni del 12 giugno 1949, il PCTLT ottenne 43.587 voti, mentre il FPIS, 5.344 voti. Nella Zona B, alle elezioni per i Comitati Popolari del 16 aprile 1950 nella Zona B, il FPIS ottenne l'89,29 % dei voti.\nNel 1954, l'amministrazione civile della \"Zona A\" del TLT viene assegnata all'Italia, e nel 1957 il PCTLT cessa di esistere divenendo, dopo il VI Congresso, che si svolge dal 28 al 30 giugno 1957, la Federazione Autonoma Triestina del Partito Comunista Italiano (PCI), unica Federazione Autonoma nella storia del Partito Comunista Italiano, mentre nella parte annessa alla Repubblica Socialista Federale di Jugoslavia diventano sezioni della Lega dei Comunisti di Jugoslavia."}
{"id": "1926547", "revid": "1240484", "url": "https://it.wikipedia.org/wiki?curid=1926547", "title": "S\u00f8nderjysk Elitesport", "text": "Il S\u00f8nderjysk Elitesport \u00e8 una societ\u00e0 calcistica danese con sede nella citt\u00e0 di Haderslev.\nGioca nella Superligaen, la massima serie del campionato danese. Si tratta di una polisportiva, ed attive sono anche le sezioni di hockey su ghiaccio (S\u00f8nderjyskE Ishockey) e pallamano (S\u00f8nderjyskE H\u00e5ndbold).\nOrganico.\nRosa 2020-2021.\n\"Aggiornata al 26 febbraio 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1926552", "revid": "1340213", "url": "https://it.wikipedia.org/wiki?curid=1926552", "title": "San Don\u00e0 (disambigua)", "text": ""}
{"id": "1926558", "revid": "436907", "url": "https://it.wikipedia.org/wiki?curid=1926558", "title": "La scelta", "text": ""}
{"id": "1926559", "revid": "124771476", "url": "https://it.wikipedia.org/wiki?curid=1926559", "title": "Murat Yak\u0131n", "text": "Biografia.\n\u00c8 il fratello maggiore di Hakan Yak\u0131n.\nCarriera.\nCalciatore.\nYak\u0131n trascorse quelli che furono senza dubbio i suoi migliori anni calcistici giocando per il club della sua citt\u00e0, il , dove fu regista difensivo, capitano e libero di una squadra che riusc\u00ec a conseguire successi a livello nazionale ed europeo. Ha vinto il campionato svizzero in cinque occasioni (1995, 1996, 2002, 2004, 2005) e la coppa nazionale tre volte (1994, 2002, 2003). Egli, ha dichiarato, ricorda il ritorno della partita di qualificazione alla fase a gironi della Champions League 2002-03 del 28 agosto 2002 contro il Celtic a St. Jakob-Park come la \u00abpartita della mia vita\u00bb: il Basilea vinse la partita 2-0 (Yak\u0131n segn\u00f2 il secondo gol al ventiduesimo minuto del primo tempo), e il punteggio aggregato, fissato sul 3-3, premi\u00f2, per la regola dei gol in trasferta, la formazione elvetica, che riusc\u00ec a qualificarsi per la fase a gironi della UEFA Champions League 2002-03.\nSebbene i suoi trascorsi fuori dalla Svizzera non fossero stati pieni di successi, \u00e8 stato considerato da molti esperti e appassionati come uno dei migliori talenti prodotti dal calcio svizzero, essendo stato, quand'era in attivit\u00e0, spesso collegato ad alcuni dei pi\u00f9 grandi club d'Europa durante le sessioni di calciomercato. Nel 2003 prese parte ad una partita di beneficenza promossa dalla FIFA e giocata a Basilea, il \"Match against Poverty\", in cui fu uno dei giocatori del collettivo che raggruppava i migliori calciatori al mondo del momento.\nDurante la sua carriera nel calcio giocato, Yak\u0131n ha collezionato 49 presenze con la nazionale svizzera, rappresentando il suo paese a UEFA Euro 2004.\nAllenatore.\nFa il suo debutto da allenatore sulla panchina del Lucerna durante la stagione 2011-2012. L'anno seguente passa al , con cui vince il campionato, perde in semifinale di Coppa Svizzera contro il Grasshoppers e approda in semifinale di Europa League, per poi essere eliminato dal Chelsea. Il 4 gennaio 2014 viene annunciato il prolungamento del suo contratto con il club renano fino al termine della stagione 2014-2015. Invece al termine della stagione trasloca allo Spartak Mosca, venendo sostituito da Paulo Sousa.\nIl 9 agosto 2021 viene nominato commissario tecnico della nazionale elvetica, in sostituzione di Vladimir Petkovi\u0107.\nStatistiche.\nAllenatore.\n\"Statistiche aggiornate al 31 maggio 2019.\""}
{"id": "1926560", "revid": "1652635", "url": "https://it.wikipedia.org/wiki?curid=1926560", "title": "Ascolta il mio cuore", "text": "Ascolta il mio cuore \u00e8 un romanzo di Bianca Pitzorno pubblicato per la prima volta da Mondadori nel 1991. Ambientato in una piccola citt\u00e0 della Sardegna tra il 1949 ed il 1950, narra le avventure di Prisca, Elisa e Rosalba, tre scolare di quarta elementare in lotta contro la loro nuova insegnante, donna estremamente severa, bugiarda ed ingiusta.\n\u00c8 il primo titolo della \"Saga di Lossai,\" seguito poi da \"Diana cupido e il commendatore\", \"Re mida ha le orecchie d'asino\" ed infine \"La voce segreta\", libri con la stessa ambientazione ed in cui appaiono in veste di personaggi secondari i protagonisti di \"Ascolta il mio cuore\".\nIl libro ha anche avuto un prequel, \"Quando eravamo piccole\", che narra alcune vicende di Prisca ed Elisa da piccole ed in cui viene anche rivelato che le storie raccontate sono ambientate proprio nell'immaginaria cittadina sarda di Lossai.\nInsieme a \"L'incredibile storia di Lavinia\" \u00e8 uno dei due titoli di Bianca Pitzorno ad aver venduto pi\u00f9 copie ed \u00e8 stato tradotto in varie lingue tra cui spagnolo, polacco e russo.\nTrama.\nLe protagoniste della storia sono tre ragazzine di nove anni che sono migliori amiche tra loro fin da piccole (ed anche le loro famiglie hanno da sempre una grande amicizia tra loro): Prisca Puntoni, bambina vivace, irrequieta, molto emotiva (il titolo del libro deriva proprio dal fatto che il cuore di Prisca batte molto rumorosamente quando si emoziona, cosa che accade spesso), molto fantasiosa ed amante della scrittura, figlia di un noto avvocato; Elisa Maffei, bambina dal carattere mite, dolce e tranquillo, orfana di guerra che vive con gli zii e i nonni paterni; Rosalba Cardano, ragazzina creativa e molto brava nelle attivit\u00e0 artistiche e nella matematica, figlia di un ricco commerciante ed una pittrice. Il trio frequenta la classe 4\u00aa D della scuola Sant'Eufemia e, nel settembre 1949, si prepara ad incontrare la loro nuova maestra, che nessuno conosce perch\u00e9, fino all'anno precedente, insegnava nella scuola privata dell'Adorazione, frequentata dalle bambine delle famiglie pi\u00f9 ricche della citt\u00e0. La scolaresca della 4\u00aa D \u00e8 divisa in tre file di banchi, di cui quella a sinistra \u00e8 occupata soprattutto da ragazzine provenienti da famiglie umili, mentre quelle al centro e a destra, che si odiano profondamente tra loro, da bambine provenienti da famiglie pi\u00f9 altolocate. La fila a destra \u00e8 stata denominata dalle tre protagoniste come quella delle \"Leccapiedi\", poich\u00e9 le bambine che la occupano sono particolarmente antipatiche e arroganti, quella al centro dei \"Maschiacci\", composta da scolare brave e simpatiche ma a volte vivaci ed irrequiete, e quella a sinistra dei \"Conigli\", che solitamente si mantiene neutrale per poi schierarsi con i Maschiacci nei momenti pi\u00f9 accesi della rivalit\u00e0 contro le Leccapiedi.\nLa nuova maestra, la signora Argia Sforza, inizialmente si presenta come gentile e sorridente, ma presto si rivela essere estremamente dura ed autoritaria, controllando la pulizia e la disciplina delle alunne in modo maniacale, ricorrendo alle punizioni corporali per correggerne i comportamenti e soprattutto comportandosi in modo ingiusto e non imparziale: predilige le ragazzine della fila delle Leccapiedi, a cui spesso e volentieri regala voti alti non meritati e chiude un occhio di fronte alle loro mancanze (avendo paura della reazione delle famiglie), mentre non ha problemi a dispensare brutti voti e castighi anche immotivati alle altre bambine, a partire dai \"Conigli\", il tutto a causa della diversa estrazione sociale delle rispettive famiglie. Nella classe, all'inizio dell'anno, entrano due nuove alunne, Iolanda Repovik e Adelaide Guzz\u00f2n, bambine molto povere e dalle famiglie disagiate: la maestra le prende subito di mira (consapevole del fatto che se protestano con i genitori vengono punite anche da questi ultimi) e tenta in ogni modo di escluderle e di maltrattarle, suscitando la rabbia di Prisca.\nLe tre amiche cercano quindi di escogitare un metodo per punire la donna; l'occasione si presenta quando uno degli zii di Elisa, Casimiro, promette che andr\u00e0 a protestare violentemente con la maestra se mai mettesse le mani addosso alla nipote. Elisa cercher\u00e0 cos\u00ec di comportarsi male volutamente per far saltare i nervi alla maestra e farsi pestare, ma senza riuscirci, siccome l'indisciplina non fa parte della sua indole. Nel frattempo, durante l'anno scolastico, Prisca, su richiesta della signora Sforza, viene mandata a seguire delle ripetizioni di matematica da una professoressa da cui rimane molto colpita, la signorina Ondina Mund\u00f9la, giovane e bellissima. In tale periodo Leopoldo, un altro zio di Elisa di cui Prisca \u00e8 segretamente invaghita, ha dei litigi con il fratello Casimiro per motivi sentimentali, e si scoprir\u00e0 che la donna contesa da entrambi \u00e8 proprio Ondina.\nAlla fine la signora Sforza riesce a far cacciare via le due nuove allieve: Iolanda viene espulsa per aver sputato acqua saponata in faccia alla maestra, dopo che la maestra stessa l'aveva obbligata a lavarsi la bocca col sapone perch\u00e9 Iolanda aveva detto, mentendo, di essere stata lei ad avere insegnato una parolaccia ad Elisa (la quale in realt\u00e0 aveva sentito dire tale parola ad Adelaide e l'aveva detta in uno dei suoi tanti tentativi di far arrabbiare la maestra); Adelaide invece viene ritirata (e picchiata) dalla madre dopo che aveva provato a regalare alla signora Sforza un mazzo di tulipani trovati in un bidone dell'immondizia, siccome in quel periodo era diventato uso comune portare fiori alla maestra (e la signora Sforza cedeva segretamente alle madri delle Leccapiedi e dei Maschiacci i mazzi di fiori che le venivano regalati dai Conigli) ed Adelaide non poteva permettersi di comprare o cogliere fiori.\nNel frattempo, all'inizio del mese di marzo, le tre protagoniste, cos\u00ec come tutti i Maschiacci e le Leccapiedi, erano state avviate a una sessione di studio molto intensa per passare direttamente dalla quarta elementare alla prima media, espediente che la signora Sforza era solita adottare con successo nella scuola dell'Adorazione. Un giorno Elisa e Rosalba passano sotto la casa della maestra scoprono che essa, nonostante avesse detto alla madre di Prisca di non voler dare lezioni private per principio, d\u00e0 ripetizioni in segreto alle Leccapiedi, quindi Elisa lancia dentro alla casa un sasso avvolto in un foglio di carta con scritto \"Bugiarda!\", e poco tempo dopo sempre Elisa riesce finalmente a farsi picchiare sporcando il prezioso registro della maestra con gli escrementi di Dinosaura, la tartaruga di Prisca (alla quale era stato volutamente provocato un attacco di diarrea in quel preciso momento, facendole mangiare una grande quantit\u00e0 di gelato poco prima). A seguito di ci\u00f2, tuttavia, lo zio Casimiro dimostra di non avere pi\u00f9 intenzione di intervenire ed anzi sembra stranamente allegro, facendo infuriare la nipote e le amiche; fortunatamente intervengono Baldassarre, il terzo zio di Elisa, il quale ritira la nipote dalla scuola minacciando di denunciare il fatto al Provveditorato, e la nonna materna di Elisa, la signora Lucrezia Gardenigo, donna molto ricca ed influente, che invia alla maestra una lettera di biasimo da cui la signora Sforza rimane molto ferita.\nAlla fine dell'anno le tre amiche sostengono l'esame di licenza elementare ed ottengono voti molto alti, mentre la maggior parte delle Leccapiedi riceve voti molto modesti dai due maestri esaminatori, nonostante l'insistenza della signora Sforza. Prisca viene quindi incaricata di comporre una poesia di elogio per la maestra, cosa che ovviamente riesce a fare solo scrivendo una buona dose di menzogne e sentendosi molto in colpa, e poi di recitarla davanti ad essa, riuscendo ad evitare quest'ultimo atto di ipocrisia fingendo di stare male. Tuttavia nel giro di poche ore a Prisca viene davvero una forte influenza con mal di pancia e febbre, che la costringe a letto per molti giorni, ma a tirarle su il morale ci pensano le amiche, che le comunicano che Ondina \u00e8 fidanzata con lo zio Leopoldo da tre mesi, senza che Casimiro l'abbia presa male, e Prisca \u00e8 felicissima nello scoprire che le due persone che adora di pi\u00f9 si amano tra di loro. Successivamente, una volta guarita, sostiene l'esame di ammissione alle scuole medie alla sessione aggiuntiva per ammalati e viene promossa con la media del nove. La storia finisce con un accenno alle vacanze estive di Prisca ed al matrimonio di Leopoldo e Ondina.\nI capitoli del libro raccontano ognuno le vicende delle protagoniste in un mese di scuola, da settembre a giugno. Ogni capitolo comprende un testo scritto da Prisca, che nella maggior parte dei casi \u00e8 un racconto di fantasia ispirato alle vicende che l'autrice vive in classe o con le due amiche e spesso fa da sfogo contro la maestra, mentre in altri casi \u00e8 una lettera."}
{"id": "1926570", "revid": "599013", "url": "https://it.wikipedia.org/wiki?curid=1926570", "title": "Alberto Acosta", "text": "Carriera.\nClub.\nNato ad Arocena, in Argentina, \"Beto\" Acosta entra nelle giovanili della squadra della sua citt\u00e0, il 9 de Julio, passando a 20 anni all'Uni\u00f3n de Santa Fe, squadra che lo fa debuttare in prima squadra nel 1986. Dopo il periodo nella squadra biancorossa, viene acquistato dal San Lorenzo de Almagro, societ\u00e0 alla quale Acosta rimarr\u00e0 legato per diversi periodi della sua carriera.\nNel 1990 arriva in Europa, ai francesi del , dove per\u00f2, pur giocando con continuit\u00e0, segna solo 6 volte in 38 partite. Nel 1991 fa quindi ritorno in Argentina, nuovamente al San Lorenzo de Almagro, dove disputa buone stagioni in Primera Divisi\u00f3n Argentina, prima di trasferirsi al Boca Juniors, dove segna 10 volte in 34 partite.\nNel 1994 Acosta passa ai cileni dell'Universidad Cat\u00f3lica, dove segna frequentemente, 43 reti in 45 partite, mantenendosi poco sotto la media di una rete a partita. Nel 1995 gli Yokohama F. Marinos acquistano Acosta, e in Giappone \"el Beto\" segna 10 gol in 21 partite. Nel 1996 torna in Cile, e successivamente in Argentina nel San Lorenzo. Nel 1998 torna in Europa, in Portogallo, allo Sporting Lisbona, dove con i suoi gol aiuta la squadra a vincere il campionato, titolo che mancava alla societ\u00e0 da 18 anni, risultando anche secondo miglior marcatore del torneo. Nel 2001 torna al San Lorenzo per chiudervi la carriera nel 2003.\nNazionale.\nAcosta ha fatto parte della rosa dell' per la Copa Am\u00e9rica 1993 e per la Confederations Cup 1992. In totale conta 19 presenze e 2 reti con la \"Selecci\u00f3n\"."}
{"id": "1926571", "revid": "1369234", "url": "https://it.wikipedia.org/wiki?curid=1926571", "title": "Armenia", "text": "LArmenia (), ufficialmente Repubblica di Armenia (), \u00e8 uno Stato asiatico indipendente del Caucaso meridionale con capitale Erevan.\nDa un punto di vista storico-culturale, il paese \u00e8 tuttavia a volte considerato europeo ed \u00e8 un membro del Consiglio d'Europa.\nL'Armenia confina con la Turchia a ovest, la Georgia a nord, l'Azerbaigian e la repubblica \"de facto\" dell'Artsakh (gi\u00e0 Nagorno Karabakh) a est, l'Iran e l'exclave azera del Nax\u00e7\u0131van a sud. \u00c8 quindi uno Stato senza sbocco al mare.\nEtimologia del nome.\nIl nome originario del paese era \"Hayq\", divenuto pi\u00f9 tardi \"Hayastan\", traducibile come \"la terra di Haik\" (\"stan\" \u00e8 un tipico suffisso persiano per indicare un territorio). Secondo la leggenda, Haik era un discendente di \"No\u00e8\" (essendo figlio di Togarmah, che era nato da Gomer, a sua volta nato dal figlio di No\u00e8, Yafet) e, secondo la tradizione ebraico-cristiana, antenato di tutti gli armeni. Haik si stabil\u00ec ai piedi del monte Ararat, part\u00ec poi per assistere alla costruzione della Torre di Babele e, ritornato, sconfisse il re assiro Nimrod presso il lago di Van, nell'attuale Turchia.\nIl termine \"Armenia\" fu coniato dai popoli confinanti a partire dal nome della pi\u00f9 potente trib\u00f9 presente nel territorio (gli armeni, appunto) e deriva da \"Armenak\" (o \"Aram\"), un discendente di Haik e un grande condottiero del popolo armeno. Fonti precristiane riportano invece la derivazione dal termine \"Nairi\" (cio\u00e8 \"terra dei fiumi\") che \u00e8 l'antico nome della regione montuosa del paese e che \u00e8 usato sia da alcuni storici greci sia dall'iscrizione di Behistun, ritrovata in Iran e risalente al 521 a.C.\nStoria.\nSecoli dopo i conflitti con la civilt\u00e0 degli Ittiti, il primo impero armeno fu la civilt\u00e0 di Urartu, che fior\u00ec nel Caucaso e nell'Asia Minore orientale tra l'800 a.C. e il 600 a.C. Nel I secolo a.C., durante il regno di Tigrane II d'Armenia, l'Armenia costituiva un impero regionale che si estendeva dalle coste del mar Nero al mar Caspio e a quelle del Mediterraneo, ma nel 66 a.C. venne sconfitta dai Romani guidati da Pompeo; da quella data fu per secoli una delle poste in gioco prima fra Romani e Parti e poi fra Bizantini e Sasanidi.\nNel 301 l'Armenia fu il primo stato al mondo ad adottare il Cristianesimo come religione di Stato, precedendo cos\u00ec di alcuni decenni l'Impero romano, dove anzi missionari armeni si recarono a diffondere il cristianesimo: in particolare, ricerche del 2019 portano a ritenere S. Mercuriale, primo vescovo di Forl\u00ec, proprio di origine armena.\nCon Gregorio Illuminatore fu istituita la Chiesa Apostolica Armena, che si separ\u00f2 dalle altre chiese cristiane dopo il Concilio di Calcedonia del 451. Con il succedersi delle dinastie e delle occupazioni di parti, romani, arabi (dal 645), mongoli e persiani, lo stato armeno fu notevolmente indebolito.\nQuando l'Armenia fu di nuovo un regno indipendente (884-1045), visse un rinascimento culturale, politico ed economico. Venne fondata una nuova capitale, Ani, ora in Turchia. Con la costruzione di Ani, l'Armenia divenne una popolosa e prospera nazione che ebbe influenza politica sulle nazioni vicine. Sebbene la nativa dinastia dei Bagratidi, alla quale gli Arabi avevano affidato la corona d'Armenia, si trovasse in circostanze favorevoli, il sistema feudale indebol\u00ec gradualmente il paese erodendo il sentimento di lealt\u00e0 nei confronti del governo centrale.\nNel 1071, dopo la sconfitta di Bisanzio da parte dei Turchi Selgiuchidi guidati da Alp Arslan nella Battaglia di Manzikert, anche l'Armenia Maggiore venne conquistata. Migliaia di famiglie cristiane, guidate da un familiare dell'ultimo re di Ani, lasciarono l'Armenia e si insediarono in terre straniere, come la Cilicia. La situazione diede ai Curdi l'opportunit\u00e0 di espandersi nel territorio dell'Armenia in Anatolia. Dal 1080 al 1375, il centro politico della nazione armena si spost\u00f2 verso sud, come Regno Armeno di Cilicia, con i suoi stretti legami con gli Stati crociati, primo fra tutti la contea di Edessa, per i comuni interessi anti-bizantini e anti-islamici; finch\u00e9 i Mamelucchi d'Egitto non lo conquistarono.\nNel 1454, un anno dopo la conquista di Costantinopoli da parte di Maometto II, l'impero ottomano e la Persia dominata dai Safavidi si spartirono la regione. Il Sultano invit\u00f2 l'arcivescovo armeno a stabilire un patriarcato a Costantinopoli. Gli armeni di Costantinopoli divennero una componente rispettabile della societ\u00e0 ottomana, mentre gli altri armeni subivano le angherie dei vari pasci\u00e0 e bey e pagavano esosi tributi imposti dalle trib\u00f9 curde.\nTra il 1813 e il 1828 il territorio che corrisponde all'attuale Armenia (i khanati di Erevan e Karabakh) furono temporaneamente annessi all'Impero russo. In seguito alle guerre Russo-Turche (1828-1829) l'Impero ottomano cedette una parte del territorio armeno all'Impero Russo. Nel XIX e XX secolo le ambizioni della Russia di penetrare nel territorio armeno erano legate all'obiettivo di trovare uno sbocco sul Mar Mediterraneo. Nonostante le riforme di Abdul Mejid I nel 1839, la situazione degli armeni ottomani cominci\u00f2 a peggiorare (Massacri hamidiani del 1895-96) rendendo gli armeni sempre pi\u00f9 filo-russi e infidi per gli ottomani.\nNegli ultimi anni dell'Impero ottomano (1915-1923), molti armeni residenti nell'Anatolia orientale (che erano perci\u00f2 chiamati dai loro connazionali \"armeni occidentali\") furono sterminati in quello che \u00e8 stato successivamente definito il \"genocidio armeno\". A questo proposito, mentre gli armeni e l'opinione pubblica mondiale ritengono che si sia trattato effettivamente di un genocidio sostenuto e organizzato dalle autorit\u00e0 ottomane, i turchi affermano che tale strage fu dovuta a una guerra civile accompagnata dalla carestia e dalle malattie. Secondo le stime, le vittime oscillano fra e persone. Il genocidio viene commemorato dagli armeni di tutto il mondo il 24 aprile.\nNel corso della Rivoluzione Russa, nel settembre 1917 si tenne la convenzione di Tiflis (Tbilisi), in cui si elesse un Consiglio Nazionale Armeno. Tuttavia, la firma del patto russo-ottomano del 1\u00ba gennaio 1918 permise al pasci\u00e0 Vehib di attaccare la nuova Repubblica Federale Democratica Transcaucasica, cui dal 28 maggio succedette la Prima Repubblica di Armenia (o \"Prima Repubblica Armena\"), con l'appoggio di irregolari curdi e successivamente dei Tatari dell'Azerbaigian. Bench\u00e9 l'Armenia occidentale fosse riconosciuta come parte della Repubblica di Armenia nel Trattato di S\u00e8vres (10 agosto 1920), la sconfitta militare contro i Turchi (Trattato di Alexandropol, il 2 dicembre 1920) e la successiva invasione da parte delle truppe bolsceviche russe (29 novembre - 4 dicembre 1920) costrinsero il 4 marzo 1922 l'Armenia ad entrare a far parte della Repubblica Transcaucasica, una delle repubbliche dell'Unione Sovietica, la quale l'11 settembre firm\u00f2 il Trattato di Kars, con cui cedeva alla Turchia ulteriori territori armeni. Solo nel 1936 fu costituita la Repubblica socialista sovietica armena.\nNel 1988, la parte settentrionale del Paese fu sconvolta da un violentissimo terremoto.\nL'Armenia dichiar\u00f2 la sua indipendenza dall'Unione Sovietica il 21 settembre 1991. Negli ultimi decenni il paese \u00e8 stato impegnato in un lungo conflitto con l'Azerbaigian per il controllo del Nagorno-Karabakh, un'exclave armena in territorio azero che fu assegnata al governo di Baku da Stalin. I due stati si sono affrontati nel 1988 per il controllo dell'enclave, conflitto che \u00e8 esploso a seguito dell'indipendenza di entrambi i paesi avutasi con la dissoluzione dell'URSS (1991). Nel maggio 1994, con la proclamazione del cessate il fuoco, le autorit\u00e0 armene controllavano non solo l'intero Nagorno Karabakh ma anche alcune adiacenti porzioni di territorio al di fuori degli originari confini dell'oblast. Le economie di entrambi gli stati hanno sofferto a causa della guerra, soprattutto per via dei reciproci blocchi commerciali.\nGeografia.\nDal punto di vista geografico l'Armenia \u00e8 situata nel continente asiatico (Asia occidentale), ma spesso lo stato armeno viene compreso tra gli stati europei, in ragione di considerazioni di tipo storico-culturale.\nMorfologia.\nL'Armenia \u00e8 un territorio prevalentemente montuoso, senza sbocchi sul mare, ricco di vulcani spenti, risultato di un sollevamento della crosta terrestre venticinque milioni di anni fa che ha creato l'altopiano armeno e la catena del Caucaso Minore che si estende dal nord dell'Armenia verso sud-est, tra il lago Sevan e l'Azerbaigian, fino al confine con l'Iran.\nRischio sismico.\nL'Armenia si trova nel cuore di un'area ad alto rischio sismico. La regione \u00e8 infatti sottoposta alla forte e costante pressione della placca tettonica della Penisola arabica gi\u00e0 staccata dal continente africano e che continua a \u201cpremere\u201d verso nord-est, scontrandosi con la placca eurasiatica. La subduzione e la collisione, che sono all'opera da milioni di anni, sono responsabili dell'esteso vulcanismo che caratterizza l'area. Sono stati mappati pi\u00f9 di 500 vulcani quaternari; la maggior parte sono vulcani monogenici ma molti sono stratovulcani, incluso l'Ararat, simbolo del paese ma appena al di fuori del territorio armeno. Sono state documentate diverse eruzioni preistoriche e storiche e l'attivit\u00e0 tettonica non si \u00e8 fermata come dimostrano i frequenti terremoti, l'ultimo dei quali uccise tra le venticinquemila e le trentamila persone il 7 dicembre 1988, in particolare distruggendo le citt\u00e0 di Spitak e Leninakan, e devastando Gyumri, la seconda citt\u00e0 del paese.\nIdrografia.\nL'Armenia \u00e8 ricca di acque dolci, solo il lago Sevan ne contiene 33,2\u00a0km\u00b3. Il lago Sevan, ad un'altezza di circa 1900\u00a0m s.l.m. \u00e8 di gran lunga il pi\u00f9 esteso del paese, essendo il secondo, il lago Arpi, esteso appena l'1,75% rispetto al primo. Dal lago Sevan nasce l'Hrazdan che attraversa la capitale Erevan al centro del paese per sfociare nell'Aras, al confine con la Turchia, il fiume pi\u00f9 lungo del paese (158\u00a0km in territorio armeno), che raccoglie anche le acque dell'Akhurian, il secondo fiume per lunghezza, per formare un'ampia valle pianeggiante condivisa tra Armenia, Turchia e pi\u00f9 a valle Iran e Azerbaigian. Pi\u00f9 a sud si trovano il fiume Vorotan, anch'esso affluente dell'Aras in territorio azero.\nIl fiume Aras indica il confine con la Turchia.\nSul versante opposto, in una stretta gola a nord, scorre il Debed, sulla via per la Georgia, nel punto pi\u00f9 basso del paese.\nClima.\nIl clima \u00e8 di tipo continentale e dato che le catene montuose fermano le influenze del mar Mediterraneo e del Mar Nero comprende estati calde e inverni freddi; le precipitazioni variano molto da zona a zona: lungo le rive del fiume Aras, la zona pi\u00f9 arida del paese, superano raramente i 300\u00a0mm, mentre alle altitudini pi\u00f9 elevate raggiungono gli 800\u00a0mm l'anno.\nPopolazione.\nLa popolazione secondo i dati relativi al luglio 2005 era di abitanti, con un'et\u00e0 media di circa 33 anni e un tasso di crescita del -0.25%; l'Armenia \u00e8 il secondo paese pi\u00f9 densamente popolato dell'ex-Unione Sovietica con 101 ab/km\u00b2. Tuttavia, la popolazione \u00e8 fortemente in declino. Una delle cause principali di questo fenomeno \u00e8 rappresentata dall'emigrazione, uno dei problemi pi\u00f9 gravi che il paese si \u00e8 trovato ad affrontare sin dal crollo dell'URSS. A peggiorare la situazione contribuisce un tasso di natalit\u00e0 piuttosto basso che rende negative le previsioni di lungo periodo e che potrebbe modificare i rapporti di forza fra l'Armenia e l'Azerbaigian qualora quest'ultimo decidesse di riconquistare i territori perduti. Negli ultimi anni il trend pare tuttavia essersi modificato, per via dei molti armeni tornati in patria dalla diaspora e del graduale miglioramento dell'economia che ha portato ad un leggero incremento naturale della popolazione.\nEtnie.\nLa popolazione \u00e8 composta per la maggior parte di armeni che costituiscono (censimento del 2001) il 97,9% della popolazione; il resto comprende curdi (1,3%), russi (0,5%) e altri gruppi presenti in percentuali molto basse (assiri, ucraini, greci ed altri ancora). La popolazione curda appartiene principalmente al gruppo religioso degli yazidi. L'Armenia ospita solo parte della popolazione armena. Alcune stime contano 8 milioni di armeni residenti all'estero, originari perlopi\u00f9 del Medio Oriente, contro i meno di 3 milioni di abitanti dell'Armenia.\nLingue.\nNel paese si parla la lingua armena nella variante dell'orientale, diffuso anche nella comunit\u00e0 armena dell'Iran. Nel paese sono diffuse diverse minoranze linguistiche e gran parte della popolazione armena parla come seconda lingua il russo. L'armeno \u00e8 la lingua ufficiale del paese secondo l'art. 20 della Costituzione, ed \u00e8 parlato come prima lingua dalla maggior parte della sua popolazione.\nLe altre lingue minoritarie comprendono il kurmanc\u00ee (o curdo settentrionale) parlato dalla minoranza yazida, l'assiro, il greco e il russo.\nReligioni.\nL'Armenia \u00e8 un paese a maggioranza cristiana. La Chiesa armena vanta una tradizione antichissima, che risale al III secolo d.C. (l'Armenia \u00e8 considerata la prima nazione al mondo ad aver adottato, nel 301, il cristianesimo come religione ufficiale). La Chiesa Apostolica Armena professa un cristianesimo di tipo miafisita, orientale, e non esattamente in linea con le tesi conclusive del Concilio di Calcedonia. Fortemente conservatrice e ritualistica, la Chiesa armena \u00e8 per questo vicina a quella copta, a quella ortodossa siriaca e a quella Ortodossa in generale. Esistono poi piccole minoranze di protestanti evangelici, di cattolici (i quali fanno riferimento alla Chiesa armeno-cattolica, il cui centro spirituale \u00e8 Bzoummar, in Libano) e di praticanti gli antichissimi culti tradizionali. Gli Yazidi, che vivono nella zona occidentale del paese, praticano una particolare religione nota come \"yazidismo\". I curdi e gli azeri che un tempo vivevano nel paese praticavano l'Islam; tuttavia molti di essi hanno abbandonato l'Armenia in seguito al conflitto con l'Azerbaigian. Dal canto suo, a causa della guerra l'Armenia ha ricevuto numerosi profughi armeni in fuga dall'Azerbaigian. Numericamente i cristiani ortodossi armeni rappresentano il 93% della popolazione, il 2% appartiene ad altre confessioni e lo yazidismo \u00e8 praticato dall'1%. Il restante 4% dichiara di non seguire alcun culto religioso.\nCultura.\nLetteratura.\nLa letteratura scritta nacque nel V secolo d.C. sospinta dalla cultura cristiana, in sostituzione di quella tradizione orale gi\u00e0 diffusa da almeno dieci secoli.\nI padri della letteratura armena furono Mastots e Sahak il Grande, fondatori dell'Accademia denominata \"Scuola dei Traduttori\", che si accost\u00f2 alla letteratura religiosa greca. Se nei secoli seguenti si impose il carattere storiografico assieme agli argomenti religiosi, ben rappresentati dalla poetessa Sahakduxt, intorno al XII secolo rifior\u00ec una letteratura popolare, basata su tematiche amorose, morali e religiose. Nel Settecento si diffuse la cultura letteraria \"Mechitarista\", basata sulla congregazione del monaco Mechitar e legata alla cultura greca.Negli ultimi due secoli, gli scrittori armeni hanno descritto la realt\u00e0 della drammatica storia del popolo, e tra di essi si annovera il poeta e patriota Hovhannes Tumanjan e i poeti e intellettuali della diaspora Arsciak Ciobanian e Hrand Nazariantz.\nArte.\nArte figurativa.\nLe pi\u00f9 antiche tracce di elementi artistici, per cos\u00ec dire proto-armeni risalgono al III millennio a.C., e gi\u00e0 nel II millennio la lavorazione dei metalli raggiunse un buon livello tecnico, come hanno attestato i reperti rintracciati nei pressi di Kirovakan: coppe d'oro con raffigurazioni di animali, boccali d'argento, braccialetti e armi. Al I millennio, appartengono invece vasi con bassorilievi, statue monolitiche di notevole altezza raffiguranti animali e soprattutto il pesce, simbolo della fecondit\u00e0. L'arte armena sub\u00ec una forte influenza ellenistica, nel periodo che intercorre fra il III secolo a.C. e il III secolo d.C., durante il quale fior\u00ec la scultura di statue rappresentanti divinit\u00e0, di cui \u00e8 un pregevole esempio la testa della dea Anahit. L'arte armena attese il Medioevo per creare una fisionomia pi\u00f9 originale, che si manifest\u00f2 attraverso monumenti funerari e decorazioni architettoniche; tra gli esempi pi\u00f9 tipici di arte armena, di questo periodo, vanno ricordate le \"pietre-croci\", dette \"katchkar\". Anche la pittura visse una fase di espansione, come dimostrano i numerosi affreschi e mosaici contenuti nelle chiese. Dal XV secolo si svilupparono scuole di pitture culminate con quella della famosa famiglia Hovnatanyan, che oper\u00f2 dal XVII al XIX secolo. Negli ultimi due secoli l'arte armena ha risentito dell'influenza degli indirizzi dell'arte russa e sovietica.\nArchitettura.\nPoche tracce sono restate dell'architettura proto-cristiana e quindi il primo periodo fertile documentabile risale al VII secolo, con la costruzione di molte chiese e la presenza di elementi che precorrono l'architettura medioevale, come il gusto del verticale, del dinamismo, della smaterializzazione degli spazi interni. In questo periodo vennero costruite le chiese longitudinali a cupola, a pianta centrale, a perimetro rettangolare, a pianta quadriconca, che mostrano soluzioni talvolta in anticipo rispetto all'Occidente. Le costruzioni sono state erette, soprattutto, grazie alla pietra vulcanica, lavorata con molta accuratezza all'esterno. Non mancano le decorazioni scultoree alle pareti, cos\u00ec come le soluzioni innovative esemplificate dall'uso dei tamburi, decorati da finestre per reggere le cupole, che anticip\u00f2 il gusto bizantino, oppure l'uso particolare delle arcate cieche che anticip\u00f2 l'architettura romanica. Gi\u00e0 nel 1925, Aleksandr Tamanian disegn\u00f2 i piani urbanistici di molte citt\u00e0 armene come Leninakan (oggi Gyumri), Nor bayazet (ora Gavar) o Etchmiadzin nel 1927. Ma Tamanian \u00e8 meglio conosciuto e famoso per la sua trasformazione della capitale, Erevan, con Nikoghayos Buniatian, in uno stile tipicamente neo-armeno. Anna Ter-Avetikian, la prima armena ad esercitare la professione di architetto, ha lavorato con loro.\nPatrimoni dell'umanit\u00e0.\nL'Armenia ha tre siti che sono stati iscritti nella Lista dei patrimoni dell'umanit\u00e0 dell' UNESCO.\nCinema.\nIl cinema in Armenia fu istituito il 16 aprile 1923, con la creazione del Comitato statale del cinema armeno tramite decreto governativo sovietico.\nTuttavia, il primo film armeno con soggetto armeno chiamato \"Haykakan Sinema\" venne prodotto all'inizio del 1912 al Cairo da Vahan Zartarian. Il film fu presentato in anteprima al Cairo il 13 marzo 1913.\nNel marzo 1924, fu fondato a Erevan l'Armenfilm, il primo studio cinematografico armeno. Namus \u00e8 stato il primo film muto armeno in bianco e nero, diretto da Hamo Beknazarian nel 1925, basato su un'opera teatrale di Alexander Shirvanzade.\nMusica contemporanea.\nNel panorama musicale contemporaneo vanno citati il cantante Andr\u00e9 (nome d'arte di Andre\u00ef Hovnanyan), Charles Aznavour e il gruppo System of a Down, residente negli Stati Uniti d'America. I componenti sono tutti originari dell'Armenia, e discendono dai superstiti del genocidio subito dal loro popolo, di cui parlano in molte canzoni. Nonostante l'origine comune dei quattro membri del gruppo, solo il bassista Shavo Odadjian \u00e8 nato in Armenia, il 22 aprile 1974 a Erevan. Si fanno notare per le numerose influenze stilistiche, ma anche per l'impegno sociale e politico. Insieme al chitarrista Tom Morello guidano l'organizzazione non profit Axis of Justice, che riunisce associazioni politiche, fans e musicisti di varia estrazione per difendere la giustizia sociale.\nDal 2006 la band non \u00e8 stata pi\u00f9 attiva e se ne \u00e8 pi\u00f9 volte vociferato lo scioglimento, ufficialmente non si \u00e8 mai parlato di rottura ma solo di una pausa dei componenti pensata per dare sfogo ai loro progetti solisti. La band ha ripreso le attivit\u00e0 con un tour estivo nel 2011. Nel panorama musicale jazz moderno \u00e8 importante ricordare il pianista compositore armeno Tigran Hamasyan, il quale iniziando una carriera da giovanissimo (18 anni) ha partecipato a numerosi concorsi internazionali specie in Francia, vincendo numerosi premi come miglior nuovo talento, e rivelazione nel mondo jazzistico. Ha inoltre composto diversi album di proprie composizioni, chiaramente influenzate dalla musica folk armena, dal progressive e caratterizzate da un forte impulso ritmico, dall'uso della vocalit\u00e0 come elemento aggiuntivo ma determinante nella musica strumentale.\nLa musica del 900 annovera fra i massimi interpreti della vocalit\u00e0 contemporanea Catherine Anahid Berberian, pi\u00f9 nota come Cathy Berberian (Attleboro, 4 giugno 1925 \u2013 Roma, 6 marzo 1983). Ella, figlia di emigranti armeni, fu mezzosoprano, compositrice e traduttrice statunitense. Dal 1950 al 1964 sposata con il compositore italiano Luciano Berio, Cathy Berberian fu figura di spicco della musica contemporanea a cavallo fra gli anni Sessanta e Settanta, insignita di prestigiosi premi, quali il Grammy Award nel 1972, 1973 e 1974 e il Grand Prix du Disque. Altra cantante nota \u00e8 Susanna Petrosyan. E ancora tra il XX e il XXI secolo si \u00e8 distinta la figura di Aram Asatryan e nel XXI secolo quella di Sirusho. Sovietico ma di origini armene \u00e8 anche il compositore Aram Il'i\u010d Cha\u010daturjan.\nUn tipico strumento tradizionale musicale armeno \u00e8 il Duduk, riconosciuto nel 2005 dall'UNESCO Patrimonio immateriale dell'umanit\u00e0.\nScienza.\nUno dei pi\u00f9 noti scienziati armeni del XX secolo fu Viktor Amazaspovi\u010d Ambarcumjan, tra i pionieri dell'astrofisica teorica: il 18 settembre di ogni anno, in onore alla sua data di compleanno, si celebra in Armenia l'Astronomy Day.\nMedia.\nLa televisione pubblica armena \u00e8 ARMTV, fondata nel 1955.\nSport.\nGiochi olimpici.\nLa prima medaglia d'oro olimpica per l'Armenia \u00e8 stata vinta da Armen Nazaryan, nella lotta greco-romana, ai Giochi olimpici di Atlanta del 1996.\nCalcio.\nLa Nazionale di calcio dell'Armenia \u00e8 sorta dopo l'indipendenza dall'Unione Sovietica. Il suo primo incontro ufficiale venne giocato il 14 ottobre 1992 contro la Moldavia, finito a reti bianche.\nIl Campionato armeno di calcio \u00e8 suddiviso in un campionato di massima divisione, la Bardsragujn chumb, e la Ara\u01f0in Xowmb.\nScacchi.\nGli scacchi sono materia obbligatoria alla scuola elementare.\n L'Armenia ha una grande tradizione nel campo degli scacchi. Tra tutti gli scacchisti si possono ricordare Tigran Vartani Petrosyan (dodicesimo campione del mondo di scacchi) e Levon Aronyan, due volte campione nella Coppa del Mondo di scacchi, nel 2005 e nel 2017. La squadra nazionale armena ha conquistato l'oro nelle Olimpiadi degli scacchi del 2006, 2008, e 2012.\nOrdinamento dello Stato.\nL'Armenia \u00e8 una repubblica parlamentare.\nIn passato, secondo la costituzione del 2005, l'Armenia era una repubblica semipresidenziale. Il presidente della repubblica era eletto direttamente dal popolo per un mandato quinquennale. Bench\u00e9 il presidente avesse forti poteri, il primo ministro doveva godere della fiducia del Parlamento. Il parlamento unicamerale \u00e8 detto \"Azgayin Zhoghov\" (Assemblea nazionale).\nA seguito dell'approvazione del referendum costituzionale del 2015, sono state introdotte alcune modifiche alla Costituzione dell'Armenia, con efficacia a partire dalle successive tornate elettorali del 2017 e 2018: l'ordinamento statuale \u00e8 mutato dal sistema semipresidenziale al sistema parlamentare, con elezione parlamentare del presidente della Repubblica (che non deve appartenere ad alcun partito politico), il cui mandato \u00e8 stato prolungato da 5 a 7 anni, e il numero dei seggi parlamentari \u00e8 stato ridotto da 131 a 101.\nRivendicazioni territoriali.\nL'Armenia rivendica storicamente dall'Azerbaigian il territorio della Nax\u00e7\u0131van. Nella regione del Nagorno Karabakh dal 1991 \u00e8 costituita la repubblica armena di Artsakh, gi\u00e0 denominata \"repubblica del Nagorno Karabakh\". Non sono ufficiali le rivendicazioni nei confronti della Turchia, ma gran parte dell'Armenia storica \u00e8 dal 1923 parte della repubblica turca. Anche per la Giavachezia, regione abitata prevalentemente da armeni nel sud della Georgia, non vi sono rivendicazioni ufficiali.\nSuddivisione amministrativa.\nL'Armenia \u00e8 divisa in 11 province dette \"marzer\" (\"marz\" al singolare), una delle quali \u00e8 la capitale nazionale:\nOgni provincia \u00e8 guidata da un governatore (marzpet) nominato dal governo nazionale, salvo che a Erevan, dove la carica \u00e8 riconosciuta al sindaco.\nInoltre, l'Armenia conta 48 citt\u00e0, 949 villaggi organizzati in 926 comunit\u00e0 (48 urbane e 866 rurali).\nCitt\u00e0 principali.\nLe citt\u00e0 principali sono Erevan (capitale), Gyumri e Vanadzor.\nIstituzioni.\nUniversit\u00e0.\nTra le universit\u00e0 armene ricordiamo la principale, l'Universit\u00e0 Statale di Erevan, fondata il 16 maggio 1919, l'Universit\u00e0 Politecnica di Yerevan, l'importante Universit\u00e0 di Medicina, frequentata da numerosi cittadini stranieri soprattutto indiani e iraniani e l'Universit\u00e0 di Lingue Straniere \"Valerij Brusov\".\nPolitica.\nPolitica interna.\nIl popolo armeno vot\u00f2 a favore dell'indipendenza con un referendum tenutosi nel settembre 1991.\nLevon Ter-Petrossian, del Movimento nazionale panarmeno (\"Hayots Hamazgain Sharzhum,\" HHS), fu presidente della neonata repubblica (rieletto nel 1996) fino al gennaio 1998, anno in cui fu costretto a dimettersi a causa di una serie di proteste pubbliche contro la sua politica autoritaria e per il suo atteggiamento sulla questione del Karabagh.\nFu sostituito dal primo ministro ultranazionalista Robert Kocharyan (nato in Karabagh e gi\u00e0 leader di quella regione), eletto il 30 marzo 1998 con il 59,5% dei voti contro il candidato post-comunista Karen Demirchyan (HZK).\nTuttavia, alle elezioni parlamentari dell'aprile 1999, gli oppositori Demirchyan (HZK) e Vazgen Sargsyan (HHK) coalizzati vinsero e ottennero le cariche di presidente dell'assemblea e di primo ministro. Il 27 ottobre 1999, l'assassinio del primo ministro V. Sargsyan, di K. Demirchyan e di altri politici caus\u00f2 un periodo di instabilit\u00e0 dal quale l'Armenia usc\u00ec il 5 marzo 2003 grazie alla rielezione al secondo turno di Robert Kocharyan con il 67,5% dei voti (primo turno 48,3%: terzo candidato Artashes Geghamyan - AM) contro il candidato post comunista Stepan Demirchyan (figlio del precedente), e forte dell'appoggio di una coalizione parlamentare. Le elezioni legislative del 25 maggio 2003 videro infatti la vittoria della coalizione pro-Kocharyan (HHK 23,5% dei voti e 31 seggi; HHD 11,4% voti; OE 19 seggi).\nFino al 2007 l'Assemblea Nazionale \u00e8 stata controllata da una coalizione tripartitica formata dal Partito Repubblicano d'Armenia (HHK) , dalla Federazione Rivoluzionaria Armena (HHD o Dashnak) e del partito centrista \"Stato di diritto\" (OE). L'opposizione era invece formata da numerosi piccoli partiti riuniti nel \"Blocco della Giustizia\". Le elezioni legislative del 12 maggio 2007 videro l'HHK ottenere il 33,9% dei voti e 64 seggi e altri due partiti alleati un ulteriore 35% (BHK: 15,1% e 24; HHD: 13,6% e 16); anche due partiti di opposizione entrarono in Parlamento: \"Stato di diritto\" (OE: 7% e 9) e \"Patrimonio\" (Z: 5,8% e 7).\nIl 19 febbraio 2008 \u00e8 stato eletto presidente il primo ministro Ser\u017e Sargsyan (HHK), con il 52,82% dei voti al primo turno contro Levon Ter-Petrossian (terzo Artur Baghdasaryan - OE); primo ministro \u00e8 diventato al suo posto Tigran Sargsyan.\nIl governo di Kocharian dichiarava apertamente di puntare alla creazione di un Parlamento di stile occidentale, libero e democratico. Tuttavia, gli osservatori internazionali sono spesso critici in merito alla legalit\u00e0 della vita politica armena per quel che riguarda le elezioni parlamentari, quelle presidenziali e i referendum costituzionali tenutisi a partire dal 1995; si segnalano infatti brogli elettorali, mancanza di cooperazione da parte della Commissione Elettorale, scarsi controlli di liste e cabine elettorali. Nonostante ci\u00f2, l'Armenia \u00e8 considerata una delle nazioni pi\u00f9 democratiche della CSI.\nIl 23 aprile 2018 il gi\u00e0 due volte primo ministro Ser\u017e Sargsyan \u00e8 stato costretto a rassegnare le proprie dimissioni a seguito di accese proteste. L'8 maggio dello stesso anno, il leader dell'opposizione e principale ideatore delle proteste, Nikol Pashinyan, \u00e8 stato nominato primo ministro con l'appoggio di tutti i partiti di opposizione.\nPolitica estera.\nL'Armenia, un paese piccolo, montuoso e senza accesso al mare, oltre che cristiano, gode dei vantaggi connessi all'esistenza di una numerosa diaspora, soprattutto in Francia e negli Stati Uniti. Cura inoltre buone relazioni con la confinante Georgia (anch'essa cristiana), da cui dipende per l'accesso al mare.\nL'Armenia ha relazioni molto difficili con la Turchia, per la questione del genocidio armeno (1905-1915) negato da quest'ultima, e con l'Azerbaigian, per la questione del Karabagh, regione a popolazione armena (1988-1993), e del Nax\u00e7\u0131van.\nAnche in funzione anti-turca, l'Armenia ha avuto storicamente ed ha buone relazioni con la Russia (di cui ospita una base militare a Gyumri) e con l'Iran, altro paese della diaspora (a cui \u00e8 connessa da un gasdotto).\nUltimamente, l'Armenia si \u00e8 impegnata nell'integrazione con le istituzioni europee, aderendo al programma \"Partnership for Peace\" della NATO e al Consiglio d'Europa.\nNell'ottobre 2014 \u00e8 entrata a far parte dell'Unione economica eurasiatica.\nEconomia.\nIl settore primario occupa il 40% della popolazione. Si coltivano principalmente frumento, orzo, mais, patate, tabacco, ortaggi, vite e frutta. Il latte di pecora d\u00e0 il famoso motal. L'Armenia \u00e8 comunque costretta a importare grandi quantit\u00e0 di generi alimentari perch\u00e9 la produzione locale non \u00e8 in grado di soddisfare il fabbisogno del paese. Importante \u00e8 anche l'estrazione di oro, rame, zinco, ferro, argento e gas naturale.\nL'Armenia \u00e8 un paese altamente industrializzato. Il settore industriale \u00e8 quello che conta in assoluto pi\u00f9 addetti al lavoro. Hanno una particolare importanza le industrie di genere alimentare, cartaria, meccanica, elettrica, tessile, chimica, della gomma, del cemento e del tabacco. Il settore industriale ha sofferto gravemente a causa del blocco economico imposto dall'Azerbaigian nel 1991. Nel 1994 il paese annunci\u00f2 quindi la decisione di ripristinare gli impianti di Mdedzamor, la sola stazione nucleare nella regione transcaucasica, chiusi in seguito al terremoto dell'88, per compensare la diminuita disponibilit\u00e0 di energia. La valuta dell'Armenia \u00e8 il dram.\nPer quanto riguarda i trasporti, l'Armenia \u00e8 attraversata da linee ferroviarie che la collegano con Tbilisi (Georgia), Baku (Azerbaigian) e Kars (Turchia). I collegamenti con l'Azerbaigian e la Turchia sono, tuttavia, interrotti per la chiusura delle frontiere tra i paesi conseguente alla guerra del Nagorno-Karabakh.\nMolto redditizio \u00e8 il turismo montano.\nGastronomia.\nLa cucina armena \u00e8 considerata la pi\u00f9 antica tra le cucine della zona mediterranea e del medio-oriente, e si basa in particolare sui prodotti provenienti dall'attivit\u00e0 della pastorizia."}
{"id": "1926573", "revid": "1428919", "url": "https://it.wikipedia.org/wiki?curid=1926573", "title": "Mario Pellegrini", "text": "Biografia.\nSi laurea nel 1936 presso la Regia Scuola Superiore di architettura di Firenze con la tesi di un progetto di villa su Poggio Panichi (Firenze)."}
{"id": "1926575", "revid": "1149807", "url": "https://it.wikipedia.org/wiki?curid=1926575", "title": "Kuma (tributario del Mar Caspio)", "text": "Il Kuma \u00e8 un fiume della Russia ciscaucasica, tributario del mar Caspio; scorre nel territorio delle Repubbliche Autonome di Kara\u010daj-Circassia, del Daghestan, della Calmucchia e del kraj di Stavropol'.\nHa origine dal versante settentrionale del Caucaso (dalla catena laterale dei \"monti Skalistyj\"), a breve distanza dalle sorgenti di un altro importante fiume della regione, il Kuban'; scorre dapprima nel versante settentrionale della catena, in una valle piuttosto profonda mantenendo direzione orientale o nordorientale, successivamente costeggiando a sudovest la regione delle alture di Stavropol', bagnando le importanti citt\u00e0 di Mineral'nye Vody, Zelenokumsk e Bud\u00ebnnovsk. Superata quest'ultima citt\u00e0 entra nella depressione caspica, volgendo nuovamente il suo corso verso est; si tratta di un ambiente di steppa arida, molto caldo d'estate e molto poco popolato, tanto che il fiume non incontrer\u00e0 pi\u00f9 alcun centro urbano di rilievo fino alla foce nel mar Caspio, nel golfo di Kizljar. I maggiori affluenti sono il Podkumok da destra e il Mokryj Karamyk dalla sinistra.\nIl Kuma \u00e8 gelato, mediamente, da fine novembre - primi di dicembre fino agli inizi di marzo; la stagione primaverile vede i periodi di massima portata che tornano ad abbassarsi in estate; a causa del clima arido il fiume non \u00e8 mai molto ricco di acqua, con una portata media nel medio corso poco superiore ai 10\u00a0m\u00b3/s.\nIl Kuma, nel suo basso corso, attraversa una zona ricca di riserve petrolifere, per lo sfruttamento delle quali \u00e8 stata costruita nel 1961, a breve distanza dal corso del fiume, la cittadina di Neftekumsk.\nA causa della piattezza dei territori attraversati dal suo basso corso \u00e8 stato possibile realizzare importanti opere di collegamento con i corsi di altri fiumi della regione: il canale Kuma-Terek la collega con il bacino del fiume Terek, mentre il canale Kuma-Many\u010d, tramite il fiume Many\u010d, la collega al bacino idrografico del Don inserendola nel sistema unificato di idrovie della Russia europea. \nConfine euro-asiatico.\nI due fiumi Many\u010d e il fiume Kuma scorrono in una depressione che da essi prende il nome: la depressione del Kuma-Many\u010d, scelta come confine convenzionale tra Europa ed Asia. Nella stessa depressione corre il canale Kuma-Many\u010d e si trovano diverse paludi salmastre."}
{"id": "1926583", "revid": "767487", "url": "https://it.wikipedia.org/wiki?curid=1926583", "title": "D\u00f8dheimsgard", "text": "I D\u00f8dheimsgard (a volte abbreviati in 'DHG') sono un gruppo black metal norvegese formatosi nel 1994.\nStoria.\nInizialmente dediti a suonare black metal nei dischi \"Kronet Til Konge\" e \"Monumental Possession\", con l'album \"666 International\" del 1999 virarono verso sonorit\u00e0 sperimentali accostabili all'Avant-garde/Industrial metal. Dall'anno 2000 il gruppo viene nominato anche in forma abbreviata. Nel 2003 vi sono stati alcuni cambi nella formazione del gruppo: Aldrahn, Zweizz e Czral sono stati sostituiti.\n\"D\u00f8dheimsgard\" \u00e8 la contrazione di tre parole norvegesi: \"D\u00f8d\" che significa \"morte\", \"heim\" che vuol dire \"casa\" e \"gard\" il cui significato (per lo meno in questo caso) \u00e8 \"dimora\". Una traduzione studiata del nome potrebbe essere \"Dimora della morte\" o, in alternativa, \"Reame della morte/dei morti\".\nNel 2006 completano un nuovo album, \"Supervillain Outcast\", pubblicato nell'aprile 2007 da Moonfog Productions e The End Records.\nIl 4 gennaio 2008 annunciano che il cantante Kvohst ha lasciato il gruppo."}
{"id": "1926584", "revid": "767487", "url": "https://it.wikipedia.org/wiki?curid=1926584", "title": "Sundae Milk", "text": "I Sundae Milk sono un gruppo emo-core/pop-punk italiano formatosi nel 2002 ed originario della provincia di Parma. Due i dischi all'attivo: \"Downcast Lies Break Our Last Lifeshell\" (lp 2004) e \"After a Plain Sweetness\" (lp 2006) e 2 demo-cd: \"When Feelings Feel Like Dreams\" (demo-lp 2002) e \"Crystals Inside Lenses\" (demo-ep 2003).\nBiografia.\nI Sundae Milk nascono nel 2002 da un'idea di Andre/\u00c1leksz (cantante e chitarrista) e Matth (batterista).\nI due ragazzi, colleghi di lavoro presso una nota catena di fast food, scoprono di avere gusti musicali affini e decidono di dar vita ad un progetto che proponga una miscela delle loro sonorit\u00e0 preferite: sono infatti band come Dashboard Confessional, The Get Up Kids e Taking Back Sunday a influenzare maggiormente il primo sound dei Sundae Milk, ma sono presenti anche diversi richiami al pop-punk e all'hardcore melodico di gruppi come The Ataris e No Use for a Name.\nInizialmente Andre/\u00c1leksz (gi\u00e0 bassista nei gruppi \"Hermann Ass\" e \"Pissed Off Beans\") e Matth (all'epoca batterista dei \"Polecat Fitchew\") si ritrovano in sala prove con il solo obiettivo di divertirsi, ma con l'inserimento di Paul nel ruolo di bassista il progetto inizia a prendere una forma ben definita diventando ben presto il principale impegno artistico dei tre ragazzi.\nLa formazione cos\u00ec composta inizia infatti a lavorare sulle canzoni che andranno a formare il loro primo demo dal titolo \"When Feelings Feel Like Dreams\".\nContestualmente all'uscita di quest'ultimo si d\u00e0 inizio anche all'intensa attivit\u00e0 live del gruppo in tutta la penisola.\nNel 2003, ad un solo anno di distanza dal primo, la band pubblica un secondo demo formato da 6 tracce ed intitolato \"Crystals Inside Lenses\".\nIl sound dei Sundae Milk si evolve con l'aggiunta di nuove soluzioni melodiche e il gruppo decide, nel 2004, di registrare il suo album di debutto dal titolo \"Downcast Lies Break Our Last Lifeshell\".\nL'album, co-prodotto da quattro etichette (\"HEP Records\", \"Hot Movie Records\", \"Strictly-Commercial Records\" e \"Chumsley Records\") contiene 13 pezzi + 1 traccia nascosta e consacra la band come una delle prime realt\u00e0 della scena emo-core italiana.\nNel 2006, dopo due anni passati a suonare in giro per l'Italia e a sperimentare nuove sonorit\u00e0, i Sundae Milk ritornano in studio per incidere il loro secondo album, \"After a Plain Sweetness\";\" \"quest'ultimo, co-prodotto da quattro etichette ( l'italiana \"HEP Records\", l'anglo-americana \"Engineer Records\", la tedesca \"Strictly-Commercial Records\" e la brasiliana \"Enemy One Records\"), \u00e8 formato da 12 tracce atte a rappresentare una vera e propria escursione emozionale, enfatizzata da melodie incisive e un superbo utilizzo di soluzioni ritmiche e vocali ricercate."}
{"id": "1926585", "revid": "123482965", "url": "https://it.wikipedia.org/wiki?curid=1926585", "title": "Leone Magiera", "text": "Biografia.\nMagiera \u00e8 nato a Modena nel 1934 dall'ingegnere Ubaldo, appartenente ad un'antica famiglia modenese di giuristi, e Anna Maria Gatti Grami, discendente da una stirpe di grandi possidenti terrieri.\nRagazzo prodigio, si \u00e8 esibito per la prima volta in concerto a 12 anni, \u00e8 cresciuto alla scuola di Lino Rastelli, Giorgio Vidusso e Alberto Mozzati e si \u00e8 diplomato in pianoforte col massimo dei voti all'et\u00e0 di 18 anni, al conservatorio \"Arrigo Boito\" di Parma. Successivamente si \u00e8 diplomato in canto (ramo didattico), direzione di coro, composizione e musica corale al conservatorio \"Giovan Battista Martini\" di Bologna, di cui diventer\u00e0, per concorso nazionale, docente a soli 25 anni e dove insegner\u00e0 per 35 anni. Suoi allievi sono stati Mirella Freni, Luciano Pavarotti, Ruggero Raimondi, Peter Glossop. Mirella Freni \u00e8 stata anche la sua prima moglie, della quale \u00e8 stato maestro e preparatore negli anni dello studio e nei primi venti anni di carriera. \nAmico d'infanzia di Luciano Pavarotti, \u00e8 stato il suo preparatore, pianista accompagnatore e il direttore d'orchestra preferito. Magiera ha, infatti, diretto la terza recita della prima opera cantata da Pavarotti, (La boh\u00e8me, la cui prima si \u00e8 tenuta a Reggio Emilia il 29 aprile 1960), e lo ha accompagnato in pi\u00f9 di mille concerti e recite teatrali; sempre lui ha diretto l'orchestra nell'ultima esibizione di Pavarotti, nell'aria \"Nessun dorma\" dalla Turandot, all'apertura dei Giochi Olimpici invernali di Torino nel 2006.\nCome pianista si \u00e8 esibito, sia come solista, sia come accompagnatore di cantanti, in tutti i pi\u00f9 importanti festival, teatri del mondo e sale di concerto; tra essi, ricordiamo: Teatro alla Scala, Maggio Musicale Fiorentino, Festival di Salisburgo, Musikverein di Vienna, Opera di Parigi, Metropolitan di New York, con raffinati programmi cameristici e/o operistici. \nCome direttore d'orchestra e preparatore ha collaborato con molti dei pi\u00f9 importanti direttori: Otto Klemperer, Carlo Maria Giulini, Claudio Abbado, Zubin Mehta, Carlos Kleiber, Georg Solti. Con Herbert von Karajan ha avuto un rapporto artistico di particolare intensit\u00e0: von Karajan lo ha voluto come collaboratore per numerose produzioni operistiche e come coordinatore dei corsi per cantanti lirici al Festival di Salisburgo.\nNel corso della sua carriera musicale Magiera ha scoperto e seguito negli anni dell'affermazione diversi talenti del canto, come il tenore Fabio Sartori, i soprani Francesca Pedaci, Carmela Remigio e Mariangela Sicilia. Molto richiesto come didatta, \u00e8 ancora impegnato in numerose masterclass, sia in Italia sia all'estero.\n\u00c8 stato segretario artistico del Teatro alla Scala di Milano, direttore della programmazione del Maggio Musicale Fiorentino e consulente musicale e direttore artistico di diverse associazioni musicali.\nHa pubblicato alcuni volumi dedicati al canto, tradotti in molte lingue: Luciano Pavarotti, Mirella Freni e Ruggero Raimondi per le edizioni Ricordi. Di recentissima pubblicazione il volume Karajan edito da La Nave di Teseo.\nLa sua discografia, in veste di pianista e di direttore d'orchestra, annovera centinaia di CD e DVD per le etichette EMI, DECCA, BASF, DGG.\nRecentemente ha ripreso la carriera pianistica da solista e si \u00e8 cimentato in programmi particolarmente complessi, che hanno evidenziato una solida tecnica e una straordinaria musicalit\u00e0. Dopo il CD con una scelta di sonate di Clementi (ed. Bongiovanni), ha appena pubblicato con AURA Music un CD con i 24 Studi di Chopin. Di prossima pubblicazione, Scherzi e Ballate di Chopin.\nVive a Bologna.\nOnorificenze.\nAccademico onorario della Regia Accademia Filarmonica\n- Bologna 1 febbraio 1984\nPremio per l'arte- Ragno d'Oro 1990- UNICEF\nModena 10 febbraio 1990\nMelwin Jones Fellow\nLions Clubs International Foundation\n21 giugno 1991 \nAmbasciatore dei Diritti umani per meriti artistici\nOrganizzazione per i Diritti umani in stato consultivo in ECOSOC (Economic Social Council), organo amministrativo delle Nazioni Unite\nMaggio 2021\nPresidente Onorario\nFondazione Teatro Comunale \"Claudio Abbado\" di Ferrara\nOttobre 2021"}
{"id": "1926586", "revid": "767487", "url": "https://it.wikipedia.org/wiki?curid=1926586", "title": "Adriano Fedele", "text": "Carriera.\nGiocatore.\nHa a lungo militato in Serie A (dieci campionati complessivi) con le maglie di , Inter e Verona. Con l'Inter si \u00e8 aggiudicato l'edizione 1977-1978 della Coppa Italia. Con il Verona ha conquistato la promozione in Serie A nella stagione 1981-1982. Chiude la carriera professionistica nel Pordenone in C2 nel 1984-1985 per poi giocare ancora nei dilettanti del Pro Gorizia. In carriera ha totalizzato complessivamente 221 presenze (17 reti) in Serie A, 83 presenze in Serie B e 54 (3 reti) in C2.\nAllenatore.\nIntrapresa la carriera di allenatore, ha guidato la squadra della sua citt\u00e0, l'Udinese. Con essa ottenne una promozione in Serie A nel 1991-1992 ma venne esonerato prima dell'inizio del seguente campionato di A. Venne poi richiamato per la stagione successiva, dapprima come secondo di Azeglio Vicini e in seguito come allenatore dopo la cacciata di quest'ultimo. A fine stagione l'Udinese retrocedette in Serie B. Durante il successivo campionato di Serie B venne sostituito da Giovanni Galeone.\nSuccessivamente allena Padova, e Pordenone tra i professionisti e Itala San Marco, Manzanese e Buttrio tra i dilettanti."}
{"id": "1926591", "revid": "1305772", "url": "https://it.wikipedia.org/wiki?curid=1926591", "title": "La spada nella roccia (disambigua)", "text": ""}
{"id": "1926592", "revid": "287204", "url": "https://it.wikipedia.org/wiki?curid=1926592", "title": "Kuma (fiume)", "text": ""}
{"id": "1926593", "revid": "580197", "url": "https://it.wikipedia.org/wiki?curid=1926593", "title": "Ora zero", "text": ""}
{"id": "1926595", "revid": "599013", "url": "https://it.wikipedia.org/wiki?curid=1926595", "title": "Jay Gould II", "text": "Fu campione mondiale dal 1914 al 1916 e vincitore della medaglia d'oro alle Olimpiadi di Londra del 1908 nella specialit\u00e0 della pallacorda (o \"jeu de paume\"), un'attivit\u00e0 simile al padel tennis che fu sport olimpico in quella sola edizione dei giochi olimpici.\nJau Gould fu detentore del titolo amatoriale negli Stati Uniti dal 1906 al 1925."}
{"id": "1926596", "revid": "177641", "url": "https://it.wikipedia.org/wiki?curid=1926596", "title": "Dal profondo delle tenebre", "text": ""}
{"id": "1926597", "revid": "18243594", "url": "https://it.wikipedia.org/wiki?curid=1926597", "title": "SpanAir", "text": ""}
{"id": "1926598", "revid": "149726", "url": "https://it.wikipedia.org/wiki?curid=1926598", "title": "Agoge", "text": ""}
{"id": "1926600", "revid": "599013", "url": "https://it.wikipedia.org/wiki?curid=1926600", "title": "NA9910", "text": ""}
{"id": "1926603", "revid": "289247", "url": "https://it.wikipedia.org/wiki?curid=1926603", "title": "Vittoria Alberta d'Assia", "text": ""}
{"id": "1926605", "revid": "115533", "url": "https://it.wikipedia.org/wiki?curid=1926605", "title": "Rotore anticoppia", "text": ""}
{"id": "1926606", "revid": "599013", "url": "https://it.wikipedia.org/wiki?curid=1926606", "title": "Ivan Jensen", "text": ""}
{"id": "1926608", "revid": "2730", "url": "https://it.wikipedia.org/wiki?curid=1926608", "title": "Piazza della vergogna", "text": ""}
{"id": "1926609", "revid": "520351", "url": "https://it.wikipedia.org/wiki?curid=1926609", "title": "Zhang Zhilei", "text": "Carriera pugilistica.\nNel 2007 ha ottenuto la medaglia di bronzo ai mondiali di Chicago. L'anno successivo, al torneo di pugilato delle Olimpiadi di Pechino, \u00e8 stato sconfitto in finale da Roberto Cammarelle, per KO tecnico alla quarta ripresa, ottenendo per\u00f2 la centesima e ultima medaglia cinese (d'argento) a questa olimpiade.\nNel 2009 ha ottenuto la medaglia di bronzo ai mondiali di Milano 2009."}
{"id": "1926613", "revid": "287204", "url": "https://it.wikipedia.org/wiki?curid=1926613", "title": "Dodheimsgard", "text": ""}
{"id": "1926618", "revid": "765341", "url": "https://it.wikipedia.org/wiki?curid=1926618", "title": "Pisauridae", "text": "Pisauridae , 1890 \u00e8 una famiglia di ragni appartenente all'infraordine Araneomorphae.\nDescrizione.\nHanno vari caratteri in comune con gli appartenenti alla famiglia Lycosidae, ma se ne distinguono soprattutto perch\u00e9 portano con s\u00e9 il sacco ovigero afferrandolo con i pedipalpi, non con le filiere. Gli occhi hanno il pattern molto simile a quello dei Lycosidae, ma la dimensione degli otto occhi \u00e8 uguale.\nBiologia.\nSono detti anche \"ragni costruttori della stanza per bambini\", in inglese \"nursery-web spiders\" in quanto dopo aver deposto le uova in un sacco ovigero la femmina le porta con s\u00e9 in un luogo sicuro e tesse una tela appositamente per poterle covare con comodo; all'atto della schiusa i ragnetti vi rimangono un po' prima di andarsene. Queste abitudini sono state notate e studiate soprattutto nella Pisaura mirabilis.\nHanno una certa confidenza con l'acqua nella quale scappano se minacciati, compiendo salti anche di una certa entit\u00e0 per sfuggire ai predatori. Per ridurre i rischi il maschio, di dimensioni minori, poco prima dell'accoppiamento porta una mosca alla femmina per ingraziarsela e sperare che dopo l'accoppiamento non lo divori.\nDistribuzione e habitat.\nSono ragni cosmopoliti, ad eccezione del Sahara centrale, del deserto arabo e delle parti pi\u00f9 settentrionali e fredde del Canada.\nTassonomia.\nAttualmente, a novembre 2020, si compone di 51 generi viventi comprendenti 353 specie, e due generi fossili.\nLa suddivisione in sottofamiglie segue quella adottata dall'entomologo Joel Hallan:"}
{"id": "1926622", "revid": "2519", "url": "https://it.wikipedia.org/wiki?curid=1926622", "title": "Museo Medardo Rosso", "text": "Il Museo Medardo Rosso, inaugurato nel 1928 e situato nell'antico oratorio di San Giovanni Battista a Barzio (XVII secolo), conserva le opere dello scultore impressionista Medardo Rosso (1858-1928), tra queste si segnalano l'\"Uomo che legge\" e \"Malato all'ospedale\", la \"Femme \u00e0 la voilette\" (1893), l'\"Ecce Puer\" (1906), la \"Conversazione in giardino\" (1896) e il \"Bambino al seno\". Sono inoltre custoditi documenti, fotografie e disegni.\nStoria.\nIl museo Medardo Rosso \u00e8 stato creato dal figlio dello scultore, il quale, in seguito alla morte del padre (1928), volle recuperare e riunire tutte le opere rimaste nello studio di Parigi e in quello di Milano.\nLa scelta della piccola chiesa seicentesca (sconsacrata in quell'occasione) fu giustificata dal desiderio di Francesco di preservare le opere del padre a Barzio, che era la localit\u00e0 di villeggiatura amata da lui e dalla madre: nello stesso giardino decise di costruire anche la sua casa.\nNel museo aleggia un'intima atmosfera che permette alla scultura di Rosso di esprimere tutta la sua forza e universalit\u00e0. Questi pensieri confidava Medardo Rosso a un amico:"}
{"id": "1926623", "revid": "1632387", "url": "https://it.wikipedia.org/wiki?curid=1926623", "title": "Along Came a Spider (album)", "text": "Along Came a Spider \u00e8 il venticinquesimo album in studio di Alice Cooper, pubblicato negli Stati Uniti il 29 luglio 2008.\nIl disco.\nIl disco, un concept album, narra la storia di Spider, un serial killer che avvolge le sue vittime nella seta prima di ucciderle, di cui viene ritrovato il diario. Analizzato dalla polizia, il diario mostrer\u00e0 gli sconcertanti omicidi del protagonista. L'obiettivo di Spider \u00e8 quello di collezionare otto gambe (sottratte alle sue vittime) per \"creare\" un ragno. La situazione si complica, per\u00f2, nel momento in cui il killer si innamora della sua ottava vittima e non riesce ad ucciderla.\nAll'album hanno partecipato svariati musicisti tra cui Slash (chitarra in \"Vengeance Is Mine\") e Ozzy Osbourne (armonica in \"Wake the Dead\")."}
{"id": "1926633", "revid": "123858136", "url": "https://it.wikipedia.org/wiki?curid=1926633", "title": "S'inkazza (Questa casa non \u00e8 un albergo)", "text": "S'inkazza (Questa casa non \u00e8 un albergo) \u00e8 una canzone degli 883. \u00c8 il terzo singolo estratto dall'album Hanno ucciso l'Uomo Ragno, del 1992 e tratta del rapporto tra figlio e genitore, focalizzandosi sui dissensi che spesso si manifestano in et\u00e0 adolescenziale. Il brano \u00e8 contenuto anche in \"Remix '94\" e \"TuttoMax\". Nell'album \"Hanno ucciso l'Uomo Ragno 2012\" la canzone \u00e8 reinterpretata insieme a Ensi."}
{"id": "1926640", "revid": "1782831", "url": "https://it.wikipedia.org/wiki?curid=1926640", "title": "Irene d'Assia-Darmstadt", "text": "Era figlia di Luigi IV d'Assia, Granduca d'Assia e del Reno dal 1877 al 1892, e della Principessa Alice del Regno Unito. Sua sorella era la zarina Aleksandra, moglie dell'ultimo zar Nicola II Romanov. I suoi nonni materni erano la regina Vittoria del Regno Unito ed il principe Alberto di Sassonia-Coburgo-Gotha.\nCome la sorella Alix, Irene era una portatrice sana del gene dell'emofilia. Due dei suoi tre figli furono infatti emofiliaci.\nVenne data in sposa al cugino, principe Enrico di Prussia. Il matrimonio venne celebrato a Charlottenburg il 24 maggio 1888.\nLa sorella pi\u00f9 giovane, Alix, divenne la zarina Aleksandra F\u00ebdorovna sposando il loro secondo cugino (per via paterna), lo zar Nicola II di Russia. Il fratello pi\u00f9 giovane, Ernie, divenne granduca d'Assia e del Reno. La sorella maggiore Vittoria spos\u00f2 il primo cugino del padre, principe Luigi di Battenberg (in seguito marchese e marchesa di Milford Haven). Un'altra sorella, Elisabetta (pi\u00f9 tardi canonizzata dalla Chiesa ortodossa russa come sant'Elisabetta martire) spos\u00f2 il primo cugino del padre, granduca Sergej Aleksandrovi\u010d di Russia.\nInfanzia.\nVenne chiamata Irene, nome tratto dalla parola greca che significa \"pace\", perch\u00e9 nacque alla fine della guerra austro-prussiana. Alice considerava Irene una bambina poco attraente ed una volta scrisse alla sorella Vittoria che Irene \u00abnon era bella\u00bb. Bench\u00e9 non fosse bella come la sorella Elisabetta, Irene aveva comunque un carattere piacevole. La principessa Alice allev\u00f2 le proprie figlie semplicemente; una tata inglese presidiava la \"nursery\" ed i figli mangiavano pasti poveri a base di budini di riso e mele arrostite, e indossavano vestiti semplici. Alle figlie insegn\u00f2 inoltre come svolgere le faccende di casa, come ad esempio cucinare torte, rifarsi i letti, accendere il fuoco, spazzare e spolverare le proprie stanze. La principessa Alice enfatizzava anche la necessit\u00e0 di donare ai poveri e spesso portava con s\u00e9 le figlie nelle sue visite agli ospedali ed associazioni di beneficenza.\nLa sua famiglia venne colpita pesantemente nel 1873 quando il fratello emofiliaco di Irene, Federico, soprannominato Frittie, cadde da una finestra aperta rompendosi la testa su una balaustra e morendo alcune ore dopo di emorragia cerebrale.\nNei mesi seguenti alla morte del bambino, Alice accompagnava frequentemente i suoi figli alla tomba del piccolo per pregare ed era spesso malinconica agli anniversari che lo riguardavano. Nell'autunno 1878 Irene, i suoi fratelli e sorelle (esclusa Elisabetta) ed il padre si ammalarono di difterite; la sorellina pi\u00f9 giovane, principessa Maria, solitamente chiamata May, ne mor\u00ec. La madre, esausta per aver accudito i figli, contrasse anch'essa la malattia. Sapendo di essere in pericolo di vita, la principessa Alice dett\u00f2 il testamento, includendovi anche delle istruzioni su come allevare e crescere le figlie e gestire la famiglia. Mor\u00ec di difterite il 14 dicembre 1878.\nDopo la morte di Alice, la regina Vittoria decise di fare da madre ai suoi nipoti d'Assia. La principessa Irene ed i suoi fratelli e sorelle sopravvissuti passavano vacanze annuali in Inghilterra e la loro nonna inviava spesso istruzioni alle loro istitutrici circa la loro educazione e per approvare i modelli dei loro vestiti.\nMatrimonio.\nIl 24 maggio 1888, Irene spos\u00f2 il principe Alberto Guglielmo Enrico di Prussia, il terzo figlio (secondo maschio) dell'imperatore tedesco Federico III e dell'imperatrice Vittoria. Visto che le loro madri erano sorelle, Irene ed Enrico erano primi cugini. Il loro matrimonio non piacque alla regina Vittoria in quanto lei non era stata informata del corteggiamento fino a quando essi non decisero di sposarsi. La madre di Enrico, Vittoria, era invece molto affezionata ad Irene. Comunque, l'imperatrice rimase scioccata dal fatto che Irene non indossava n\u00e9 uno scialle n\u00e9 una sciarpa per mascherare la sua gravidanza quando rest\u00f2 incinta del primo figlio, l'emofiliaco principe Waldemar, nel 1889. L'imperatrice Vittoria, che era affascinata dalla politica e dagli avvenimenti del momento, non poteva nemmeno capire come facessero Enrico ed Irene a non leggere mai un giornale. In ogni caso, la coppia si spos\u00f2 felicemente e presto vennero indicati dai loro parenti con l'appellativo di \"I molto amabili\" per via della loro natura piacevole.\nFigli.\nIrene diede al marito tre figli:\nRelazioni familiari.\nIrene trasmise il gene dell'emofilia al figlio maggiore ed a quello minore, Waldemar ed Enrico. La salute di Waldemar la preoccup\u00f2 fin dall'infanzia. Irene soffr\u00ec molto quando il figlio pi\u00f9 piccolo, Enrico, di solo quattro anni, mor\u00ec dopo essere caduto ed aver urtato la testa nel febbraio 1904. Sei mesi dopo la morte di Enrico, la sorella Alix diede alla luce un figlio emofiliaco, lo zarevic Alessio Nikolaevich di Russia. La sua prima cugina, regina Vittoria Eugenia di Spagna, ebbe anch'essa due figli emofiliaci.\nIrene, allevata secondo un codice di comportamento prettamente vittoriano, si stup\u00ec di quello che vedeva e riteneva immorale. Quando la sorella Elisabetta lasci\u00f2 la religione luterana tedesca, secondo cui erano state entrambe cresciute, per convertirsi alla fede russa ortodossa nel 1891, Irene rimase profondamente turbata. Scrisse al padre che \u00abpianse terribilmente\u00bb per la decisione di Elisabetta. In seguito anche un'altra sorella, Alix, si convert\u00ec alla religione russa ortodossa quando spos\u00f2 Nicola II di Russia. Nonostante il suo disaccordo circa le loro scelte religiose, Irene rimase sempre in stretto contatto con le sue sorelle. Nel 1907, Irene combin\u00f2 quello che col tempo si rivel\u00f2 essere un matrimonio disastroso, tra la protetta di Elisabetta, la granduchessa Maria Pavlovna di Russia, e il principe Guglielmo, duca di S\u00f6dermanland; la madre di Guglielmo, la Regina di Svezia, era un'amica di lunga data sia di Irene che di Elisabetta. La granduchessa Maria in seguito scrisse che Irene le fece molte pressioni circa il matrimonio quando invece lei aveva molti dubbi; le disse che interrompere il fidanzamento avrebbe \u00abucciso\u00bb Elisabetta. Nel 1912, Irene fu di grande conforto per sua sorella Alix quando Alessio fu quasi sul punto di morire per una complicazione legata all'emofilia nel casino di caccia della famiglia imperiale in Polonia.\nVita matura.\nI legami di Irene con le sorelle vennero distrutti dall'avvento della Prima guerra mondiale, che le pose in fazioni opposte del conflitto. Quando la guerr\u00e0 fin\u00ec, ricevette la notizia che Alix, suo marito ed i figli e la sorella Elisabetta erano stati uccisi dai bolscevichi.\nDopo la guerra e l'abdicazione del Kaiser, la Germania non era pi\u00f9 governata dalla famiglia reale prussiana, ma Irene ed il marito conservarono la loro tenuta di Hemmelmark nella Germania settentrionale.\nQuando Anna Anderson comparve a Berlino nel 1921, pretendendo di essere la sopravvissuta granduchessa Anastasia Nikolaevna di Russia, Irene visit\u00f2 la donna, ma constat\u00f2 che la Anderson non poteva essere la nipote che aveva visto per l'ultima volta nel 1913. La principessa Irene non ne fu impressionata.\nLa granduchessa Ol'ga Aleksandrovna comment\u00f2 la visita della principessa Irene:\nIl marito di Irene, Enrico, disse che il solo nominare la Anderson innervosiva molto la moglie ed ordin\u00f2 che nessuno ne discutesse in sua presenza. Enrico mor\u00ec nel 1929. Molti anni dopo, il figlio di Irene, Sigismund, pose delle domande alla Anderson attraverso un intermediario circa la loro infanzia condivisa e dichiar\u00f2 che le sue risposte erano tutte accurate. Irene successivamente adott\u00f2 la figlia di Sigismund, Barbara, nata nel 1920, come sua erede dopo che egli lasci\u00f2 la Germania per vivere in Costa Rica negli anni 1930. Sigismund rifiut\u00f2 di tornare a vivere in Germania dopo la Seconda guerra mondiale. Irene sofferse moltissimo quando il suo figlio emofiliaco pi\u00f9 grande, Waldemar, si ammal\u00f2 nel 1945 e mor\u00ec a causa della mancanza di sangue per effettuare una trasfusione. Irene stessa mor\u00ec nel 1953, lasciando la sua tenuta alla nipote."}
{"id": "1926641", "revid": "36426", "url": "https://it.wikipedia.org/wiki?curid=1926641", "title": "Arco di Susa", "text": ""}
{"id": "1926649", "revid": "90919", "url": "https://it.wikipedia.org/wiki?curid=1926649", "title": "Angelo Obinze Ogbonna", "text": ""}
{"id": "1926656", "revid": "1444886", "url": "https://it.wikipedia.org/wiki?curid=1926656", "title": "Springfield Files", "text": "Springfield Files \u00e8 un episodio della serie animata \"I Simpson\" appartenente all'ottava stagione. La puntata \u00e8 andata in onda per la prima volta il 12 gennaio 1997 negli Stati Uniti, sul canale televisivo Fox mentre in Italia su Italia 1 il 22 febbraio 1998.\nL'episodio risulta essere una parodia del famoso telefilm \"X-Files\" e vi partecipano come guest star anche gli attori Gillian Anderson e David Duchovny nei panni rispettivamente degli agenti Dana Scully e Fox Mulder. Vi \u00e8 inoltre la partecipazione dell'attore Leonard Nimoy, celebre per aver interpretato il signor Spock nella serie televisiva \"Star Trek\", nei panni di se stesso.\nLa trama \u00e8 incentrata su uno strano incontro che ha Homer Simpson con un presunto extraterrestre e che suscita l'interesse della popolazione di Springfield. Sul caso indagher\u00e0 anche l'F.B.I. grazie agli agenti Scully e Mulder.\nLa sceneggiatura \u00e8 a opera di Reid Harrison mentre per la regia \u00e8 affidata a Steven Dean Moore, alla sua quinta prova con I Simpson.\nTrama.\nUn venerd\u00ec sera, dopo aver passato un'intera giornata a bere da Boe, Homer \u00e8 costretto a tornare a casa a piedi. Passando per il parco di Springfield, Homer vede una strana figura verde luminosa e, pensando che sia un alieno, scappa a casa; ma, poich\u00e9 era ubriaco, nessuno della famiglia e della citt\u00e0 gli crede. Gli agenti Fox Mulder e Dana Scully dell'FBI, dopo aver saputo dell'avvistamento di Homer, giungono a Springfield per sottoporlo ad alcuni esperimenti riguardo alla sua lucidit\u00e0, ma ottengono scarsi risultati. Vedendo il padre abbattuto, Bart decide di accompagnarlo il venerd\u00ec seguente per dimostrare l'esistenza dell'alieno. Dopo aver passato la notte insieme, l'alieno ricompare, dicendo di portare pace e amore, e Bart riesce a filmarlo con la videocamera. Tutta la citt\u00e0 decide allora di recarsi nel parco il venerd\u00ec successivo per dare il benvenuto all'alieno, ma quando lo vedono arrivare decidono di abbatterlo. Lisa mostra allora a tutti che l'alieno \u00e8 il signor Burns e Smithers spiega che ogni venerd\u00ec Burns fa delle operazioni che ritardano la morte di una settimana e, frastornato da ci\u00f2, Burns esce in giro nel parco delirante. Lo stesso Burns, da poco tornato in s\u00e9, spiega che ha una fosforescenza verde per aver trascorso la vita nella centrale nucleare. Burns decide di vendicarsi, ma gli viene somministrata un'altra dose di anestetico che gli fa di nuovo perdere la ragione. Tutta la citt\u00e0 allora forma un cerchio e inizia a cantare.\nErrori.\nNel doppiaggio italiano \u00e8 stato commesso un errore piuttosto grossolano. Quando i cittadini di Springfield pongono domande sull'alieno a Homer, il dottor Julius Hibbert gli chiede se esso sia una forma di vita a base di carbonio o di silicio (\"Is the alien carbon-based or silicon-based?\"). In inglese \"carbon\" indica il carbonio e \"silicon\" il silicio, ma in italiano sono stati erroneamente tradotti in \"carbone\" e \"silicone\"; la domanda \u00e8 dunque diventata: \"L'alieno \u00e8 a base di carbone o di silicone?\". Nel doppiaggio tedesco il primo \u00e8 stato correttamente tradotto con \"Kohlenstoff\" (carbonio) mentre il secondo, commettendo un errore analogo, con \"Silicon\" (silicone) invece che \"Silizium\" (silicio)."}
{"id": "1926676", "revid": "74801", "url": "https://it.wikipedia.org/wiki?curid=1926676", "title": "Henry Irving", "text": "Fu il primo attore a ricevere, nel 1895, il cavalierato.\nBiografia.\nNato da una famiglia di operai, intraprese gli studi presso la \"City Commercial School\" per due anni prima di entrare come impiegato presso uno studio legale all'et\u00e0 di tredici anni. Dopo aver assistito ad una recitazione in teatro del grande attore Samuel Phelps, in una sua interpretazione del personaggio di Amleto, decise di seguirne le orme cercando con tenacia diversi ruoli in tutti i teatri di provincia del Sunderland.\nLa sua recitazione, molto caratterizzata e personale soprattutto dal punto di vista vocale, divise la critica tra coloro che lo considerarono un genio innovatore e coloro che criticarono il suo esasperato manierismo.\nFu grande amico di Bram Stoker, che fu suo segretario e confidente per ventisette anni; Irving fu anche maestro di recitazione dell'attore sir John Martin-Harvey."}
{"id": "1926680", "revid": "729019", "url": "https://it.wikipedia.org/wiki?curid=1926680", "title": "Massimo Mascioletti", "text": "Biografia.\nNato e cresciuto sportivamente all'Aquila, Mascioletti trascorse la sua intera carriera nella squadra del capoluogo abruzzese, alternando l'attivit\u00e0 sportiva al suo lavoro di impiegato comunale.\nGi\u00e0 in prima squadra a 15 anni e 11 mesi, il tecnico John Powell Rees lo fece esordire a il 24 febbraio 1974 e la stagione successiva, il 10 novembre contro il , realizz\u00f2 la sua prima meta.\nMascioletti disput\u00f2 nelle sue diciassette stagioni di club 280 incontri in serie A, marcando 227 mete per un totale di 908 punti.\nVinse due campionati nazionali consecutivi, nel 1980-81 e 1981-82, ed esord\u00ec in Nazionale, dove fu impiegato talora anche da estremo, nel 1977 a 19 anni.\nFino al 1990 disput\u00f2 54 incontri, che al momento del ritiro ne facevano il terzo rugbista azzurro per numero di presenze.\nPer la sua velocit\u00e0, modernit\u00e0 di gioco e doti tecniche il francese Pierre Villepreux, il C.T. della Nazionale italiana che lo impieg\u00f2 a lungo, disse che Mascioletti era \u00abl'ala adatta al campionato francese\u00bb.\nDivenuto allenatore, prese la guida dello stesso , conducendolo nel 1993-94 alla finale scudetto contro il pi\u00f9 quotato e, infine, vincendola.\nNel 1995 fu chiamato nello staff di Georges Coste come allenatore in 2\u00aa della Nazionale italiana che nel 1997 vinse la Coppa Europa battendo in finale la .\nNel 1999 divenne commissario tecnico dopo le dimissioni di Coste che fecero seguito a una pesante sconfitta in un \"test match\" contro il (0-101).\nGuid\u00f2 la Nazionale alla , poi si dimise per lasciare il posto a Brad Johnstone. Al 2021 Mascioletti \u00e8 l'ultimo italiano ad avere guidato la selezione maggiore azzurra.\nDal 2003 al 2008 allen\u00f2 a Roma la , con la quale nel 2006 vinse il campionato di serie A guadagnando la promozione in Super 10.\nSi dimise al termine della stagione 2007-08 per assumere l'incarico, nella sua citt\u00e0 natale, di responsabile unico dell'area tecnica dell'Aquila.\nIl 18 ottobre 2009 Mascioletti fu colto da un ictus dal quale recuper\u00f2 pochi mesi pi\u00f9 tardi.\nAl termine della stagione lasci\u00f2 comunque l'incarico.\nNel 2011 fu insignito della medaglia al valor civile per gli interventi di aiuto di cui si rese autore, insieme ad altri giocatori della squadra, nei giorni successivi al terremoto che colp\u00ec il capoluogo abruzzese nel 2009.\nDal maggio 2017 al 2021 Mascioletti ricopr\u00ec l'incarico di responsabile dell'area tecnica della squadra della Polizia di Stato delle a Roma. Dal 2021 \u00e8 direttore tecnico del ."}
{"id": "1926685", "revid": "1305772", "url": "https://it.wikipedia.org/wiki?curid=1926685", "title": "Gaucci", "text": ""}
{"id": "1926687", "revid": "6923", "url": "https://it.wikipedia.org/wiki?curid=1926687", "title": "Falsa testimonianza", "text": "In diritto la falsa testimonianza \u00e8 il reato commesso dal testimone che, in occasione di una procedura giudiziaria (a seconda degli ordinamenti non solo durante un processo), afferma consapevolmente il falso.\nIn alcuni ordinamenti, a perpetuazione di usi gi\u00e0 correnti in et\u00e0 romana, il falso testimone poteva essere condannato alla stessa pena prevista per il reato a proposito del quale era allestito il processo. Non sono rari retaggi di questo principio, ad esempio nell'ordinamento tunisino.\nIn genere, presupposto per la configurabilit\u00e0 della fattispecie \u00e8 la consapevolezza del mentire, non integrandosi perci\u00f2 il reato, ad esempio, in caso di errore.\nLa locuzione \u00e8 anche usata in alcune traduzioni dei Dieci comandamenti\nRatio legis.\nLa \"ratio\" della norma \u00e8 di antica origine e si fonda sul carattere fiduciale connesso alla testimonianza, sulla quale occorre basarsi per il rintraccio della verit\u00e0 processuale. A fini di deterrenza, non di rado i riti giudiziari potevano essere accompagnati da speciali procedure accessorie il cui fine era quello di disincentivare il mendacio attraverso sollecitazioni in genere di ordine religioso o comunque soprannaturale; cos\u00ec ebbe sviluppo l'uso del giuramento. La sottoposizione del teste al preventivo giuramento di dire la verit\u00e0 ha comportato o comporta infatti in alcuni ordinamenti che le false dichiarazioni siano considerate alla stregua di uno spergiuro.\nDiritto francese.\nNel diritto francese il \"t\u00e9moignage mensonger\" (o \"faux t\u00e9moignage\") reso dinanzi a qualunque giurisdizione, e anche a un ufficiale di polizia giudiziaria, \u00e8 punito con la reclusione per 5 anni e l'ammenda di 75.000 euro. Anche in questo ordinamento la ritrattazione prima della chiusura della procedura esenta dalla pena.\nDiritto italiano.\nNel diritto italiano il reato \u00e8 previsto all'art. 372 del codice penale, per il quale \"Chiunque, deponendo come testimone innanzi all'Autorit\u00e0 giudiziaria, afferma il falso o nega il vero, ovvero tace, in tutto o in parte ci\u00f2 che sa intorno ai fatti sui quali \u00e8 interrogato, \u00e8 punito con la reclusione da due a sei anni\".\nDiritto romano.\nNel Diritto romano la falsa testimonianza era punita dalla legge delle XII tavole, in pratica, con la pena di morte: formalmente la condanna veniva eseguita gettando il mentitore da una rupe, ma secondo Dione Cassio se si fosse salvato non sarebbe stato soggetto a ulteriore pena.\nDiritto tunisino.\nNel diritto tunisino \u00e8 presente la trasposizione normativa di un arcaico uso del sistema giuridico di epoca romana, in cui era previsto che al falso testimone dovesse essere applicata la stessa pena prevista per l'imputato del processo allestito. Il codice penale della Tunisia, all'art. 241, prevede che il falso testimone sia condannato alla pena prevista per il caso in dibattimento, sino per\u00f2 a un massimo di 20 anni di reclusione. Oltre a un'ammenda di 3.000 d\u00ecnari.\nDiritto svizzero.\nNel diritto svizzero la falsa testimonianza \u00e8 il reato previsto all'art. 307 (\"Falsa testimonianza, falsa perizia, falsa traduzione od interpretazione\"), per il quale l'autore di una falsa deposizione, una falsa constatazione o una falsa perizia o traduzione, qualunque sia il tipo di procedimento giudiziario in corso del quale la formuli, \"\u00e8 punito con una pena detentiva sino a cinque anni o con una pena pecuniaria\".\nLa pena \u00e8 aggravata se il falso \u00e8 susseguente a giuramento, mentre \u00e8 diminuita se reputata indifferente per la formazione del convincimento del giudice."}
{"id": "1926688", "revid": "767487", "url": "https://it.wikipedia.org/wiki?curid=1926688", "title": "Shadowland (Dark Moor)", "text": "Shadowland (\"Terra d'ombra\") \u00e8 il primo album in studio della band spagnola Dark Moor pubblicato nel 1999 dalla Arise Records.\nIl disco.\nShadowland ha un \"sound\" grezzo in confronto agli altri lavori che seguiranno, soprattutto per motivi di registrazione. Questo disco venne, infatti, registrato presso la NC Studios. L'anno successivo il gruppo entrer\u00e0 in contatto con il produttore italiano Luigi Stefanini, che produrr\u00e0 tutti gli album successivi dei Dark Moor, avvalendosi dei New Sin studios di Loria (TV)."}
{"id": "1926691", "revid": "5245", "url": "https://it.wikipedia.org/wiki?curid=1926691", "title": "Grotte Mogao", "text": ""}
{"id": "1926694", "revid": "1305772", "url": "https://it.wikipedia.org/wiki?curid=1926694", "title": "Convenzioni dell'Aia", "text": ""}
{"id": "1926698", "revid": "1305772", "url": "https://it.wikipedia.org/wiki?curid=1926698", "title": "L'illusionista", "text": ""}
{"id": "1926699", "revid": "767487", "url": "https://it.wikipedia.org/wiki?curid=1926699", "title": "Specie di Pisauridae", "text": "Di seguito vengono descritte tutte le specie della famiglia di ragni Pisauridae note al 7 maggio 2008.\nAfropisaura.\n\"Afropisaura\" \nArchipirata.\n\"Archipirata\" \nArchitis.\n\"Architis\" \nBradystichus.\n\"Bradystichus\" \nCampostichommides.\n\"Campostichommides\" \nCaripetella.\n\"Caripetella\" \nCharminus.\n\"Charminus\" \nChiasmopes.\n\"Chiasmopes\" \nCispinilus.\n\"Cispinilus\" \nCispius.\n\"Cispius\" \nCladycnis.\n\"Cladycnis\" \nConakrya.\n\"Conakrya\" \nDendrolycosa.\n\"Dendrolycosa\" \nDianpisaura.\n\"Dianpisaura\" \nDolomedes.\n\"Dolomedes\" \nEucamptopus.\n\"Eucamptopus\" \nEuprosthenops.\n\"Euprosthenops\" \nEuprosthenopsis.\n\"Euprosthenopsis\" \nEurychoera.\n\"Eurychoera\" \nHala.\n\"Hala\" \nHesydrimorpha.\n\"Hesydrimorpha\" \nHygropoda.\n\"Hygropoda\" \nHypsithylla.\n\"Hypsithylla\" \nIlipula.\n\"Ilipula\" \nInola.\n\"Inola\" \nMaypacius.\n\"Maypacius\" \nMegadolomedes.\n\"Megadolomedes\" \nNilus.\n\"Nilus\" \nNukuhiva.\n\"Nukuhiva\" \nPapakula.\n\"Papakula\" \nParacladycnis.\n\"Paracladycnis\" \nPerenethis.\n\"Perenethis\" \nPhalaeops.\n\"Phalaeops\" \nPisaura.\n\"Pisaura\" \nPisaurina.\n\"Pisaurina\" \nPolyboea.\n\"Polyboea\" \nQianlingula.\n\"Qianlingula\" \nRansonia.\n\"Ransonia\" \nRothus.\n\"Rothus\" \nStoliczka.\n\"Stoliczka\" \nTallonia.\n\"Tallonia\" \nTapinothele.\n\"Tapinothele\" \nTapinothelella.\n\"Tapinothelella\" \nTapinothelops.\n\"Tapinothelops\" \nTetragonophthalma.\n\"Tetragonophthalma\" \nThalassiopsis.\n\"Thalassiopsis\" \nThalassius.\n\"Thalassius\" \nThaumasia.\n\"Thaumasia\" \nTinus.\n\"Tinus\" \nTolma.\n\"Tolma\" \nVoraptipus.\n\"Voraptipus\" \nVuattouxia.\n\"Vuattouxia\" \nWalrencea.\n\"Walrencea\" "}
{"id": "1926703", "revid": "3115", "url": "https://it.wikipedia.org/wiki?curid=1926703", "title": "Dolore fetale", "text": "Il dolore fetale, la sua esistenza, e le sue implicazioni rientrano nelle ricerche sul protomentale da parte della psicologia perinatale o persino prenatale. Questi studi vengono usati anche nel dibattito riguardante l'aborto.\nStudi e ricerche mediche.\nMolti autori concordano che sia improbabile che un feto senta dolore se non dal settimo mese di gestazione. Kanwaljeet Anand sostiene che per la percezione del dolore sia sufficiente la connessione tra i recettori periferici e il sottopiatto somatosensoriale, dunque ponendo l'epoca di inizio della possibilit\u00e0 di sentire dolore subito dopo le 20 settimane di gestazione.\nIl sottopiatto corticale \u00e8 una struttura del cervello transitoria che recede dopo che la corteccia cerebrale inizia a svilupparsi. Tuttavia sia il JAMA (Journal of The American Medical Association) che il RCOG (Royal College of Obstetricians and Gynecologists) non accettano questa tesi, puntando il dito sulla mancanza di dati che indicano collegamenti funzionali che consentano il passaggio di informazioni dal sottopiatto al piatto corticale. L'ipotesi pi\u00f9 accreditata \u00e8 che l'attivit\u00e0 elettrica presente nel sottopiatto serva a indirizzare le connessioni in arrivo dal talamo fino alla loro destinazione finale nella corteccia cerebrale in via di sviluppo, considerando anche il fatto che non sembra sensato che una struttura si formi e assuma un ruolo vitale e definitivo per poi sparire. Uno studio del Royal College of Obstetricians and Gynecologists del 2010 e una meta analisi (sotto riportata) eseguita nel 2005 dal JAMA (Journal of The American Medical Association) individuano nella corteccia cingolare anteriore l'area adibita all'elaborazione del vero senso del dolore (la sua sgradevolezza); questa struttura si forma nel feto a partire dalla ventiseiesima settimana.\nNeurobiologi dello sviluppo sostengono che la formazione delle connessioni talamocorticali (a circa 26 settimane, dunque quasi al sesto mese) sia un evento decisivo per la facolt\u00e0 nocicettiva del nascituro.\nNel 2005 una meta-analisi sugli esperimenti esistenti, eseguita dai ricercatori dell'Universit\u00e0 della California di San Francisco e pubblicata nella rivista \"Journal of the American Medical Association\" (JAMA), ha concluso che tutte le prove attuali indicano che il dolore fetale \u00e8 improbabile prima del terzo trimestre, e che l'elettroencefalografia sembra indicare che la capacit\u00e0 per una percezione funzionale del dolore in neonati prematuri probabilmente non esiste prima delle 29 o 30 settimane; questo studio asserisce che i movimenti, i cambiamenti del ritmo cardiaco e dei livelli ormonali in risposta a procedure invasive sono riflessi che non indicano dolore fetale, a differenza di quanto sostenuto da altri autori.\nSempre nel 2005, Mellor e colleghi hanno analizzato molti dati che suggeriscono che il feto non si sveglia mentre si trova nell'utero. Se il feto \u00e8 addormentato per tutta la durata della gestazione, allora la possibilit\u00e0 dell'esistenza del dolore fetale \u00e8 enormemente diminuita. Mellor e il suo team hanno scoperto la presenza sia nel sangue dei feti umani che animali di particolari sostanze sedative e anestetizzanti quali adenosina, pregnanolone e prostaglandina-D2. Queste sostanze quando il feto nasce vengono ossidate coi primi respiri e dilavate dai tessuti, consentendo la coscienza. In questo caso per\u00f2 resta la domanda sul perch\u00e9 il feto pianga immediatamente appena nasce, e sulla situazione dei feti che subiscono interventi chirurgici in utero e cui viene raccomandato di somministrare anestesia durante l'intervento .\nEsiste anche un dibattito su come il dolore sia percepito generalmente. Alcuni ricercatori ritengono che, poich\u00e9 il dolore coinvolge fattori sensoriali, emozionali e cognitivi, non sia percepito se non dopo la nascita.\nAntiabortisti.\nI sostenitori del fronte antiabortista hanno richiesto che la legislazione in merito alla interruzione volontaria di gravidanza fosse modificata in relazione alla presunta sussistenza del dolore fetale. In particolare si richiede ai medici di informare le donne che scelgono di abortire che \"il feto potrebbe provare dolore\"."}
{"id": "1926706", "revid": "90919", "url": "https://it.wikipedia.org/wiki?curid=1926706", "title": "Manchester City F.C.", "text": ""}
{"id": "1926711", "revid": "289247", "url": "https://it.wikipedia.org/wiki?curid=1926711", "title": "Olimpiadi 2010", "text": ""}
{"id": "1926722", "revid": "1728", "url": "https://it.wikipedia.org/wiki?curid=1926722", "title": "Teatro Old Vic", "text": ""}
{"id": "1926724", "revid": "767487", "url": "https://it.wikipedia.org/wiki?curid=1926724", "title": "Morte malinconica del bambino ostrica e altre storie", "text": "Morte malinconica del bambino ostrica e altre storie (\"The Melancholy Death of Oyster Boy &amp; Other Stories\") \u00e8 una raccolta di poesie scritte dal regista Tim Burton, pubblicato in Italia nel 1998 dalla casa editrice Einaudi, tradotta da Nico Orengo, gi\u00e0 autore di altri libri di poesie come \"A-ul\u00ec-ul\u00e8\" e \"Narcisi d'amore\", che lo ha interamente reinterpretato, creando delle filastrocche che mantengono comunque il significato di quelle di Burton.\nIl libro \u00e8 composto da 23 testi in rima, in ognuno dei quali viene narrata la storia grottesca di personaggi ancor pi\u00f9 grotteschi, emarginati dalle persone normali per la loro diversit\u00e0. Le varie poesie sono accompagnate dalle illustrazioni dello stesso Tim Burton."}
{"id": "1926728", "revid": "289247", "url": "https://it.wikipedia.org/wiki?curid=1926728", "title": "Morte malinconica del bambino ostrica", "text": ""}
{"id": "1926735", "revid": "767487", "url": "https://it.wikipedia.org/wiki?curid=1926735", "title": "Quinta Rua", "text": "Quinta Rua \u00e8 un gruppo musicale folk italiano che propone musica tradizionale piemontese e francese.\nIl gruppo \u00e8 un ensemble multistrumentale (strumenti a corde, fiati, tamburi e percussioni) e poligenerazionale. Hanno contribuito alla conoscenza delle tradizioni musicali piemontesi e non in numerosi concerti in Italia, Francia, Germania.\nBiografia.\n\"Quinta Rua\" nasce nel 2002 grazie al musicista ricercatore Guido Antoniotti che riunisce in un'unica formazione artisti pionieri della musica tradizionale piemontese e francese (attivi nel biellese negli anni ottanta e novanta, ex membri dei Refol\u00e9) e giovani entusiasti e dinamici interessati alla musica popolare (membri della formazione Balbalord).\nIl nome del gruppo deriva dalla localizzazione della sede del gruppo che \u00e8 nella quinta rua (rua \u00e8 il termine per indicare le strade) del ricetto medievale di Candelo (Biella, Italia), dove alcuni dei componenti oltre a suonare conducono laboratori artigianali.\nIl gruppo \u00e8 nato come proposta musicale per concerti natalizi basati su musiche tradizionali, attivit\u00e0 che viene condotta tuttora. Il progetto musicale in seguito si evolve e attualmente il gruppo propone concerti sia da ballo che da ascolto. \nSi dedicano al recupero delle tradizioni musicali delle valli biellesi a cui \u00e8 dedicato il loro secondo CD \"Busiard chi l'ha contalo\" uscito nel 2007.\nConcerti e partecipazioni.\nIl gruppo si \u00e8 esibito in svariati concerti in Italia ed Europa. Alcuni concerti del gruppo:"}
{"id": "1926744", "revid": "36426", "url": "https://it.wikipedia.org/wiki?curid=1926744", "title": "Duomo di Trieste", "text": ""}
{"id": "1926750", "revid": "76963", "url": "https://it.wikipedia.org/wiki?curid=1926750", "title": "Chris Chibnall", "text": "Biografia.\nNato nel 1970 in Lancashire, la sua carriera in televisione inizi\u00f2 con l'incarico di responsabile dell'archivio per Sky Sports; lasci\u00f2 il mondo della televisione per qualche tempo per lavorare come coordinatore per varie compagnie teatrali. Dal 1996 al 1999 in questo ambito ottenne successo come commediografo ed ottenne una nomination al \"Meyer-Whitworth Award\".\nNel 2001 fu contattato dalla BBC per sviluppare un'idea di serie drammatica, che sarebbe poi andata in onda con il titolo \"Born and Bred\": ambientata negli anni 50, and\u00f2 in onda con successo sulla BBC per tre anni dal 2002 al 2005, e Chibnall ne fu il produttore e consulente. Dopo ci\u00f2 lavor\u00f2 in parecchi altri progetti per la televisione: ha scritto il monologo \"Stormin' Norman\" per James Bolam, ha collaborato per ambedue le serie di \"Life on Mars\" ed \u00e8 stato sceneggiatore capo e co-produttore per \"Torchwood\", oltre ad aver scritto cinque episodi per la nuova versione della serie \"Doctor Who\", di cui \u00e8 fan da lungo tempo. Nel 2005 fu anche coinvolto in un progetto per creare una serie fantastica su Mago Merlino da mandare in onda il sabato pomeriggio; nonostante fosse gi\u00e0 stata scritta la sceneggiatura, l'idea non ottenne il placet della rete. In seguito la serie \u00e8 stata prodotta per il canale Starz col titolo \"Camelot\".\nNel 2008 \u00e8 divenuto responsabile per la serie \"\", produzione basata sull'originale statunitense.\nNel 2013 e nel 2014 \u00e8 l'ideatore e autore di \"Broadchurch\" e \"Gracepoint\", serie televisive con protagonista David Tennant.\nIl 23 gennaio 2016 \u00e8 stato rivelato che avrebbe preso il posto di Steven Moffat come showrunner della serie \"Doctor Who\" a partire dall'undicesima stagione."}
{"id": "1926751", "revid": "71433", "url": "https://it.wikipedia.org/wiki?curid=1926751", "title": "Morte Malinconica del Bambino Ostrica e Altre Storie", "text": ""}
{"id": "1926752", "revid": "281652", "url": "https://it.wikipedia.org/wiki?curid=1926752", "title": "Sundae milk", "text": ""}
{"id": "1926753", "revid": "260760", "url": "https://it.wikipedia.org/wiki?curid=1926753", "title": "ESRB", "text": ""}
{"id": "1926754", "revid": "729019", "url": "https://it.wikipedia.org/wiki?curid=1926754", "title": "Isole Hanish", "text": "Le isole Hanish (), o arcipelago Zuqur H\u0101n\u012bsh \n(), sono un arcipelago del Mar Rosso, situato esattamente a met\u00e0 strada tra le coste dell'Eritrea e dello Yemen, in prossimit\u00e0 dello stretto di Bab el-Mandeb.\nL'arcipelago \u00e8 costituito da due isole maggiori, Gebel Zuqr (o Zuqur) e Grande H\u0101n\u012bsh (H\u0101n\u012bsh al-keb\u012br), da un'isola minore, Piccola H\u0101n\u012bsh (H\u0101n\u012bsh al-Sagh\u012br), e da alcuni isolotti. Per la loro importante posizione strategica, per quanto sostanzialmente disabitate, le isole H\u0101n\u012bsh sono state oggetto di contesa tra l'Eritrea e lo Yemen. Attualmente le isole dell'arcipelago sono sotto sovranit\u00e0 yemenita.\nLe isole, di origine vulcanica, pur nella loro vicinza all'Africa, sono geograficamente asiatiche, trovandosi nella piattaforma continentale asiatica.\nStoria.\nLe isole Hanish, poste tra lo Yemen e l'Eritrea, furono inizialmente soggette alla dominazione ottomana. Nel 1915, durante la prima guerra mondiale, i Britannici (in controllo dello Yemen) le occuparono, mentre l'Italia (in possesso dell'Eritrea) le dichiar\u00f2 area di sua influenza. Nel 1923, con la pace di Losanna, la Turchia rinunci\u00f2 definitivamente alle isole Hanish, dichiarate \"isole senza nazionalit\u00e0\" il cui destino sarebbe stato deciso successivamente dai paesi vincitori (articolo 16 del trattato). L'Italia si mosse nel 1929, occupandole ed integrandole nella Colonia italiana d'Eritrea, con il tacito assenso britannico, anche come compensazione coloniale per la partecipazione italiana alla prima guerra mondiale. Un accordo italo-britannico in tal senso fu poi firmato a Roma nel 1938, dando un riconoscimento giuridico all'occupazione italiana di fatto. Nel 1941, dopo la sconfitta delle forze coloniali italiane nella battaglia di Cheren, l'Eritrea divenne un protettorato britannico.\nDurante la dominazione etiope dell'Eritrea, con la sua completa annessione nel 1962, le isole, abbandonate da decenni, ma abitate da pochi pescatori yemeniti, furono normalmente considerate parte dello Yemen. Gli interessi etiopi verso l'arcipelago riguardavano il fatto che le sue isole erano utilizzate come base dai gruppi armati indipendentisti eritrei, mentre lo Yemen le rivendicava per motivi strategici e per l'attivit\u00e0 ittica.\nIn ogni caso, le isole, scarsamente rilevanti da un punto di vista dello sfruttamento del loro territorio, erano considerate strategiche per la loro posizione nel Mar Rosso, nel punto di passaggio dei traffici marittimi verso il canale di Suez, vicinissime allo stretto di Bab el-Mandeb, dal quale si accede al Golfo di Aden e quindi all'Oceano Indiano.\nCon l'indipendenza del 1993, l'Eritrea rivendic\u00f2 la sovranit\u00e0 sulle isole ormai in mano yemenita. Le due nazioni iniziarono dei negoziati circa lo \"status\" dell'arcipelago, senza trovare un accordo. Nel 1995 lo Yemen inizi\u00f2 la costruzione di infrastrutture turistiche sull'isola di H\u0101n\u012bsh al-kab\u012br, la seconda dell'arcipelago e la pi\u00f9 vicina alle coste africane. Nella disputa furono rilevanti anche questioni relative alla possibilit\u00e0 di sfruttamento delle risorse petrolifere in mare nella zona.\nL'11 novembre 1995 il governo eritreo invi\u00f2 un \"ultimatum\" allo Yemen intimando che l'isola fosse abbandonata dai civili e dalle truppe yemenite presenti (circa 200 soldati a protezione dei lavori).\nNel dicembre del 1995, col fallimento dei negoziati, truppe eritree invasero Hanish el-Chebir. Il conflitto, durato pochi giorni, tra il 15 e il 17 dicembre 1995, provoc\u00f2 diverse vittime da ambo le parti e circa duecento yemeniti furono fatti prigionieri.\nLa questione della sovranit\u00e0 territoriale sulle isole, e in particolare su Hanish el-Chebir, non fu comunque risolta e fu cos\u00ec richiesto che fosse posta all'attenzione della Corte Permanente di Arbitrato dell'Aia.\nLe parti presentarono il loro caso il 3 ottobre 1996, e la Corte deposit\u00f2 la sua decisione il 9 ottobre 1998. Secondo il dispositivo, che riguardava complessivamente anche altre isole del Mar Rosso il cui \"status\" non era chiaro, tutte le isole dell'arcipelago furono assegnate alla sovranit\u00e0 yemenita. All'Eritrea furono invece assegnate altre isole prossime alla sua costa (Mohabbacah e le isole Haicoch). La Corte dispose anche che nella zona fossero mantenute le tradizioni dell'attivit\u00e0 della pesca, garantendo l'accesso alla zona sia ai pescatori eritrei che a quelli yemeniti. Con una seconda decisione del 17 dicembre 1999, la Corte stabil\u00ec i confini marittimi tra i due Stati.\nIl 1\u00ba novembre 1998 l'Eritrea riconsegn\u00f2 ufficialmente allo Yemen le isole precedentemente occupate."}
{"id": "1926755", "revid": "1086846", "url": "https://it.wikipedia.org/wiki?curid=1926755", "title": "Bologna Football Club 1974-1975", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1974-1975.\nStagione.\nIl Bologna della stagione 1974-1975, rinforzatosi in estate con lo stopper Mauro Bellugi, si classific\u00f2 al settimo posto nel campionato di Serie A con 32 punti. Lo scudetto \u00e8 stato vinto dalla Juventus con 43 punti davanti al Napoli secondo con 41 punti. Sono retrocessi il L.R. Vicenza con 21 punti, la Ternana con 19 punti ed il Varese con 17 punti.\nCon 18 reti il miglior marcatore stagionale rossobl\u00f9 \u00e8 risultato ancora Beppe Savoldi di cui 15 in campionato e 3 nel doppio confronto di Coppa delle Coppe. In Coppa Italia quale detentore del trofeo il Bologna ha saltato il primo turno di qualificazione ed \u00e8 stato qualificato d'ufficio al girone di semifinale B, dove \u00e8 giunto quarto ed ultimo dietro a Milan (qualificato per la finale dove fu sconfitto dalla Fiorentina), Juventus e Inter.\nNella Coppa delle Coppe la squadra felsinea si \u00e8 fermata ai sedicesimi di finale per opera del Gwardia Varsavia, dopo che le gare di andata e ritorno sono terminate sul punteggio di (2-1) per la squadra di casa, si sono resi necessari i tiri di rigore che hanno qualificato per gli ottavi di finale la squadra polacca."}
{"id": "1926761", "revid": "767487", "url": "https://it.wikipedia.org/wiki?curid=1926761", "title": "Joerg Haider", "text": ""}
{"id": "1926763", "revid": "1543377", "url": "https://it.wikipedia.org/wiki?curid=1926763", "title": "Grand Prix du Midi Libre", "text": "Il Grand Prix du Midi Libre era una corsa a tappe maschile di ciclismo su strada che si svolgeva nella regione Linguadoca-Rossiglione, in Francia. Prendeva il nome dall'omonimo quotidiano francese.\nStoria.\nFu creata nel 1949 da Jean Bellon e Maurice Bujon. Ren\u00e9 Rollat fu il primo responsabile della corsa.\nLa gara non venne disputata nel 1968, mentre nel 1987 si fuse con il Tour de l'Aude ma, dopo un paio di anni di doppia denominazione, \"G.P. du Midi Libre/Tour de l'Aude\", si ritorn\u00f2 all'originaria denominazione. Nel 2003 non venne nuovamente organizzata a causa di problemi economici e nel 2004 venne disputata l'ultima edizione. A causa dell'abbandono del giornale Midi Libre, l'ultima edizione assunse la denominazione \"Tour du Languedoc-Roussillon\".\nSvolgendosi poco prima del Tour de France, svolse un ruolo importante come test di preparazione in vista della pi\u00f9 importante corsa a tappe e, anche per questo, molti sono stati i campioni che si sono aggiudicati questa corsa, da Francesco Moser ad Eddy Merckx, da Miguel Indurain a Laurent Jalabert. Tuttavia solo quattro ciclisti, tre francesi ed un belga, si sono aggiudicati la gara per pi\u00f9 di una volta: Antonin Rolland (1950 e 1956), Andr\u00e9 Foucher (1964 e 1965), Claude Criquielion (1986 e 1988) e Jean-Ren\u00e9 Bernaudeau, recordman della competizione con ben quattro vittorie consecutive, dal 1980 al 1983.\nAlbo d'oro.\n\"Aggiornato all'edizione 2004.\""}
{"id": "1926764", "revid": "1005847", "url": "https://it.wikipedia.org/wiki?curid=1926764", "title": "Lokkafelli", "text": "Lokkafelli \u00e8 una montagna alta 646 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926765", "revid": "1005847", "url": "https://it.wikipedia.org/wiki?curid=1926765", "title": "Ritafjall", "text": "Ritafjall \u00e8 una montagna alta 641 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926766", "revid": "1005847", "url": "https://it.wikipedia.org/wiki?curid=1926766", "title": "H\u00fasafelli (Eysturoy)", "text": "H\u00fasafelli \u00e8 una montagna alta 626 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926767", "revid": "1005847", "url": "https://it.wikipedia.org/wiki?curid=1926767", "title": "Sl\u00e6tnatindur", "text": "Sl\u00e6tnatindur \u00e8 una montagna alta 625 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926768", "revid": "1005847", "url": "https://it.wikipedia.org/wiki?curid=1926768", "title": "G\u00f8tunestindur", "text": "G\u00f8tunestindur \u00e8 una montagna alta 625 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926770", "revid": "1005847", "url": "https://it.wikipedia.org/wiki?curid=1926770", "title": "Manssetur", "text": "Manssetur \u00e8 una montagna alta 615 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926773", "revid": "1005847", "url": "https://it.wikipedia.org/wiki?curid=1926773", "title": "Sigatindur", "text": "Sigatindur \u00e8 una montagna alta 612 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926774", "revid": "1494169", "url": "https://it.wikipedia.org/wiki?curid=1926774", "title": "Middagsfjall", "text": ""}
{"id": "1926776", "revid": "1005847", "url": "https://it.wikipedia.org/wiki?curid=1926776", "title": "Horn (montagna)", "text": "Horn \u00e8 una montagna alta 591 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926777", "revid": "1568601", "url": "https://it.wikipedia.org/wiki?curid=1926777", "title": "St\u00f3rafjall", "text": "St\u00f3rafjall \u00e8 una montagna alta 567 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926779", "revid": "1568601", "url": "https://it.wikipedia.org/wiki?curid=1926779", "title": "L\u00edtlafelli", "text": "L\u00edtlafelli \u00e8 una montagna alta 562 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926780", "revid": "1568601", "url": "https://it.wikipedia.org/wiki?curid=1926780", "title": "Sl\u00e6ttafelli", "text": "Sl\u00e6ttafelli \u00e8 una montagna alta 553 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926781", "revid": "1543377", "url": "https://it.wikipedia.org/wiki?curid=1926781", "title": "Borgarfelli", "text": "Borgarfelli \u00e8 una montagna alta 543 metri sul mare situata sull'isola di Eysturoy, facente parte dell'arcipelago delle Isole F\u00e6r \u00d8er, in Danimarca."}
{"id": "1926783", "revid": "1543377", "url": "https://it.wikipedia.org/wiki?curid=1926783", "title": "Skoratindur", "text": "Skoratindur \u00e8 una montagna alta 529 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926784", "revid": "1568601", "url": "https://it.wikipedia.org/wiki?curid=1926784", "title": "Kl\u00f3rarin", "text": "Kl\u00f3rarin \u00e8 una montagna alta 523 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926785", "revid": "1123126", "url": "https://it.wikipedia.org/wiki?curid=1926785", "title": "Calogero La Piana", "text": "Biografia.\nNasce a Riesi, in provincia di Caltanissetta e diocesi di Piazza Armerina, il 27 gennaio 1952.\nFormazione e ministero sacerdotale.\nFrequenta le scuole medie e un centro di formazione professionale, dove ottiene la qualifica di meccanico tornitore; si iscrive in seguito ad un liceo scientifico e, nel 1973, consegue il diploma di maturit\u00e0.\nNel settembre 1973 inizia il noviziato presso la Societ\u00e0 salesiana di San Giovanni Bosco a Lanuvio; il 12 settembre 1974 emette la prima professione dei voti.\nDal 1974 al 1976 frequenta i corsi filosofici all'istituto \"San Tommaso\" di Messina, dal 1976 al 1978 \u00e8 assistente, animatore ed insegnante presso l'opera salesiana \"Ges\u00f9 adolescente\" di Palermo. Dal 1978 al 1981 frequenta nuovamente l'istituto \"San Tommaso\", dove ottiene il baccalaureato in teologia.\nIl 14 settembre 1980 emette la professione perpetua dei voti; il 4 aprile 1981 \u00e8 ordinato diacono, mentre l'8 settembre successivo presbitero, a Riesi, dal vescovo Sebastiano Rosso.\nDopo l'ordinazione continua gli studi teologici presso la Pontificia Universit\u00e0 Gregoriana, dove consegue la licenza in teologia, nel giugno 1983 e la laurea in teologia dogmatica l'anno seguente. Torna in Sicilia, presso l'istituto \"San Tommaso\" a Messina, come animatore liturgico-spirituale e garante della disciplina, fino all'agosto 1999. \u00c8 anche docente e, in seguito preside, nonch\u00e9 direttore della comunit\u00e0 religiosa. Dal settembre 1999 alla nomina episcopale \u00e8 ispettore dell'Ispettoria salesiana Sicula.\nMinistero episcopale.\nIl 15 novembre 2002 papa Giovanni Paolo II lo nomina vescovo di Mazara del Vallo; succede ad Emanuele Catarinicchia, dimessosi per raggiunti limiti di et\u00e0. Il 6 gennaio 2003 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Leonardo Sandri e Antonio Maria Vegli\u00f2 (poi entrambi cardinali).\nNei tre anni di episcopato mazarense si prodiga soprattutto nel dialogo interreligioso con i fedeli di religione islamica.\nIl 18 novembre 2006 papa Benedetto XVI lo nomina arcivescovo metropolita di Messina-Lipari-Santa Lucia del Mela ed archimandrita del Santissimo Salvatore; succede a Giovanni Marra, dimessosi per raggiunti limiti di et\u00e0. Il 13 gennaio 2007 prende possesso canonico dell'arcidiocesi nella basilica cattedrale di Messina; il 27 gennaio nella concattedrale di Santa Maria Assunta di Santa Lucia del Mela; il 31 gennaio nella concattedrale del Santissimo Salvatore, mentre il 5 marzo nella concattedrale di San Bartolomeo di Lipari. Il 29 giugno riceve il pallio, nella basilica di San Pietro in Vaticano, da papa Benedetto XVI.\nNel 2013 apre la visita pastorale all'arcidiocesi che si sarebbe dovuta concludere nel 2020.\nNel maggio 2013, assieme agli altri vescovi siciliani, si reca da papa Francesco per la visita \"ad limina apostolorum\".\nIl 24 settembre 2015 papa Francesco accetta la sua rinuncia al governo pastorale dell'arcidiocesi di Messina-Lipari-Santa Lucia del Mela in conformit\u00e0 al canone 401 \u00a7 2 del Codice di Diritto Canonico, per gravi motivi di salute.\nIl 23 settembre 2018 riceve dal cardinale Pietro Parolin, segretario di Stato, la nomina a canonico del capitolo della basilica di San Pietro in Vaticano.\nControversie.\nSecondo un'inchiesta giornalistica di Emiliano Fittipaldi, prima delle dimissioni \u00e8 stato nominato erede universale da un uomo molto ricco, che alla morte gli ha lasciato un patrimonio milionario. Prima della morte il testatore aveva dichiarato per iscritto di averlo nominato erede in virt\u00f9 di una relazione sentimentale durata diversi anni, precisando di aver intrattenuto con il vescovo bellissimi rapporti sessuali.\nIl 9 luglio 2017 il Tribunale di Milano ha riconosciuto in punto di diritto le ragioni del ricorso presentato dal presule. Il provvedimento ha ritenuto \u00abingiustificato\u00bb l'inserimento delle vicende nel capitolo \u00abdenominato \"La lobby gay\", non risultando alcuna attivit\u00e0 lobbistica o in qualche modo associativa imputata a mons. La Piana\u00bb, ed ha riconosciuto che \u00abla scelta appare dettata pi\u00f9 da una volont\u00e0 scandalistica, priva di pertinenza, che alla denuncia di quello che il giornalista ritiene sia stato un grave caso di appropriazione indebita\u00bb.\nUn'indagine giudiziaria viene promossa nel marzo 2017 dalla procura di Marsala, con l'accusa di truffa e abuso d'ufficio, insieme al suo successore, monsignor Domenico Mogavero per i lavori di costruzione della chiesa di San Lorenzo a Mazara del Vallo. Il 12 gennaio 2018 la Procura di Marsala ha chiesto l'archiviazione.\nGenealogia episcopale.\nLa genealogia episcopale \u00e8:"}
{"id": "1926786", "revid": "1568601", "url": "https://it.wikipedia.org/wiki?curid=1926786", "title": "St\u00f8\u00f0lafjall", "text": "St\u00f8\u00f0lafjall \u00e8 una montagna alta 517 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926787", "revid": "729019", "url": "https://it.wikipedia.org/wiki?curid=1926787", "title": "R\u00f3vin", "text": "R\u00f3vin \u00e8 una montagna alta 513 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926788", "revid": "1568601", "url": "https://it.wikipedia.org/wiki?curid=1926788", "title": "Mi\u00f0afelli", "text": "Mi\u00f0afelli \u00e8 una montagna alta 505 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926789", "revid": "1568601", "url": "https://it.wikipedia.org/wiki?curid=1926789", "title": "Lambaregn", "text": "Lambaregn \u00e8 una montagna alta 495 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926790", "revid": "1543377", "url": "https://it.wikipedia.org/wiki?curid=1926790", "title": "Altari\u00f0", "text": "Altari\u00f0 \u00e8 una montagna alta 483 metri sul mare situata sull'isola di Eysturoy, facente parte dell'arcipelago delle Isole F\u00e6r \u00d8er, in Danimarca."}
{"id": "1926792", "revid": "1543377", "url": "https://it.wikipedia.org/wiki?curid=1926792", "title": "Mj\u00f3st\u00edggjur (Eysturoy)", "text": "Mj\u00f3st\u00edggjur \u00e8 una montagna alta 482 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926793", "revid": "125454299", "url": "https://it.wikipedia.org/wiki?curid=1926793", "title": "Acronis True Image", "text": "Acronis True Image \u00e8 un software in grado di creare immagini del disco rigido di un computer ed effettuare successivamente ripristino o clonazione del sistema.\nL'ultima versione nota \u00e8 \"Acronis True Image 2021\", successivamente integrato in \"Acronis Cyber Protect\" che aggiunge nuove funzionalit\u00e0, quali cyber security, anti malware, anti ransomware, anti cryptojacker, ecc.\nDescrizione.\nPu\u00f2 creare immagini di dischi con installazione installati i sistemi operativi Windows o Linux, anche quando questi sono in esecuzione; allo stesso modo pu\u00f2 essere effettuato un ripristino dell'immagine di un disco senza dover riavviare il computer, a patto che questa non sia la partizione su cui sta girando il sistema operativo.\nIn caso di danni fisici al disco rigido o della corruzione dei file necessari al sistema operativo, il software pu\u00f2 essere avviato tramite un Live CD e in questa condizione ripristinare un'immagine precedente e funzionante del sistema. In alcune versioni avanzate del programma \u00e8 presente un agente software, l\"'Acronis Management Console\", in grado, una volta installato, di permettere la gestione delle operazioni da remoto.\nLe immagini create possono essere salvate su file con estensione \".tib\" (True Image Backup) o su una partizione nascosta del disco accessibile durante la fase di boot del computer. Nel primo caso le immagini possono essere sia ripristinate (anche in partizioni con dimensione diversa dall'originale), operazione che comporta la copia di tutti i file memorizzati, sia viste come dischi virtuali (eventualmente limitati alla sola lettura per motivi di sicurezza), permettendo quindi il recupero e la consultazione di singoli file.\nVersioni.\nIl programma \u00e8 distribuito in diverse versioni, suddivise in base a due target di riferimento:\nLe versioni \"Echo Server\" per Windows e Linux sono applicazioni standalone, mentre le versioni \"Workstation\" e \"Enterprise\" includono l\"'Acronis Management Console\" (la prima solo per sistemi Windows) per poter gestire da un unico sistema le operazioni di clonazioni remote.\nLa versione Home non \u00e8 una versione ridotta delle versioni professionali, ma possiede caratteristiche non presenti in queste (per es la possibilit\u00e0 di escludere alcuni file dal backup).\nPer quello che riguarda la retrocompatibilit\u00e0 delle immagini (memorizzate in file con estensione \"tib\") Acronis afferma che questa \u00e8 assicurata tra le varie versioni del programma. Software legati alla virtualizzazione, come VMware Converter di VMware, possono trasformare un'immagine di True Image in una macchina virtuale.\nVersioni OEM.\nI produttori di dischi fissi Seagate e Maxtor distribuiscono gratuitamente una versione di \"True Image V10\" rimarchiata come \"DiscWizard\" e \"MaxBlast\" come supporto per i loro prodotti.\nRiconoscimenti.\nIl prodotto negli anni \u00e8 stato recensito in maniera positiva da moltissime riviste e siti specializzati e ha ricevuto numerosissimi riconoscimenti, riportati sul sito ufficiale, sia nel mercato statunitense, che in quello europeo. Tra i principali il \"ZDNet Editors' Choice Award\" nel 2002, il \"PC Professionnel Innovation of the Year\" e il \"PC Magazine Editors' Choice Award\" nel 2003 e nel 2004, i \"Power Award\" e \"Econo Award\" di CHIP magazine nel gennaio 2005."}
{"id": "1926794", "revid": "1391521", "url": "https://it.wikipedia.org/wiki?curid=1926794", "title": "Sk\u00e1lafjall", "text": "Sk\u00e1lafjall \u00e8 una montagna alta 459 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926795", "revid": "1543377", "url": "https://it.wikipedia.org/wiki?curid=1926795", "title": "Oyndfjar\u00f0arfjall", "text": "Oyndfjar\u00f0arfjall \u00e8 un rilievo alto 421 metri sul mare situato sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926796", "revid": "1568601", "url": "https://it.wikipedia.org/wiki?curid=1926796", "title": "Ei\u00f0iskollur", "text": "Ei\u00f0iskollur \u00e8 una collina alta 352 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926797", "revid": "110157", "url": "https://it.wikipedia.org/wiki?curid=1926797", "title": "Glyvrafjall", "text": "Glyvrafjall \u00e8 una montagna alta 303 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926798", "revid": "1568601", "url": "https://it.wikipedia.org/wiki?curid=1926798", "title": "H\u00e6ddin (Eysturoy)", "text": "H\u00e6ddin (Eysturoy) \u00e8 una montagna alta 274 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926799", "revid": "1568601", "url": "https://it.wikipedia.org/wiki?curid=1926799", "title": "H\u00f8galeiti", "text": "H\u00f8galeiti \u00e8 una montagna alta 264 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926800", "revid": "110157", "url": "https://it.wikipedia.org/wiki?curid=1926800", "title": "Nor\u00f0arafjall", "text": "Nor\u00f0arafjall \u00e8 una montagna alta 172 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926801", "revid": "110157", "url": "https://it.wikipedia.org/wiki?curid=1926801", "title": "Sunnarafjall", "text": "Sunnarafjall \u00e8 una montagna alta 171 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926803", "revid": "1568601", "url": "https://it.wikipedia.org/wiki?curid=1926803", "title": "V\u00f8r\u00f0an", "text": "V\u00f8r\u00f0an \u00e8 una montagna alta 169 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926804", "revid": "1568601", "url": "https://it.wikipedia.org/wiki?curid=1926804", "title": "Eystnes", "text": "Eystnes \u00e8 una montagna alta 130 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926805", "revid": "1568601", "url": "https://it.wikipedia.org/wiki?curid=1926805", "title": "H\u00fakslond", "text": "H\u00fakslond \u00e8 una montagna alta 129 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926806", "revid": "1568601", "url": "https://it.wikipedia.org/wiki?curid=1926806", "title": "Brig\u00f0ufelli", "text": "Brig\u00f0ufelli \u00e8 un rilievo alto 122 metri sul livello del mare situato nell'isola di Eysturoy, nell'arcipelago delle F\u00e6r \u00d8er, in Danimarca."}
{"id": "1926807", "revid": "110157", "url": "https://it.wikipedia.org/wiki?curid=1926807", "title": "H\u00f8ganes", "text": "H\u00f8ganes \u00e8 una montagna alta 115 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1926808", "revid": "1409041", "url": "https://it.wikipedia.org/wiki?curid=1926808", "title": "Bologna Football Club 1975-1976", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1975-1976.\nStagione.\nIl Bologna nel campionato di Serie A 1975-1976 si classifica al settimo posto con 32 punti, gli stessi del , ma avendo peggiore differenza reti non si qualifica per la Coppa UEFA 1976-1977. Lo scudetto \u00e8 stato vinto con 45 punti dal Torino, al settimo titolo. Retrocedono l'Ascoli, il Como ed il Cagliari. \nLa squadra felsinea per questa stagione \u00e8 ancora affidata a Bruno Pesaola. Con otto reti i migliori marcatori stagionali dei rossobl\u00f9 sono stati Sergio Clerici e Stefano Chiodi.\nIn Coppa Italia il Bologna si \u00e8 fermato in settembre nel primo turno di qualificazione nel Girone 2, classificandosi terzo dietro al Genoa, che si \u00e8 qualificato alla fase successiva.\nStatistiche.\nStatistiche dei giocatori.\nIn campionato: 3 autogol a favore."}
{"id": "1926809", "revid": "254059", "url": "https://it.wikipedia.org/wiki?curid=1926809", "title": "Valle di Viso", "text": "La Valle di Viso \u00e8 una valle alpina della Provincia di Brescia, \u00e8 una sussidiaria della Val Camonica ed \u00e8 all'interno del Parco Nazionale dello Stelvio.\n\u00c8 percorsa dal torrente Arcanello, affluente del Frigidolfo.\nNella valle \u00e8 presente un piccolo borgo chiamato Case di Viso."}
{"id": "1926815", "revid": "339392", "url": "https://it.wikipedia.org/wiki?curid=1926815", "title": "Aberdeen Terrier", "text": ""}
{"id": "1926817", "revid": "339392", "url": "https://it.wikipedia.org/wiki?curid=1926817", "title": "Scottie", "text": ""}
{"id": "1926818", "revid": "228587", "url": "https://it.wikipedia.org/wiki?curid=1926818", "title": "Primo manifesto del surrealismo", "text": ""}
{"id": "1926820", "revid": "640277", "url": "https://it.wikipedia.org/wiki?curid=1926820", "title": "Alfredo Caronia", "text": "Lavora all'Osservatorio astronomico della Montagna pistoiese.\nIl Minor Planet Center gli accredita la scoperta di quattro asteroidi, effettuate tra il 1998 e il 2000, tutti in collaborazione con altri astronomi: Luciano Tesi e Andrea Boattini."}
{"id": "1926823", "revid": "15756", "url": "https://it.wikipedia.org/wiki?curid=1926823", "title": "John Snow (medico)", "text": "Portano il suo nome il John Snow College, fondato nel 2001 presso la University of Durham's Queen's Campus a Stockton-on-Tees e la ditta di ricerca e di consulenza per la sanit\u00e0 pubblica John Snow, Inc. \u00c8 inoltre rappresentato nello stemma del Royal College of Anaesthetists.\nFamiglia, infanzia e formazione.\nNato nel 1813 a York in Inghilterra, era il primo di nove figli di William e Frances Snow, all'epoca residenti in uno dei pi\u00f9 poveri quartieri della citt\u00e0, tra l'altro minacciato di continuo dalle inondazioni da parte del vicino rio Ouse.\nIl padre lavorava nella industria del carbone, ma in seguito all'acquisto di terreno riusc\u00ec a migliorare la propria posizione sociale.\nA York frequent\u00f2 la scuola fino a 14 anni, diventando poi apprendista di William Hardcastle, un chirurgo e ostetrico di Newcastle-upon-Tyne e poi presso il fisico George Stephenson e la sua famiglia.\nW. Hardcastle era un ottimo amico di uno zio di John Snow, Charles Empson. A sua volta Charles Empson era compagno di scuola di Robert Stephenson, il che spiega il perch\u00e9 Snow abbia fatto l'apprendista cos\u00ec lontano da York.\nQuando nella regione si diffuse un'epidemia di colera, Snow venne impiegato nella cura dei malati a Killingworth, facendo cos\u00ec la sua prima esperienza con questa malattia.\nSuccessivamente Snow lavor\u00f2 come chirurgo presso la miniera. \nNel 1833 lascia Newcastle e per un anno \u00e8 assistente del medico John Watson in Burnopfield, Durham presso Newcastle.\nNel 1834, dopo un breve rientro a York, si trasferisce a Pateley Bridge un piccolo villaggio dello North Yorkshire dove \u00e8 assistente del farmacista Joseph Warburton.\nGi\u00e0 durante questo periodo Snow diventa vegetariano. \nNell'ottobre 1836, dopo un ulteriore breve rientro a York, Snow diventa studente della Hunterian School of Medicine di Great Windmill Street a Londra (per raggiungere il quale fa una marcia a piedi da York a Londra passando da Liverpool, Wales e Bath).\nUn anno dopo, nel 1837, comincia a lavorare presso il Westminster Hospital e il 2 maggio 1838 viene ammesso come membro del Royal College of Surgeons of England. Nell'ottobre 1838 sostiene positivamente l'esame per farmacista. \nDiventa membro della Westminster Medical Society, dove seguiva le letture fin dall'aprile 1837. Inizialmente non ha uno studio proprio e comincia a praticare presso lo \"Charing Cross Hospital\".\nNel 1838 e 1839 pubblica diversi articoli nel The Lancet e nel London Medical Gazette. \nNel 1841 comincia presentare i suoi risultati di ricerca e le sue invenzioni davanti alla Medical Westminster Society.\nNel 1841 tiene tre di queste conferenze, successivamente pubblicate nella London Medical Gazette. La prima, il 13 marzo, era sulla deformazione della cassa toracica e della spina dorsale dei neonati. La seconda sulle concause nella morte per asfissia. La terza, il 16 ottobre, riguardava un apparecchio di sua invenzione per la respirazione artificiale dei neonati. Tale invenzione era innovativa in quanto non si limitava a far entrare aria nuova tramite il naso, ma contemporaneamente aspirava l'aria viziata attraverso la bocca, inoltre un meccanismo impediva che l'aria entrasse nel torace. Negli anni successivi tenne delle conferenze sul ruolo dei capillari polmonari per lo scambio di ossigeno tra l'aria respirata e il sistema sanguigno (il 21 gennaio e il 4 febbraio 1843) e una conferenza su un caso di avvelenamento da carbonato di piombo (19 novembre 1844).\nIl 20 dicembre 1844 diventa dottore in medicina presso l'Universit\u00e0 di Londra.\nDurante il 1845 si ammal\u00f2 ai reni e dopo la convalescenza fece un viaggio a Beckington e Isle of Wight. Nel 1846 torna a Londra e nell'aprile riceve un posto come docente (\"Lecturer\") per medicina legale presso la Aldersgate School of Medicine dove insegn\u00f2 per tre anni prima che la scuola venisse chiusa.\nAnestesia e narcosi.\nNel 1846 si diffonde velocemente la notizia che nell'ottobre di quell'anno William Thomas Green Morton aveva praticato con successo in pubblico una anestesia con etere (tecnica introdotta nel 1842 da Crawford Williamson Long ). Il 28 dicembre dello stesso anno John Snow era presente ad una tale presentazione pubblica presso l'odontoiatra James Robinson.\nGrazie alle sue precedenti ricerche sull'asfissia e sul sistema di scambio polmoni-sangue, Snow riusc\u00ec a migliorare il sistema nel giro di tre settimane sviluppando un apparecchio per la evaporazione e inalazione dell'etere.\nGrazie ad esperimenti su animali e su se stesso riusc\u00ec a stabilire delle fondamentali relazioni riguardanti il dosaggio del narcotico, la concentrazione del principio attivo nel sangue e i sintomi della sua efficacia. Queste sue nuove conoscenze gli permisero di applicare la nuova tecnica durante le sedute operatorie presso gli ospedale di St. George e della University College, convincendo i suoi colleghi, piuttosto scettici, della praticabilit\u00e0 del nuovo metodo.\nDal 1847 rende noto al pubblico il suo metodo con conferenze e pubblicazioni, che sono oggi considerate come fondanti la scienza dell'anestesia.\nA Edimburgo, nel 1847, James Young Simpson scopre l'effetto narcotico del cloroformio,\ne ben presto anche Snow comincia a studiarlo ed usarlo scrivendo articoli fin dal 1848.\nGrazie a queste sue innovazioni nel campo dell'anestesia, Snow raggiunge una ottima reputazione presso i medici londinesi e nel 1850 viene ammesso al Royal College of Physicians, nel 1856 diventa presidente della Westminster Medical Society e 1857 membro del consiglio della Royal Medical and Chirurgical Society of London. \nI suoi successi convincono anche la casa reale: nel 1853 viene chiamato per anestetizzare la regina Vittoria durante il parto del principe Leopoldo, cos\u00ec come pure nel 1857 in occasione della nascita della principessa Beatrice.\nQuesti suoi due interventi aiutarono ad aumentare l'accettazione dell'anestesia ostetrica.\nL'epidemia di colera a Soho nel 1854.\nSnow deve la sua attuale notoriet\u00e0 per aver studiato la diffusione dell'epidemia di colera del 1854 a Soho ipotizzando la sua diffusione a causa di una pompa di distribuzione dell'acqua.\nDurante la sua ricerca delle cause dell'epidemia, utilizz\u00f2 una piantina di Londra con la diffusione dei casi nei diversi periodi. Questo metodo gli permise di notare che i casi si concentravano attorno ad una pompa dell'acqua nel distretto di Soho. Bloccando il funzionamento della pompa riusc\u00ec a fermare il diffondersi della malattia.\nSnow pubblic\u00f2 i risultati delle sue ricerche in un'opera (\"On the Mode of Communication of Cholera\") che venne fortemente criticata, in particolar modo da \"The Lancet\", una rivista medica molto autorevole. La pompa venne successivamente rimessa in funzione, non considerando le tesi di Snow valide.\nSnow mor\u00ec improvvisamente a 45 anni, noto a quel tempo molto pi\u00f9 per i suoi lavori concernenti l'anestesia che non per quelli epidemiologici.\nLe ricerche successive dimostrarono che le sue ipotesi sulla trasmissione del colera erano corrette.\nNel 1883 Robert Koch dimostr\u00f2 l'ipotesi batteriologica e nel 1890 John Simon, allora ministro della sanit\u00e0,\nriconobbe l'apporto fondamentale di Snow.\nIl suo libro \"On the Mode of Communication of Cholera\" venne ripubblicato nel 1930, come riconoscimento della sua attivit\u00e0 pionieristica per l'epidemiologia.\nLa \"John Snow Society\" venne fondata nel 1993 per promuovere la conoscenza dell'opera di Snow. I suoi membri,\ndurante la \"Annual Pumphandle Lecture in England\", rimuovono e poi rimpiazzano una pompa d'acqua, per simboleggiare la continua sfida che devono affrontare i progressi nei confronti della sanit\u00e0 pubblica.\nCuriosit\u00e0.\nLe ricerche di John Snow spiegano anche perch\u00e9 il colera colpisse di meno gli ebrei e i birrai. I primi perch\u00e9 usavano lavarsi le mani pi\u00f9 spesso degli altri, interrompendo cos\u00ec il ciclo-orofecale. I secondi perch\u00e9 bevevano principalmente birra, la cui produzione comporta un processo di pastorizzazione."}
{"id": "1926824", "revid": "697352", "url": "https://it.wikipedia.org/wiki?curid=1926824", "title": "Chiesa di Santa Maria Annunciata", "text": ""}
{"id": "1926826", "revid": "339392", "url": "https://it.wikipedia.org/wiki?curid=1926826", "title": "Duomo di Vicenza", "text": ""}
{"id": "1926829", "revid": "1305772", "url": "https://it.wikipedia.org/wiki?curid=1926829", "title": "John Snow", "text": "John Snow o Jon Snow potrebbe riferirsi a:\nVedasi pure:"}
{"id": "1926835", "revid": "599013", "url": "https://it.wikipedia.org/wiki?curid=1926835", "title": "Antonio Zedde", "text": "Carriera al Palio di Siena.\nPadre dei fantini Giuseppe Zedde detto \"Gingillo\" (vincitore del Palio di Siena nell'agosto 2008, nel luglio 2009 e nell'agosto 2018) e di Virginio Zedde detto \"Lo Zedde\", \u00e8 stato protagonista in Piazza del Campo nel corso degli anni settanta.\nDopo l'esordio nel luglio 1971 con l'Onda, \"Valente\" trionfa al suo secondo Palio, il 16 agosto 1972, correndo sempre sotto i colori dell'Onda. Partito male pur essendo in ottima posizione al canape, \"Valente\" (su \"Orbello\") \u00e8 costretto a inseguire Aceto che con l'Oca \u00e8 in testa pur essendo partito di rincorsa. Tuttavia all'inizio del terzo giro di Piazza, \"Valente\" \u00e8 gi\u00e0 secondo all'inseguimento dell'Oca, sebbene con enorme ritardo. All'ultima curva di San Martino il colpo di scena: Aceto cade sbattendo contro il colonnino e \"Valente\" si ritrova in testa, approfittando anche della caduta della Giraffa che lo tallonava da dietro.\nDopo il trionfo del 1972, Antonio Zedde ha corso il Palio per altre dieci volte, riuscendo a bissare il primo successo nel luglio 1976 sotto i colori della Chiocciola, grazie al trionfo del proprio cavallo scosso \"Quebel\". \"Valente\" infatti cade gi\u00e0 alla prima curva di San Martino, seguito dai fantini di ben sei contrade. Da quel momento \"Quebel\" fa gara di testa, riuscendo a resistere all'attacco degli altri cavalli scossi e dell'unico fantino rimasto in sella fino alla conclusione del Palio, Aceto.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1926838", "revid": "1776051", "url": "https://it.wikipedia.org/wiki?curid=1926838", "title": "Ambrogio Doria (senatore)", "text": "Fu senatore del Regno d'Italia nella XVI legislatura."}
{"id": "1926839", "revid": "709565", "url": "https://it.wikipedia.org/wiki?curid=1926839", "title": "Episodi di 3 libbre", "text": "\"Parole perdute\".\nTrama.\nUna violinista, durante un concerto con la madre e una sedia vuota per la sorella gemella scomparsa, all'improvviso perde il controllo della mano e rovina a terra. Una volta all'ospedale si scopre che ha un tumore e il Dr. Hanson, dopo una mappatura cerebrale, vorrebbe operare ma la madre non si fida: ha gi\u00e0 perso una figlia sotto i ferri chirurgici.\nUn collega propone la radioterapia ma ci\u00f2 comporta anche importanti rischi collaterali. Il dr. Jonathan Seger, rendendosi conto che il collega scredita il Dr. Hanson pur di annoverare un paziente in pi\u00f9 nei suoi successi, corre dalla madre a spiegarle perch\u00e9 il Dr. Hanson rimane l'alternativa migliore.\n\"La scelta di Kate\".\nTrama.\nHanson e il suo staff hanno a che fare con una donna incinta con un tumore cerebrale. Hanson vorrebbe iniziare un trattamento che porterebbe alla morte del bambino, ma la paziente non \u00e8 d'accordo. Rifiutando le radiazioni, Hanson cerca di eliminare per sempre gli attacchi epilettici tramite una lobotomia. Dopo l'intervento, per\u00f2, emerge la personalit\u00e0 dell'emisfero destro. Nel frattempo il Dr. Seger rimuover\u00e0 una pallottola dal cranio di un assassino, scoprendo per\u00f2 un particolare che potrebbe esser la ragione scatenante della sua violenza.\n\"Alto rischio\".\nTrama.\nUna donna operata 3 anni fa da Hanson a causa di un aneurisma soffre nuovamente di visione sdoppiata. Dopo alcuni test si scopre un nuovo aneurisma ma l'intervento \u00e8 molto pericoloso: la possibilit\u00e0 di riuscita \u00e8 del 20%. La paziente decide di provare il tutto per tutto ma il fratello interviene, ostacolando in ogni modo l'intervento (che riuscir\u00e0 senza ulteriori complicanze).\nAdrianne perde follemente la testa per un professore d'astronomia incapace di riconoscere i volti completi (Prosopagnosia).\n\"Traumi di guerra\".\nTrama.\nUn soldato rientrato dall'Iraq soffre di allucinazioni e paralisi al braccio sinistro; la cosa peggiore \u00e8 che l'uomo non lo riconosce come proprio, pensa che sia il braccio di un suo compagno trapiantato. La causa \u00e8 una scheggia residua da un precedente intervento. Nel corso dell'episodio i dottori si riferiscono ai sintomi dell'anosoagnosia (appunto non riconoscere una parte del proprio corpo come propria) parlando di \"delusione\". questo sembra un errore della traduzione in italiano, in quanto il termine inglese delusion correttamente in italiano corrisponde a delirio.\nIn concomitanza troviamo una donna con uno spiccato senso dell'umorismo, ma purtroppo non \u00e8 farina del suo sacco: un tumore danneggia i freni inibitori, rendendola una persona pi\u00f9 umana rispetto al pre-malattia.\n\"Malattia sacra\".\nTrama.\nErica Lund \u00e8 una bambina dodicenne con frequenti attacchi epilettici. Il Dr. Hanson vorrebbe operarla ma lei non vuole perdere i suoi momenti con Dio; servir\u00e0 dunque un'opera di convincimento. Intanto un uomo al suo risveglio, avendo i suoi freni inibitori praticamente inibiti, confessa alla moglie la sua omosessualit\u00e0. Guest star dell'episodio Isaiah Bermudez.\n\"Cattivi ragazzi\".\nTrama.\nUn ragazzo ha un incidente in moto mentre va a trovar la sua ragazza: entra in coma. Dopo una serie di test si scopre che risponde alla voce della sua ragazza, cos\u00ec Adrienne pensa di poterlo far uscire dalla sua condizione vegetativa: la madre le si scaglia contro ma crolla a terra svenuta. Entrambi sono affetti da una rara malattia ereditaria, la Moyamoya: una ramificazione di vasi creata dal cervello a causa di un'ostruzione all'arteria principale.\nNell'episodio s'indaga nella vita di Douglas: vediamo sua figlia e scopriamo che la madre vuol cambiare casa.\n\"La prosecuzione della specie\".\nTrama.\nUna donna pensa d'esser incinta ma in realt\u00e0 si tratta di un tumore alla ghiandola pituitaria. Dopo aver tradito il coniuge con un altro uomo, il marito la perdona e vuole riprovare ad avere un figlio con lei.\nHanson deve operare la sua mentore, una dottoressa cos\u00ec famosa da dare il nome ad una clip chirurgica. L'intervento \u00e8 molto rischioso, la zona \u00e8 circondata da tantissime fibre e il chirurgo vuole rinunciare: la donna lo sprona a tentare, tutto sembra andare per il meglio ma una complicanza ostacola la buona riuscita dell'intervento.\n\"Attaccato alla spina\".\nTrama.\nHanson decide di inserire elettrodi stimolatori nel cervello di un paziente: la stimolazione elettrica curer\u00e0 la sua depressione ma il figlio \u00e8 diffidente e le cose non andranno come previsto."}
{"id": "1926843", "revid": "131145", "url": "https://it.wikipedia.org/wiki?curid=1926843", "title": "Parco della Balossa", "text": "Il parco della Balossa era un parco locale sito nella parte centrale della cintura settentrionale di Milano, in un contesto densamente urbanizzato. \u00c8 stato istituito nel 2006 ed ha una superficie di \u00e8 di 146 ettari, completamente pianeggiante e divisa tra i comuni di Cormano e Novate Milanese, ed \u00e8 stato accorpato dal parco Nord Milano con legge regionale 22 dicembre 2015 n. 40. I terreni che compongono l'ex parco locale sono a destinazione prevalentemente agricola.La sua posizione lo rende ideale percorso di connessione tra il parco delle Groane e il nucleo storico del parco Nord Milano.\nCollegamenti esterni.\nComune di CormanoComune di Novate Milanese"}
{"id": "1926845", "revid": "15756", "url": "https://it.wikipedia.org/wiki?curid=1926845", "title": "Francesco Durante (politico)", "text": "Fu senatore del Regno d'Italia nella XVI legislatura\nPromotore e fondatore, assieme a Guido Baccelli, del Policlinico \"Umberto I\" di Roma, ove diresse per quasi 40 anni la clinica chirurgica, presiedette la Societ\u00e0 italiana di chirurgia. Fu il primo al mondo ad aver operato un tumore al cervello, nel 1884 a Roma.\nAlla sua memoria \u00e8 intitolato il Premio scientifico di medicina e chirurgia, che saltuariamente si organizza a Letojanni.\nBiografia.\nInfanzia e adolescenza.\nFrancesco Durante nacque a Letojanni, un comune della provincia di Messina, il 29 giugno 1844.\nIl padre Domenico Durante, che lavorava come addetto alla costruzione della strada destinata a collegare Messina con Catania, conobbe una ragazza del posto, Giovanna Galeano, e la spos\u00f2.\nA quel tempo non esistevano scuole pubbliche per cui la sua istruzione e quella di suo fratello minore Giuseppe, che mor\u00ec all'et\u00e0 di 14 anni, fu affidata inizialmente ad un anziano sacerdote, don Di Blasi.\nNel periodo della pubert\u00e0 fu spinto dal padre a seguirlo sul lavoro, per fargli apprendere l'arte di impresario o di fabbricatore. La vocazione di Francesco Durante per\u00f2 era quella di fare lo scultore o il pittore, mostr\u00f2 infatti assai presto spiccate qualit\u00e0 artistiche.\nIl sogno del padre Domenico invece era quello di vedere il figlio laureato in ingegneria e a tal proposito lo mand\u00f2 a proseguire gli studi a Messina sotto la vigile cura di don Strazzeri, altro sacerdote amico della famiglia Durante.\n&lt;br&gt;Il 1861 fu l'anno della svolta per la vita del giovane Durante. Un giorno fu trascinato da alcuni suoi amici che frequentavano la facolt\u00e0 di Medicina di Messina ad assistere ad un'operazione. In questa occasione il professore stupito da alcune osservazioni di anatomia chirurgica dello stesso Durante esclam\u00f2:\nTale sollecitazione non cadde nel vuoto e dopo quell'esperienza Francesco Durante decise di intraprendere lo studio della Medicina.\nMaturit\u00e0.\nInizi\u00f2 gli studi proprio a Messina per poi laurearsi a 24 anni nel 1868 a Napoli.\nDa questo momento in poi, avido di conoscenze scientifiche, cominci\u00f2 a frequentare uno dopo l'altro i principali luoghi di ricerca in ambito medico d'Europa. Rimase per un breve periodo come assistente presso l'ospedale di Firenze, allora capitale d'Italia, per poi dirigersi verso Vienna, dove fu allievo del celebre chirurgo Theodor Billroth. In seguito si diresse a Parigi e a Londra, dove ebbe la fortuna di conoscere un altro importante chirurgo, Joseph Lister, pioniere della chirurgia antisettica.\nNel 1873, a meno di 30 anni, fu chiamato a Roma da Costanzo Mazzoni che gli affid\u00f2 il compito di svolgere il corso di Patologia chirurgica e nel 1877, alla morte dello stesso Mazzoni, Francesco Durante divenne direttore della Clinica chirurgica allora alloggiata presso il vecchio \"Ospedale S. Giacomo\".\nAppena ricevuto tale incarico, l'ormai affermato chirurgo all'et\u00e0 di 33 anni, cominci\u00f2 una radicale trasformazione della clinica da lui diretta. Il vero obiettivo del nuovo direttore per\u00f2 era quello di fondare una nuova clinica chirurgica all'avanguardia, fondata sulle pi\u00f9 moderne innovazioni. Nel 1897 grazie anche alla collaborazione con Guido Baccelli, Durante riusc\u00ec nei suoi intenti e venne inaugurato il nuovo grande complesso ospedaliero, il Policlinico Umberto I, destinato a diventare il fiore all'occhiello della sanit\u00e0 italiana.. Fu per esempio il primo ospedale in Italia ad adottare il \"metodo Nightingale\" portato da Dorothy Snell, un'infermiera inglese, che divenne nel 1913 direttrice della \"Scuola Convitto Regina Elena\" situata proprio all'interno del nuovo complesso.\nIl ritorno a Letojanni.\nIl 19 luglio 1919, dopo 45 anni di insegnamento presso l'Universit\u00e0 di Roma e dopo essere diventato una delle maggiori figure della chirurgia mondiale, abbandon\u00f2 definitivamente la citt\u00e0 eterna e con essa Villa Durante situata nei paraggi di Porta Pia, con l'intento di tornare nella sua terra natia.\nSi ritir\u00f2 a vita privata all'et\u00e0 di 75 anni nel suo palazzo, che si trova nei pressi di piazza Durante, al centro del comune di Letojanni.\nMor\u00ec il 2 ottobre 1934, e i suoi parenti conoscendo le sue convinzioni socialiste e anticlericali, non vollero permettere la benedizione della salma da parte del parroco del paese, don Giuseppe Lo Schiavo, che durante gli ultimi anni di vita del famoso chirurgo aveva cercato di condurlo alla \"conversione\".\nA causa dell'affronto subito, il sacerdote imped\u00ec energicamente l'ingresso della salma all'interno della chiesa.\nNonostante ci\u00f2 molti personaggi italiani di spicco, sia della vita politica che di quella scientifica, parteciparono al funerale che termin\u00f2 con la sua sepoltura nel piccolo cimitero di Letojanni, come espresso nelle sue ultime volont\u00e0 a fianco al padre, che tra l'altro fu il primo sindaco del comune di Letojanni-Gallodoro.\nPrincipali successi in ambito medico.\nI primi anni di insegnamento a Roma coincidono con il periodo in cui egli pubblic\u00f2 i suoi primi lavori riguardo all'infiammazione delle pareti vasali, all'organizzazione del trombo e alla rivoluzionaria teoria sulla genesi dei tumori, basata su originali ricerche fatte su nei materni dermoidali ed epidermoidali, che port\u00f2 alla nascita della cosiddetta teoria di Cohnheim-Durante, dato che ci furono dei contributi anche da parte del patologo tedesco, Julius Friedrich Cohnheim.\nTra i suoi pi\u00f9 importanti meriti come chirurgo, \u00e8 da sottolineare l'asportazione di una neoplasia cerebrale per la prima volta nella storia. Nel giugno del 1884 infatti riusc\u00ec ad intervenire su un meningioma frontale sinistro, dal volume di una mela, su una donna di 35 anni. L'intervento fu un successo e persino Harvey Williams Cushing, pioniere della neurochirurgia, giunse in Italia per documentarsi su di esso. Nel 1895 in occasione del decimo congresso della Societ\u00e0 italiana di chirurgia, dopo alcuni anni di sperimentazione, present\u00f2 un metodo alternativo per la cura della tubercolosi mediante iniezioni locali di soluzione iodoiodurata. Successivamente Durante scopr\u00ec che tale soluzione non agiva direttamente sul bacillo della tubercolosi ma sull'attivit\u00e0 fagocitaria dei leucociti, in ogni caso l'efficacia di tali iniezioni era evidente. Tra il 1895 e il 1898 inoltre fu pubblicato a Roma il suo trattato di chirurgia, uno dei migliori del suo tempo, motivo per il quale fu usato per molti anni da generazioni di studenti.\n\u00c8 inoltre annoverato tra i fondatori della Societ\u00e0 italiana di chirurgia avvenuta nel 1882, di cui successivamente ricopr\u00ec anche la carica di presidente.\nEsperienze politiche.\nIl periodo di giovinezza del chirurgo siciliano coincise con un periodo di notevoli fermenti rivoluzionari, iniziati in Italia quando egli aveva solo pochi giorni di vita, ma grazie al ricordo di questi moti che toccarono anche la sua amata Sicilia, decise di entrare successivamente nella Massoneria. Celebre fu l'episodio in cui, appena sedicenne, vide per la prima volta la figura di Giuseppe Garibaldi, accolto trionfalmente a Messina come un liberatore. Fu proprio questo evento che fece accendere nell'animo del giovane Durante uno spirito patriottico che lo accompagner\u00e0 per tutta la vita. Prima del suo ritorno in Italia e l'inizio della sua carriera accademica presso l'universit\u00e0 di Roma, ebbe un'esperienza nella guerra franco-prussiana come volontario nella Croce Rossa Germanica spinto dalla forte amicizia stretta con il medico tedesco Rudolf Virchow.\nFu un fedelissimo amico di Francesco Crispi, il quale lo fece nominare a 45 anni senatore a vita del Regno d'Italia dallo stesso Re Umberto I, al quale Durante dedic\u00f2 l'inaugurazione del nuovo grande complesso ospedaliero di Roma. Agli inizi della prima guerra mondiale si schier\u00f2 tra gli interventisti contro l'Austria e la Germania, anche se come gi\u00e0 detto combatt\u00e9 a fianco dei Tedeschi nella guerra franco-prussiana. Nonostante avesse raggiunto una certa et\u00e0 (allo scoppio della Grande Guerra Francesco Durante aveva 70 anni), volle mettere a disposizione le sue energie ancora una volta dopo che era stato nominato gi\u00e0 nel 1911 colonnello della Croce di Malta in occasione della Guerra di Libia.\nGrande filantropo.\nNonostante i suoi grandi successi Francesco Durante rimase sempre un uomo semplice e altruista. Il suo intento \u00e8 sempre stato quello di fare del bene per il prossimo. Molte sono state le sue opere filantropiche. In occasione del terremoto del 28 dicembre del 1908 che devast\u00f2 Messina, giunse nella sua terra in veste di capo dei servizi sanitari e fu tra le persone che coordinarono i soccorsi. Stessa cosa fece in occasione di un altro evento catastrofico, il sisma che colpi la regione della Marsica il 13 gennaio 1915, dove allest\u00ec ad Avezzano padiglioni chirurgici nei quali prest\u00f2 la sua validissima opera. Una volta rientrato a Letojanni, durante gli ultimi anni della sua vita, si impegn\u00f2 a bonificare terre di sua propriet\u00e0 dando lavoro a centinaia di braccianti grazie anche all'aiuto di suo figlio Domenico, che era diventato nel frattempo un esperto agrario. Nel 1933 prima di morire volle edificare nel suo paese anche una clinica che rimase in funzione fino a qualche anno dopo la sua morte, quando venne adattata a Scuola elementare.\nFrancesco Durante era molto amato dai suoi compaesani che decisero, per mostrare la loro gratitudine, di erigere in suo onore nel 1923 un monumento. L'opera, un busto bronzeo che lo raffigura sorretto da quattro bassorilievi che rappresentano la medicina, la chirurgia, la scienza e la carit\u00e0, \u00e8 opera del famoso scultore Ettore Ximenes che fu grande amico in vita dello stesso Durante.\nAi piedi del busto si pu\u00f2 leggere:\nIl monumento situato a Letojanni in ogni caso non \u00e8 l'unico che gli fu dedicato. I suoi allievi in occasione del suo ultimo anno di insegnamento gli eressero anch'essi un busto bronzeo, molto simile a quello presente nel suo paese nativo (probabilmente opera anch'essa dello scultore Ettore Ximenes) situato di fronte all'entrata della sala principale dell'originaria Clinica Chirurgia del Policlinico Umberto I.\nSul piedistallo vi \u00e8 un'iscrizione che recita:"}
{"id": "1926862", "revid": "1776051", "url": "https://it.wikipedia.org/wiki?curid=1926862", "title": "Cosimo Fabbri", "text": "Fu senatore del Regno d'Italia nella XVI legislatura."}
{"id": "1926863", "revid": "1609015", "url": "https://it.wikipedia.org/wiki?curid=1926863", "title": "Oche di Meidum", "text": "Le Oche di Meidum \u00e8 un fregio che Auguste Mariette dichiar\u00f2 di aver rinvenuto nel 1871 a Meidum nella mastaba di Nefermaat, figlio del re Snefru, e Atet sua consorte.\nPoich\u00e9 sono estremamente rare le opere risalenti all'Antico Regno, se fosse autentico questo reperto parietale sarebbe di notevole importanza dato l'ottimo stato di conservazione.\n\u00c8 conservato al Museo del Cairo in originale ed al British Museum in copia.\nDescrizione.\nIl pannello, delle dimensioni di cm 27 di altezza e cm 172 di lunghezza, era situato nella cappella di Atet e rappresenta una scena di caccia sulle rive del Nilo, molto comune a quei tempi similmente ad altre raffigurazioni come quelle della tomba di Nebamon.\nFu realizzato con pittura su stucco, opposto dell'affresco, con notevole tecnica pittorica e rappresenta in modo simmetrico sei oche, divise in due gruppi speculari, molto realistiche nella forma e nei colori. L'arte pittorica egizia ebbe nel periodo storico dell'Antico Regno, la massima attenzione per i dettagli di animali e piante, tanto che ancora oggi \u00e8 possibile individuare la specie delle oche, dal piumaggio stilizzato, nella specie Lombardella maggiore indicata anche con il geroglifico G38 \"s3, gb\"nella specie Oca granaiola e quelle dal collo rosso Bernacle. Si noti che queste ultime due specie non sono presenti in Egitto.\nSono realizzate con la tecnica puntiforme che nell'insieme crea, da semplici macchie di colore, splendide figure e per dare l'effetto di profondit\u00e0 due oche sono disegnate sovrapposte.\nLo sfondo \u00e8 quello di uno sfocato giardino senza dimensioni e delicatamente accennato da qualche ciuffo d'erba e fiori e dove la vivacit\u00e0 delle oche risalta in colori perfettamente calibrati rendendo l'insieme cromaticamente armonico.\nAnomalie.\nNell'aprile 2015 l'egittologo Francesco Tiradritti, docente di Egittologia all'Universit\u00e0 di Enna, pubblica un articolo in cui fa notare che quattro delle sei oche non erano originarie dell'Egitto e, per di pi\u00f9, non erano neanche attestate altrove nell'arte egizia. Tra le altre anomalie riscontrate ci sono anche le tonalit\u00e0 dei colori usati, mai viste in altre pitture egizie, il tipo di stesura possibile soltanto con l'utilizzo di pennelli moderni e l'\"eccessiva sproporzione\" tra le oche.\nTiraditti ipotizza anche che il reale autore del fregio sia il pittore ottocentesco italiano Luigi Vassalli per conto del Museo di Bulaq per cui lavorava, forte delle nozioni apprese all'accademia milanese di Brera."}
{"id": "1926873", "revid": "1058755", "url": "https://it.wikipedia.org/wiki?curid=1926873", "title": "Il teatro comico", "text": "Il teatro comico \u00e8 una commedia in tre atti di Carlo Goldoni, scritta nel 1750 e recitata per la prima volta a Milano. Fu quindi portata al Teatro Sant'Angelo di Venezia, dove sub\u00ec aspre critiche e venne replicato solo per un'altra sera. Ebbe invece successo a Vienna.\nSi tratta della prima delle sedici commedie nuove che il commediografo veneziano si impegn\u00f2 a scrivere per l'impresario Gerolamo Medebach a partire dal 1750.\nRappresenta una novit\u00e0 nella produzione goldoniana: \"Il teatro comico\" \u00e8 una commedia metateatrale, che mette in scena l'allestimento di uno spettacolo. L'importanza di questa commedia nel repertorio goldoniano \u00e8 data dalla contemporanea presenza delle due forme teatrali del tempo: la Commedia dell'Arte e il teatro realista goldoniano. Ovviamente vince quest'ultima aprendo la strada alla \"Riforma goldoniana\" del teatro del XVIII secolo.\nTrama.\nGli attori della compagnia Medebach, guidati dal capocomico Orazio, stanno provando il terzo atto della farsa \"Il padre rivale del figlio\" scritta de quel \"Goldoni\" che ha completamente modificato il modo di fare teatro dell'epoca. La compagnia si dimostra favorevole alla riforma goldoniana, bench\u00e9 gli attori che interpretano le maschere di Colombina, Brighella, Balanzone e Arlecchino, abituati all'improvvisazione, siano preoccupati dalle difficolt\u00e0 generate dall'innovazione. Lelio, un poeta dilettante, viene ingaggiato nel ruolo di secondo amoroso. A Eleonora, una \"virtuosa di musica\" che stenta a trovare ingaggi, viene offerta la possibilit\u00e0 di lavorare come attrice.\nPoetica.\nL'opera mette in evidenza il disprezzo goldoniano per ogni precetto che deriva dai libri e l'amore per il teatro vero, quello vivo che rappresenta la realt\u00e0. L'autore si impegna qui a spiegare i motivi della sua riforma, i pregi e i difetti della commedia dell'arte e questo testo rappresenta quindi una sorta di \"istruzioni per l'uso\" per chiunque voglia cimentarsi con la scrittura drammaturgica, un prezioso scrigno di consigli utili alla comprensione del mondo teatrale e della sua rappresentazione."}
{"id": "1926884", "revid": "117628690", "url": "https://it.wikipedia.org/wiki?curid=1926884", "title": "\u00c9douard Dujardin", "text": "Biografia.\nDujardin nacque a Blois, una cittadina situata nella Loira, figlio unico di Alphonse Dujardin, capitano di Marina e di sua moglie Th\u00e9ophile. Frequent\u00f2 le scuole superiori dapprima al \"lyc\u00e9e Corneille\" di Rouen, e poi al lyc\u00e9e Louis-le-Grand a Parigi. Nel 1886 divenne redattore della rivista \"La Revue Ind\u00e9pendante\" nella quale vennero pubblicati i suoi primi lavori, in particolare il suo romanzo \"Les Lauriers sont coup\u00e9s\" ( 1888). La sua partecipazione a questa rivista gli valse l'etichetta di \"voce importante dei simbolisti\" (Harry Ransom Humanities Research Center 2004).\nDopo la morte dei genitori, Dujardin unico erede delle fortune di famiglia, utilizz\u00f2 parte dell'eredit\u00e0 ricevuta per la messa in scena dei suoi drammi \"Antonia\" (nel 1891) e \"Le Chevalier Du Pass\u00e9\" (nel 1882).\nDujardin aveva gusti raffinati e molto costosi in fatto di abbigliamento, tanto da meritare l'appellativo di \"Dandy\"; era molto noto per la vita notturna nella Parigi scintillante di quegli anni. I suoi numerosi amori con attrici, modelle ed altre affascinanti signore della societ\u00e0 mondana erano molto chiacchierati; si dice che abbia avuto molte amanti, ad alcune delle quali provvedeva economicamente.\nIl suo frivolo stile di vita lo port\u00f2 presto a dilapidare le sue fortune; per questa ragione si dedic\u00f2 a investimenti immobiliari e nel gioco d'azzardo, prestando la sua opera anche a societ\u00e0 di pubblicit\u00e0.\nNel 1885 Dujardin e Th\u00e9odor de Wyzewa lanciarono la \"Revue wagn\u00e9rienne\", seguendo le orme di F\u00e9lix F\u00e9n\u00e9on e della sua \"La Revue Ind\u00e9pendante\" che aveva fatto la sua apparizione sulla scena l'anno prima. Nel 1886 Dujardin e F\u00e9n\u00e9on unirono le forze sotto il nome di una rinnovata \"Revue Ind\u00e9pendante\". Una delle novit\u00e0 fu che la \"Revue\" cominci\u00f2 ad organizzare mostre.\nDujardin spos\u00f2 la bella Germaine nel 1893 e si separarono nel 1901. Non divorziarono fino al 1924 quando l'autore spos\u00f2 Marie Chenou, di 30 anni pi\u00f9 giovane. Ebbe due figli e visse serenamente fino all'et\u00e0 di 88 anni. Si spense il 31 ottobre 1949.\nLa sua attivit\u00e0 letteraria fu imponente; le sue opere sono numerose e comprendono lavori teatrali, versi e romanzi. Dujardin produsse inoltre saggi di critica letteraria e di ambito sociale. \u00c9douard Dujardin \u00e8 ritenuto l'inventore del monologo interiore, la tecnica che sar\u00e0 perfezionata tredici anni dopo da Arthur Schnitzler ne \"Il sottotenente Gustl\" (1900) e pi\u00f9 tardi, nel 1922, da James Joyce, che aveva studiato a fondo \"Les Lauriers\", nell'Ulisse. L'attivit\u00e0 principale, quella di giornalista, valse a Dujardin numerosi problemi con le autorit\u00e0, fra cui anche l'accusa di tradimento per la quale, tuttavia, non fu mai condannato."}
{"id": "1926891", "revid": "124123", "url": "https://it.wikipedia.org/wiki?curid=1926891", "title": "Nelson Pyatt", "text": "\u00c8 padre di Taylor e Tom Pyatt, anch'essi giocatori di hockey su ghiaccio.\nCarriera.\nNelson Pyatt nacque a Port Arthur, odierno sobborgo della citt\u00e0 di Thunder Bay, citt\u00e0 dove inizi\u00f2 a giocare a hockey nella squadra locale. Nel 1971 approd\u00f2 nella lega giovanile dell'Ontario Hockey League, presso gli Oshawa Generals, con i quali disput\u00f2 due stagioni, incorrendo anche in un infortunio alla spalla. In totale collezion\u00f2 92 presenze con 84 punti all'attivo.\nNel 1973 fu scelto nel draft dei due massimi campionati nordamericani di allora, la National Hockey League e la World Hockey Association. In NHL fu selezionato dai Detroit Red Wings in 39\u00aa posizione assoluta, mentre in WHA dai Minnesota Fighting Saints con la 59\u00aa chiamata. Scelse di giocare a Detroit, dove per\u00f2 collezion\u00f2 14 presenze. Trascorse le due stagioni in prestito a squadre affiliate come i London Lions e i Virginia Wings.\nAll'inizio del 1975 pass\u00f2 ai Washington Capitals, con i quali rimase fino al 1977, prima di passare ai Colorado Rockies. Dopo due stagioni in cui disput\u00f2 una media vicina agli ottanta incontri a stagione, Pyatt decise momentaneamente di ritirarsi, prima comunque di ritornare presso formazioni di leghe inferiori, come American Hockey League e Central Hockey League. Nel 1980 chiuse definitivamente con i Rockies, dopo aver giocato 183 partite ed aver totalizzato 39 reti e 36 assist.\nConcluse la sua carriera dopo un'esperienza di tre stagioni in Europa, dapprima in Germania, con il VER Selb, poi in Austria con il Wiener EV. Conclusa la sua carriera torn\u00f2 a Thunder Bay dove svolse il lavoro di vigile del fuoco."}
{"id": "1926892", "revid": "2032913", "url": "https://it.wikipedia.org/wiki?curid=1926892", "title": "Calvin Klein (stilista)", "text": "Il suo nome \u00e8 anche il nome della sua marca di abbigliamento, commercializzata dalla sua compagnia, la \"Calvin Klein Inc.\" fondata nel 1968.\nBiografia.\nNato da genitori ungheresi ebrei, frequenta la prestigiosa New York's Fashion Institute of Technology, tuttavia non conseguir\u00e0 mai la laurea, ricevendo soltanto nel 2003 un dottorato ad honorem. Klein comincia il proprio praticantato nel 1962 e lavorer\u00e0 per cinque anni realizzando vestiti per alcune boutique di New York. \u00c8 in questo periodo che ricopre il ruolo di assistente designer per Dan Millstein per circa due anni di lavoro, aumentando ulteriormente la propria esperienza nel settore. Soltanto in seguito fonder\u00e0 una compagnia propria, insieme ad un amico di infanzia.\nKlein \u00e8 stato uno dei numerosi stilisti cresciuti nella comunit\u00e0 di immigrati ebrei del Bronx, insieme a Robert Denning o Ralph Lauren. Sotto l'ala protettiva di Baron de Gunzburg, Klein divenne celebre nella scena della moda newyorkese, prima ancora del lancio della sua prima collezione di jeans. Anni dopo, parlando ad una intervista a Bianca Jagger per \"Interview magazine\", pubblicata poco dopo la morte di Baron, Klein ha dichiarato che l'uomo \u00e8 stato uno dei suoi maggiori ispiratori e per lui \u00e8 stata una grande fortuna averlo conosciuto.\nVita privata.\nNel 1964, Klein ha sposato Jayne Centre, dalla quale ha avuto una figlia, Marci. La coppia ha divorziato nel 1974. Nel 1987 si \u00e8 risposato con Kelly Rector, una dipendente della Calvin Klein, Inc., dalla quale ha divorziato nel 2006.\nDichiaratamente bisessuale, dopo la fine del secondo matrimonio ha avuto una love-story con il suo modello Nick Gruber; i due si sono lasciati nel 2013."}
{"id": "1926897", "revid": "599013", "url": "https://it.wikipedia.org/wiki?curid=1926897", "title": "Moustapha Sonko", "text": ""}
{"id": "1926898", "revid": "767487", "url": "https://it.wikipedia.org/wiki?curid=1926898", "title": "Zlatko Vujovi\u0107", "text": "\u00c8 il primatista di gol dell'Hajduk Spalato (16) nelle competizioni UEFA per club.\nBiografia.\nClub.\nCominci\u00f2 la propria carriera di calciatore professionista nel 1976, insieme al fratello gemello Zoran, nella formazione del Hajduk Spalato, dove rimase per 10 anni, vincendo un campionato e 2 Coppe di Jugoslavia.\nNel 1986 emigr\u00f2 in Francia, andando a giocare prima nel Bordeaux, con cui vinse un campionato e una Coppa di Francia, e successivamente nelle squadre del Cannes, del Paris St.Germain, del Sochaux e del Nizza, dove concluse la propria attivit\u00e0 agonistica nel 1992. Nel giugno 1988 il Pescara aveva ufficializzato il suo acquisto, ma divergenze contrattuali chiusero la trattativa.\nNazionale.\nEsord\u00ec in nazionale il 1\u00ba aprile 1979 a Nicosia, in occasione dell'incontro vinto 3-0 contro la nazionale cipriota, e valido per le qualificazioni dell'Europeo in Italia 1980.\nCon la maglia della propria nazionale disput\u00f2 complessivamente 70 partite tra il 1979 e il 1990, e fece parte della rappresentativa anche ai mondiali di Spagna 1982 e di Italia 1990."}
{"id": "1926900", "revid": "104458", "url": "https://it.wikipedia.org/wiki?curid=1926900", "title": "Mausoleo Casati Stampa di Soncino", "text": "Il mausoleo Casati Stampa di Soncino \u00e8 un impianto celebrativo monumentale che caratterizza e valorizza il cimitero urbano di Muggi\u00f2 (Monza e Brianza) sin dal 1830.\nAl suo interno, una vasta area rettangolare, in asse con lo storico ingresso di via Libert\u00e0, \u00e8 da allora riservata alla famiglia Casati, antica aristocrazia milanese di origine longobarda, la cui genealogia \u00e8 provata dal 1030.\nNel mausoleo, opera d'arte, riposano molte spoglie mortali. Sono qui conservati i diversi sepolcri e una cripta sovrastata da un tempietto classico di ordine greco-dorico, a protezione di un'ara con croce lignea.\nTra gli altri vi riposano:\nDal 1\u00ba novembre 2008 il Comune di Muggi\u00f2 ha formalmente acquisito - dopo oltre 12 anni di trattative e d'iter burocratico - lo storico mausoleo funebre attraverso l'atto amministrativo della decadenza (previsto nel regolamento dei servizi cimiteriali) concordato tra il sindaco Fossati e il conte Don\u00e0 dalle Rose consorte dell'ultima discendente del ramo Stampa di Soncino; poi ratificato nel consiglio comunale del 13 novembre dello stesso anno."}
{"id": "1926901", "revid": "287204", "url": "https://it.wikipedia.org/wiki?curid=1926901", "title": "Zlatko Vujovic", "text": ""}
{"id": "1926906", "revid": "599013", "url": "https://it.wikipedia.org/wiki?curid=1926906", "title": "Thierry Rupert", "text": "\u00c8 morto nel 2013 all'et\u00e0 di 35 anni, dopo 7 mesi di coma a causa di gravi problemi cardiaci."}
{"id": "1926911", "revid": "15756", "url": "https://it.wikipedia.org/wiki?curid=1926911", "title": "Turkish Airlines", "text": "Turkish Airlines (in turco: \"T\u00fcrk Hava Yollar\u0131\"), a volte abbreviata THY, \u00e8 la compagnia aerea di bandiera della Turchia, con sede a Istanbul, nel quartiere Ye\u015filk\u00f6y del distretto di Bak\u0131rk\u00f6y nei pressi dell'Aeroporto di Istanbul-Atat\u00fcrk. Gestisce un totale di 322 aeroporti in 127 paesi localizzati in Europa, Asia, Africa e nelle Americhe ed \u00e8 la prima compagnia mondiale per numero di aeroporti serviti.\nL'hub principale della compagnia \u00e8 il Nuovo Aeroporto di Istanbul, nel quale sono stati trasferiti, dal 6 aprile 2019, tutti i voli della Compagnia gi\u00e0 operanti sull'Aeroporto di Istanbul-Atat\u00fcrk. Hub minore \u00e8 invece l'Aeroporto di Esenbo\u011fa, Ankara.\nNegli anni 2006, 2007, 2008, 2009, 2010, 2011, 2012, 2013, 2014, 2015, 2016, 2017 e 2018 ha trasportato rispettivamente: 17 milioni, 19.7 milioni, 22.6 milioni, 25.1 milioni, 29.1 milioni, 32.7 milioni, 39 milioni, 48 milioni, 54.7 milioni, 61.2, milioni, 62.8 milioni, 68.6 milioni e 75.2 milioni di passeggeri.\nNel 2023 prevedono una crescita di ulteriori 20 milioni di passeggeri annui, grazie all'aumento della flotta.\nTurkish Airlines ha vinto nel 2011, 2012, 2013, 2014, 2015 e 2016 il premio Skytrax come miglior compagnia aerea europea.\nA gennaio 2017 Turkish Airlines ha 31.543 dipendenti. La compagnia fa parte dell'alleanza mondiale delle compagnie aeree Star Alliance dal 1\u00ba aprile 2008.\nStoria.\nDalla nascita al secondo conflitto mondiale.\nLa compagnia aerea venne formata il 20 maggio 1933 come \"Amministrazione delle linee aeree dello Stato\", da parte del ministero della Difesa. La flotta era composta da un Curtiss Kingbird a cinque posti, due Junkers F 13 a quattro posti e un Tupolev ANT-9 a dieci posti. Nel 1935 entr\u00f2 a far parte del Ministero dei Lavori Pubblici; nel 1938 fu trasferita al Ministero dei Trasporti e ribattezzata \"Direzione Generale delle linee aeree dello Stato\". Nel 1945 entr\u00f2 nella flotta un nuovo modello di aereo: il Douglas DC-3.\nDal dopoguerra agli anni 1970.\nNel 1947 Turkish ha inaugurato il suo primo collegamento internazionale, aprendo la tratta Ankara-\u0130stanbul-Atene.\nLa compagnia aerea benefici\u00f2 del programma di assistenza postbellica che gli Stati Uniti hanno offerto alla Turchia. Con l'aiuto della Pan American World Airways, la flotta venne ammodernata con i Douglas DC-3. Turkish aggiunse alla rete di collegamenti Nicosia, Beirut e Il Cairo, anche se i voli nazionali rimasero al centro degli interessi dell'azienda fino al 1960.\nLa flotta venne ammodernata con l'aggiunta di Vickers Viscount e Fokker F27 alla fine del 1950.\nNel 1956, il governo turco riorganizz\u00f2 la compagnia aerea mutandone il nome e la ragione sociale in \"T\u00fcrk Hava Yollar\u0131 A.O. \"(THY) e ricapitalizzando l'azienda. Nel capitale sociale entr\u00f2, con una quota del sei percento, anche la British Overseas Airways Corporation (BOAC), che forn\u00ec anche un supporto tecnico.\nLa nuova azienda inizi\u00f2 ad operare con il suo primo aereo a reazione, un Douglas DC-9, nel 1967. A questo fece seguito l'aggiunta di un Boeing 707 in leasing nel 1971. Nei primi Anni '70 del 1900 si sono aggiunti alla flotta anche altri jet come i Douglas DC-10 e i Boeing 727.\nGli anni '80 e '90 del 1900.\nIn quegli anni la compagnia ha dovuto affrontare diversi problemi. Si fece una brutta reputazione per il cattivo servizio offerto ai clienti e i frequenti ritardi; dovette inoltre subire una serie di dirottamenti ed ebbe sette incidenti tra il 1974 e il 1983.\nTuttavia, il nuovo governo salito al potere nel 1983 riconobbe l'importanza di THY come ambasciatore della Turchia nel mondo, dando avvio al processo di riqualificazione dell'azienda in senso moderno. La flotta venne ringiovanita e la sicurezza intensificata tanto che un fu anche paragonata all'israeliana El Al, almeno in termini di ritardi.\nNel 1984 THY costru\u00ec un nuovo modernissimo centro tecnico presso l'aeroporto di Ye\u015filk\u00f6y, in grado di effettuare sia la manutenzione leggera che quella pesante su diversi tipi di velivoli. Lo staff tecnico rappresentava circa un quarto dei 6.000 dipendenti dell'azienda. Il capitale sociale fu innalzato a 60 miliardi di TRL nel 1984 quando l'azienda venne statalizzata; tre anni pi\u00f9 tardi fu portato a 150 miliardi di TLR.\nIntorno alla met\u00e0 degli Anni 1980, THY possedeva una flotta di 30 aeromobili. Portava circa 3 milioni di passeggeri l'anno su 16 destinazioni nazionali e 36 internazionali. La compagnia divenne la pi\u00f9 grande fonte di valuta estera della Turchia. Nel 1985 entrarono nella flotta di THY i nuovi Airbus A310 che consentirono l'aggiunta di voli per Singapore nel 1986. Un nuovo volo per Bruxelles e New York venne aggiunto nel 1988.\nTra il 1987 e il 1988, THY ha registrato delle perdite in gran parte dovute al pagamento dei 12 nuovi Airbus A310. La flotta comprendeva anche 11 Boeing 727 e nove Douglas DC-9. THY ha chiuso il decennio con 8.500 dipendenti.\nLa societ\u00e0 ha sofferto della crisi dell'aviazione mondiale che fece seguito alla Guerra del Golfo Persico, e non ritorn\u00f2 in pareggio fino al 1994. Dal 1995, la compagnia riprese la crescita, registrando una grande espansione. Le destinazioni in maggiore crescita erano quelle del Nord America, cosicch\u00e9 THY decise di introdurre un volo non-stop per il John F. Kennedy di New York nel luglio 1994.\nIl capitale sociale fu ripetutamente innalzato fino a raggiungere i 10.000 miliardi di TRL nel 1995. Nello stesso anno l'azienda, dopo aver dismesso i vecchi DC-9, convert\u00ec anche tre Boeing 727 per voli cargo. La societ\u00e0 registr\u00f2 un profitto di 6 milioni di dollari su un fatturato annuo di un miliardo. Pur essendo in attivo, l'azienda si trovava a doversi confrontare con la galoppante inflazione del paese, che richiedeva continui adeguamenti di capitale.\nIl mercato nazionale \u00e8 stato liberalizzato nel 1996, permettendo la concorrenza da parte di compagnie di charter. Allo stesso tempo, i grandi vettori internazionali operavano una forte concorrenza sulle rotte verso l'Europa occidentale. THY, per migliorare la sua competitivit\u00e0, stipul\u00f2 accordi commerciali con altre compagnie aeree internazionali. L'azienda raggiunse un accordo con la Japan Airlines per offrire un servizio per Osaka e Tokyo, rispettivamente dal 1997 e dal 1998. Altri voli gestiti in code-sharing vennero operati con Austrian Airlines, Swissair, e Croatia Airlines.\nDal 2000 a oggi.\nUn nuovo terminal per la compagnia aerea \u00e8 stato aperto nel gennaio 2000 all'aeroporto di Istanbul-Atat\u00fcrk. Turkish Airlines ha continuato ad estendere la sua portata internazionale, siglando accordi di marketing con Asiana Airlines, American Airlines, Malaysian Airlines, Polskie Linie Lotnicze LOT, Czech Airlines, e Cathay Pacific Airlines. Una rotta Antalya-Francoforte \u00e8 stata aggiunta nel 2001 attraverso un accordo di code-sharing con SunExpress. THY si ritir\u00f2 nel contempo dalla Qualiflyer Alliance, gestita da Swissair, per attirare investimenti strategici in vista della sua privatizzazione.\nLa Turchia ha subito nel corso del 2001 una forte crisi economica che ha portato come conseguenza anche una consistente riduzione del traffico soprattutto sulle rotte interne. A questo si somm\u00f2 l'effetto degli attentati terroristici dell'11 settembre 2001 a New York, a cui la THY cerc\u00f2 di far fronte senza un intervento di salvataggio statale e senza ricorre a riduzioni di massa del personale. Furono tuttavia tagliati 300 manager di livello intermedio, eliminate 400 posizioni di part-time e applicata una riduzione del 10 percento degli stipendi. La sopravvivenza dell'azienda fu attribuita dalla stampa locale, come il Turkish Daily News, alla prontezza con cui la direzione aziendale oper\u00f2 nel tagliare rotte non remunerative sia nazionali che internazionali.\nNel 2003, la guerra in Iraq port\u00f2 Turkish Airlines a chiudere alcune rotte nel Golfo Persico, mentre i voli verso l'Asia sono stati sospesi durante l'epidemia di SARS. Nonostante ci\u00f2, la compagnia si riprese prontamente, aumentando le frequenze sulle rotte esistenti e aggiungendo il servizio verso Delhi dopo 11 anni di assenza dalla rotta.\nUn altro programma di espansione della flotta \u00e8 iniziato nel 2004, consentendo a THY di mantenere una delle flotte pi\u00f9 giovani in Europa. Nel mese di luglio, la compagnia aerea ha annunciato l'ordine in blocco di 36 aerei da Airbus, del valore di US $ 2,8 miliardi, pi\u00f9 altri 15 Boeing 737. Il programma non era limitato al solo acquisto di aerei, ma comprendeva anche un nuovo centro tecnico e di addestramento da localizzare nel sottoutilizzato aeroporto internazionale di Sabiha G\u00f6k\u00e7en, per fornire un servizio di manutenzione qualificata anche ad altre compagnie aeree. Il centro dava lavoro a 2.700 persone, con la previsione di assumerne altre duemila entro il 2010. Furono previsti anche tre simulatori di volo destinati all'addestramento anche di personale esterno.\nAnche se la societ\u00e0 era quotata in borsa, il governo possedeva il 98% delle azioni. Il programma di privatizzazione \u00e8 ripreso nel 2004 con una offerta pubblica del 20% delle azioni sulla Borsa di \u0130stanbul. Il governo turco scese al 75% del capitale dopo l'offerta delle azioni che ha raccolto 170 milioni di dollari US. Nel 2005 THY disinvest\u00ec la sua quota del 50 percento nella Cyprus Turkish Airlines (K\u0131br\u0131s T\u00fcrk Hava Yollar\u0131).\nTHY dovette affrontare l'ingresso di nuovi concorrenti nel mercato dopo la liberalizzazione dell'aviazione turca. Tuttavia, il turismo era in piena crescita, con 20 milioni di persone che hanno visitato il paese nel 2005 contro i 12 milioni nel 2003.\nLa situazione economica del paese port\u00f2 ad una svalutazione della moneta e all'adozione nel gennaio 2005 della Nuova Lira Turca (YTL), equivalente ad un milione delle precedenti Lire (TRL). Di questo occorre tener conto nel valutare i bilanci aziendali dell'epoca.\nIl 1\u00ba aprile 2008 Turkish Airlines \u00e8 entrata ufficialmente a far parte dell'alleanza globale delle compagnie aeree Star Alliance dopo un processo d'integrazione durato 18 mesi iniziato a dicembre 2006.\nNel 2010 Turkish si espande fortemente, tantoch\u00e9 Skytrax la nomina come \"Compagnia in maggiore espansione\". Inoltre, ad aprile dello stesso anno, l'ICAO modifica l'identificativo di chiamata, da \"TURKAIR\" a \"TURKISH\".\nNel dicembre 2011 il governo turco approva un piano per modernizzare l'Aeroporto Internazionale Aden Adde di Mogadiscio, in Somalia. Il progetto d'ammodernamento \u00e8 parte del pi\u00f9 ampio impegno della Turchia nel processo di ricostruzione post-conflitto in ambito internazionale. Tra i lavori di ristrutturazione in programma ci sono i nuovi sistemi aeroportuali e infrastrutturali, tra cui una moderna torre di controllo all'aeroporto di Mogadiscio per monitorare lo spazio aereo. Nel marzo 2012, Turkish Airlines \u00e8 diventata il primo vettore internazionale a riprendere i voli per la Somalia dall'inizio della guerra civile nel paese nei primi anni novanta del XX secolo.\nSponsorizzazioni.\nLa compagnia \u00e8 stata uno sponsor ufficiale del Campionato europeo di calcio 2016. Inoltre dal 2010 ha i diritti di denominazione sull'Euroleague Basketball. Dal 2019 \u00e8 il principale sponsor di maglia del River Plate.\nDestinazioni.\nA febbraio 2020 Turkish Airlines, opera in 322 aeroporti in 127 paesi (270 destinazioni internazionali e 52 nazionali), tutti raggiungibili attraverso l'hub Nuovo aeroporto di Istanbul, facendo s\u00ec che la compagnia \u00e8 quella con il maggior numero di destinazioni servite da uno stesso aeroporto a livello mondiale.\nUno degli slogan della compagnia \u00e8: \u201cWe fly to more countries than any other airline\u201d ovvero: \u201cVoliamo verso pi\u00f9 paesi di qualsiasi altra compagnia aerea\u201d.\nAccordi commerciali.\nA febbraio 2019 Turkish Airlines ha accordi di codeshare con le seguenti compagnie:\nFlotta.\nA maggio 2021 la flotta Turkish Airlines risulta composta dai seguenti aerei:\nL'espansione della flotta.\nIl 14 ottobre 2008, Turkish Airlines ha lanciato una delle pi\u00f9 grandi gare del mondo per l'acquisto di aeromobili commerciali. La gara che \u00e8 stata prorogata al 17 dicembre 2008, era riferita all'acquisto di 105 aerei per un valore complessivo di 6 miliardi di dollari, includeva un ordine fermo per 25 aerei di lungo raggio (wide body) e 50 aerei a medio raggio. In aggiunta opzioni per altri 30 aerei sia di medio che di lungo raggio. Turkish Airlines ha gi\u00e0 annunciato ordini per 24 aerei a lungo raggio e 40 aerei a medio raggio, pi\u00f9 25 opzioni per questi ultimi. Il primo Boeing 777-300ER del nuovo ordine \u00e8 stato consegnato a Turkish Airlines in data 13 ottobre 2010.\nIl futuro della flotta.\nTurkish airlines ha inoltre dichiarato che sta valutando diversi aerei per l'espansione della flotta a lungo raggio, specialmente Airbus A350 XWB, Boeing 787 e Boeing 777X. Questi verrebbero introdotti su rotte ad alta intensit\u00e0 da e per destinazioni ad alta densit\u00e0 tra cui India, Cina e le principali citt\u00e0 europee tra cui Londra e Parigi.\nTurkish Airlines \u00e8 una compagnia aerea che \u00e8 riuscita a trasformare un semplice aeroporto intercontinentale come quello di Istanbul in uno dei pi\u00f9 grandi hub europei e mondiali nel giro di pochi anni.\nFlotta storica.\nNel corso degli anni Turkish airlines ha operato con i seguenti modelli di aeromobili:\nIncidenti.\nIn 75 anni di storia, circa, Turkish Airlines \u00e8 stata protagonista di 21 incidenti: 3 in voli internazionali e 18 in voli interni."}
{"id": "1926913", "revid": "767487", "url": "https://it.wikipedia.org/wiki?curid=1926913", "title": "Famicom Wars", "text": " \u00e8 un videogioco strategico militare a turni. Sviluppato da Intelligent Systems, \u00e8 uscito in Giappone il 12 agosto 1988 per Famicom. \u00c8 il primo episodio della serie \"Nintendo Wars\".\nModalit\u00e0 di gioco.\nIl gioco si sviluppa in 17 mappe: 15 dove il giocatore pu\u00f2 decidere di essere Stella Rossa o Luna Blu (i due schieramenti) e 2 segrete, sbloccabili dopo aver completato le alte 15 mappe come intera nazione.\nGiochi correlati.\nIl gioco non \u00e8 uscito fuori dal Giappone sino a quando nel 2006 non venne tradotto da dei fans. Di conseguenza \u00e8 poco popolare fuori dal paese d'origine, dove ha molti appassionati. La serie \u00e8 poi divenuta famosa in Occidente con l'uscita di \"Advance Wars\".\nIl gameplay a turni \u00e8 molto simile a quello visto nella serie \"Fire Emblem\", sviluppata anch'essa da Intelligent Systems.\nSeguiti di \"Famicom Wars\" sono usciti per Game Boy, Game Boy Color, Super Famicom, Game Boy Advance e Nintendo DS.\nMappe di questo gioco e di Super Famicom Wars sono state poi incluse in \"Advance Wars\", ', ' e nell'ultimo gioco uscito, \"\".\nCinque soldati del gioco appaiono in Captain Rainbow per Wii, dove vogliono diventare campioni di pallavolo."}
{"id": "1926914", "revid": "149485", "url": "https://it.wikipedia.org/wiki?curid=1926914", "title": "Campionati mondiali di ginnastica ritmica 2003", "text": "I XXVI Campionati mondiali di ginnastica ritmica si sono svolti a Budapest, in Ungheria, dal 24 al 29 settembre 2003."}
{"id": "1926917", "revid": "599013", "url": "https://it.wikipedia.org/wiki?curid=1926917", "title": "Makan Dioumassi", "text": ""}
{"id": "1926918", "revid": "767487", "url": "https://it.wikipedia.org/wiki?curid=1926918", "title": "Michael Lucas' La Dolce Vita", "text": "Michael Lucas' La Dolce Vita \u00e8 un film pornografico gay, suddiviso in un parti, remake del classico di Federico Fellini \"La dolce vita\". Il film \u00e8 stato diretto a New York, nel 2006, da Tony DiMarco e Michael Lucas per la Lucas Entertainment.\nNel 2007, il film ha stabilito un record, aggiudicandosi ben 14 GayVN Awards, vincendo in ogni categoria per le quali aveva ricevuto nomination: tra le pi\u00f9 importanti categorie in cui \u00e8 risultato vi sono quella di miglior film e miglior regista.\nIl film \u00e8 impreziosito da numerosi cameo, non sessuali, di personaggi come Savanna Samson, Gus Mattox, Amanda Lepore, Michael Musto, Kevin Aviance, Johnny Hanson, Will Clark.\nControversie.\nA seguito della distribuzione del film, la International Media films Inc. ha sporto denuncia nei confronti del regista e produttore Michael Lucas, accusandolo di violazione dei diritti di copyright e di uso improprio di marchio commerciale. Nella denuncia era stato richiesto il blocco immediato delle vendite del film.\nLa \"querelle\" si \u00e8 conclusa nell'aprile del 2010 quando un giudice federale ha sentenziato l'inesistenza di alcuna violazione della legge sul diritto d'autore, considerando il film di Fellini un'opera importante per la cinematografia e quindi di dominio pubblico."}
{"id": "1926921", "revid": "110157", "url": "https://it.wikipedia.org/wiki?curid=1926921", "title": "Personaggi precari", "text": "Personaggi precari \u00e8 un progetto letterario di Vanni Santoni dal quale sono stati tratti tre libri; il primo, tra i vincitori del \"Gran Premio Scrittomisto\" per \"il miglior testo venuto dal web\", \u00e8 stato pubblicato nel 2007 dalla casa editrice RGB nella collana \"Scrittomisto\" ed \u00e8 composto da 579 personaggi che danno vita ad altrettanti squarci di vita, ora ironici, ora drammatici, navigando tra tutti i possibili stili e formati narrativi.\nUna seconda versione di \"Personaggi precari\", contenente la produzione successiva al 2007, pi\u00f9 alcuni dei personaggi contenuti nel libro RGB (per un totale di 789 personaggi) e una postfazione del critico Raoul Bruni \u00e8 stata pubblicata nel novembre 2013 da Voland. Il libro, accostato all'opera di Georges Perec da Tiziano Scarpa, ma anche a quella di Manganelli e Flaiano, \u00e8 stato definito una pietra miliare nella storia dell'epigramma ed elogiato per aver descritto la precariet\u00e0 come condizione esistenziale, prima ancora che giuslavorativa, mettendo, in tal senso, anche la forma al servizio del contenuto.\nUna terza versione ampliata \u00e8 uscita nel maggio 2017."}
{"id": "1926922", "revid": "339392", "url": "https://it.wikipedia.org/wiki?curid=1926922", "title": "Maria Kirilenko", "text": ""}
{"id": "1926926", "revid": "74801", "url": "https://it.wikipedia.org/wiki?curid=1926926", "title": "Vicksburg (Mississippi)", "text": "Vicksburg \u00e8 una citt\u00e0 (\"city\") degli Stati Uniti d'America, capoluogo della contea di Warren, nello Stato del Mississippi.\n\u00c8 situata a circa a nord di New Orleans lungo i fiumi Mississippi e Yazoo, e si trova a circa a ovest di Jackson, la capitale dello Stato.\nStoria.\nDurante la Guerra civile americana, nel 1863, fu teatro della celebre battaglia di Vicksburg, un evento molto importante per le sorti della guerra. Infatti, con la vittoria a Vicksburg, i soldati dell'Unione, guidati dal Maggior generale Ulysses S. Grant si garantirono il completo controllo del fiume Mississippi. Le truppe Confederate, che difendevano la citt\u00e0, erano guidate dal Tenente generale John C. Pemberton. L'assedio dur\u00f2 47 giorni e caus\u00f2 circa vittime in entrambi gli schieramenti."}
{"id": "1926927", "revid": "1305772", "url": "https://it.wikipedia.org/wiki?curid=1926927", "title": "RRAM", "text": "La RRAM (nota anche come ReRAM o OxRAM), sigla di Resistive Random Access Memory, \u00e8 un tipo di memoria non volatile attualmente in fase di sviluppo, in cui l'informazione memorizzata \u00e8 associata alla resistenza di un sottile film di materiale commutabile elettricamente.\nDescrizione.\nIl funzionamento si basa sulla propriet\u00e0 tipica dei film di molti ossidi, generalmente ossidi dei metalli di transizione (come HfO2, NiO, Nb2O5, CuxO, Fe2O, Ti2O), perovskiti o SrTiO2 di poter essere portati ad uno stato di bassa resistenza dopo un processo irreversibile chiamato forming.\nDurante il forming viene applicata una tensione elettrica all'ossido sino ad ottenere un aumento deciso della corrente elettrica, controllato esternamente per evitare il danneggiamento del sistema (in genere il set up di controllo \u00e8 costituito da una struttura 1T1R, il dispositivo di memoria resistiva \u00e8 collegato in serie ad un mosfet che ne limita la corrente); a tal punto il dispositivo \u00e8 posto nello stato a bassa resistenza, definito stato settato. L'operazione di forming pu\u00f2 essere eseguita sia tramite l'applicazione di uno stress a tensione costante oppure tramite l'applicazione di uno stress a rampa. Recentemente sono stati anche realizzati dispositivi che non necessitano dell'operazione di forming (forming free) dal momento che il dispositivo vergine (fresh) presenta una resistenza di valore paragonabile a quella di uno stato resettato.\nA tal punto comincia la fase di cycling, cio\u00e8 la possibilit\u00e0 di reimpostare o impostare ciclicamente il sistema.\nApplicando al materiale la tensione di set o di reset se ne modificano le caratteristiche di resistenza elettrica, costituendo cos\u00ec un elemento a comportamento commutativo (acceso/spento, ossia bassa/alta resistenza) adatto per realizzare celle di memoria. La commutazione viene definita di tipo unipolare quando la tensione di set e la tensione di reset hanno la stessa polarit\u00e0, bipolare nel caso contrario. Generalmente i dispositivi unipolari hanno struttura simmetrica e gli elettrodi sono composti con materiali inerti (es. Pt), mentre nel caso di dispositivi bipolari la struttura non \u00e8 simmetrica, infatti tra l'ossido e uno solo degli elettrodi (generalmente top electrode) viene depositato uno strato metallico detto buffer layer o getter. Lo scopo \u00e8 quello di attirare ioni di ossigeno derivanti da processi di ossido-riduzione all'elettrodo e creare una regione substechiometrica all'interno dell'ossido per facilitare la commutazione. Un esempio tipico di struttura bipolare \u00e8 costituita da uno stack che utilizza elettrodi in nitruro di titanio e buffer layer di titanio.\nIpotizzando ora di avere un sistema in grado di effettuare commutazioni unipolari si applica allo strato di ossido una tensione crescente partendo da 0 V, raggiunto un valore definito tensione di reset si osserva un crollo della corrente circolante conseguente all'aumento della resistenza del sistema.\nPer portare il sistema in condizioni di bassa resistenza si procede in maniera simile al forming, sino alla tensione di set. Generalmente la tensione di forming \u00e8 maggiore della tensione di set, la quale \u00e8 pi\u00f9 elevata della tensione di reset.\nMeccanismo di funzionamento.\nSulla natura del funzionamento del forming e della commutazione resistiva sono stati formulati diversi modelli, tuttavia la classe dei materiali con propriet\u00e0 di commutazione resistiva \u00e8 tanto ampia da presumere che la commutazione sia riconducibile a diversi meccanismi. Inoltre il funzionamento non dipende solo dal materiale utilizzato, ma anche dal processo di deposizione del film e dal tipo di elettrodi utilizzati.\nPer quanto riguarda gli ossidi dei metalli di transizione secondo il modello pi\u00f9 accreditato la conduzione durante il forming, ovvero quando l'ossido manifesta la sua resistenza originaria, \u00e8 dovuta a meccanismi di carica spaziale localizzata, una volta raggiunta la corrente di forming, per effetto Joule si formerebbero filamenti conduttivi localizzati dovuti a vacanze degli atomi di ossigeno ai bordi dei grani cristallini. All'applicazione della tensione di reset tali filamenti si rompono parzialmente in seguito ad un riposizionamento degli atomi di ossigeno.\nIl modello spiega la caratteristica I-V ohmica tipica dello stato conduttivo e la sostanziale indipendenza dall'area della resistenza nello stato di conduzione, inoltre numerose indagini C-AFM confermano la natura locale della conduzione. Non \u00e8 stato totalmente chiarito quali fattori rendano possibile la commutazione unipolare: generalmente la commutazione pi\u00f9 frequente \u00e8 quella di tipo bipolare.\nPregi e difetti.\nAttualmente le ReRAM costituiscono una classe di dispositivi ancora in via di sviluppo, ma le loro caratteristiche le rendono in prospettiva interessanti.\nInfatti l'utilizzo di ossidi binari dei metalli di transizione \u00e8 compatibile coi processi standard di produzione dei CMOS. Le strutture per la commutazione unipolare non richiedono un transistor di selezione ma basta un diodo con struttura a pila, permettendo quindi uno sfruttamento pi\u00f9 razionale della superficie, a vantaggio della densit\u00e0 d'integrazione. \u00c8 gi\u00e0 stata dimostrata la possibilit\u00e0 di realizzare dispositivi veloci, con tempi di commutazione dell'ordine di 10 ns cos\u00ec come \u00e8 stata dimostrata la possibilit\u00e0 di realizzare dispositivi multilivello, in grado di memorizzare diversi bit in un'unica cella di memoria.\nDi contro, con le tecnologie attuali la corrente di reset richiesta \u00e8 ancora troppo elevata per permettere una facile integrazione, anche se sono stati gi\u00e0 sviluppati alcuni dispositivi in grado di reimpostare con correnti dell'ordine di 0,1 mA.\nProduzione.\nLa societ\u00e0 SK Hynix ha annunciato la messa in vendita di ReRAM per il 2015"}
{"id": "1926928", "revid": "228587", "url": "https://it.wikipedia.org/wiki?curid=1926928", "title": "Ina Nobuo", "text": "Il premio Ina Nobuo \u00e8 assegnato annualmente dal \"Nikon Salon\", un'organizzazione giapponese di spazi espositivi, sponsorizzata dalla Nikon.\nIl premio \u00e8 nato nel 1976, in onore di Nobuo Ina, un critico fotografico che guid\u00f2 il Nikon Salon dal 1968 fino alla sua morte, nel 1978. \n\u00c8 assegnato al fotografo che organizza la migliore mostra nel Nikon Salon nell'anno trascorso e consiste di una statuetta, un milione di yen e una Nikon F6 completa di obbiettivo."}
{"id": "1926929", "revid": "339392", "url": "https://it.wikipedia.org/wiki?curid=1926929", "title": "Dmitry Tursunov", "text": ""}
{"id": "1926933", "revid": "287204", "url": "https://it.wikipedia.org/wiki?curid=1926933", "title": "Vera Zvonareva", "text": ""}
{"id": "1926934", "revid": "757396", "url": "https://it.wikipedia.org/wiki?curid=1926934", "title": "Jim Bilba", "text": ""}
{"id": "1926941", "revid": "22475", "url": "https://it.wikipedia.org/wiki?curid=1926941", "title": "Golf (videogioco 1984)", "text": " \u00e8 un videogioco sportivo basato sull'omonimo sport, pubblicato nel 1984 da Nintendo per Nintendo Entertainment System. Titolo di lancio della console, il gioco ha ricevuto diverse conversioni, tra cui due versioni arcade, una delle quali nota come VS. Golf.\nModalit\u00e0 di gioco.\n\"Golf\" presenta tre diverse modalit\u00e0 di gioco: \"stroke play\" in giocatore singolo, doppio \"stroke play\" in multigiocatore o \"match play\". Nel gioco sono presenti diciotto buche.\nIl personaggio del giocatore uno ha la camicia bianca, le scarpe ed i pantaloni blu e la pallina da golf bianca, mentre quello del giocatore due la camicia rossa, le scarpe ed i pantaloni neri e la pallina rossa.\nQuesto \u00e8 stato il primo gioco di golf ad avere la barra di potenza/precisione, divenuta poi standard.\nNella versione per Game Boy \u00e8 possibile scegliere tra due possibili percorsi da 18 buche: Giappone e USA.\nSviluppo.\n\"Golf\" \u00e8 stato interamente sviluppato da Satoru Iwata. In onore del presidente di Nintendo, all'interno della console Nintendo Switch \u00e8 presente un emulatore del Nintendo Entertainment System e una copia di \"Golf\". Una versione del gioco per la console \u00e8 distribuita da Hamster Corporation.\nIl protagonista di \"Golf\" viene indicato come Mario nella versione occidentale del titolo, portando a considerare il gioco come primo capitolo della serie videoludica \"Mario Golf\". Nella versione giapponese il golfista \u00e8 indicato come Ossan, personaggio che apparir\u00e0 anche nel videogioco \"Captain Rainbow\".\nDel gioco sono state realizzate due versioni coin-op, come titoli della Nintendo Vs. Series: \"VS. Golf\" (anche noto come \"VS. Stroke &amp; Match Golf\") e \"VS. Ladies Golf\". \"Golf\" \u00e8 stato distribuito per Game Boy Advance tramite Nintendo e-Reader, per Wii U tramite Virtual Console ed \u00e8 inoltre incluso come minigioco in \"Animal Crossing\".\nNove delle diciotto buche presenti nel gioco sono state inserite nel minigioco dedicato al golf in \"Wii Sports\"."}
{"id": "1926944", "revid": "114823487", "url": "https://it.wikipedia.org/wiki?curid=1926944", "title": "Anetodermia", "text": " \nPer anetodermia in campo medico, si intende una modificazione patologica della cute dovuta ad un eccessivo rilassamento di parte di essa.\nEpidemiologia.\nLa sua diffusione \u00e8 rara, si forma soprattutto sul viso, spesso \u00e8 associata a malattie come l'infezione da HIV e il lupus eritematoso.\nTipologia.\nEsistono due forme, idiopatica e secondaria ad alcune forme di dermatosi (malattie della pelle).\nManifestazioni.\nLa pelle si mostra eccessivamente flaccida. \nTerapia.\nAttualmente per tale disfunzione dermatologica non esiste una cura efficace"}
{"id": "1926954", "revid": "79968", "url": "https://it.wikipedia.org/wiki?curid=1926954", "title": "Sistema bibliotecario dei Castelli Romani", "text": ""}
{"id": "1926955", "revid": "599013", "url": "https://it.wikipedia.org/wiki?curid=1926955", "title": "Game sharing", "text": "Il termine game sharing significa letteralmente \"condivisione di giochi\". \u00c8 un'opzione che permette di giocare a un videogioco in multigiocatore tramite pi\u00f9 console portatili con una sola copia commerciale del videogioco.\nDi solito l'opzione \u00e8 limitata a una demo del gioco.\nLe principali console portatili di ultima generazione che utilizzano questa funzione sono:"}
{"id": "1926957", "revid": "767487", "url": "https://it.wikipedia.org/wiki?curid=1926957", "title": "Anche se volessi lavorare, che faccio?", "text": "Anche se volessi lavorare, che faccio? \u00e8 un film italiano del 1972 che vede l'esordio alla regia di Mogherini e tra i protagonisti Enzo Cerusico e Ninetto Davoli.\nTrama.\nNel Lazio quattro giovani di nome Riccetto, Girasole, Lallo e Asvero cercano di guadagnarsi da vivere rubando ci\u00f2 che trovano nelle tombe dei ricchi sepolti. Essendo poco esperti, spesso si ritrovano nei guai o inseguiti dalla polizia. Dato che l'uomo per cui i ragazzi lavorano, tale Garrone, \u00e8 losco e crudele e pensa solo al guadagno e non a pagarli come dovrebbe, Riccetto e gli altri pensano di organizzare un colpo serio e definitivo ad un sito archeologico. Il loro bersaglio \u00e8 il museo etrusco e se i ragazzi facessero le cose a dovere si sistemerebbero per molti anni a seguire. Ma per avere decisamente fortuna nella rapina, i quattro devono fare affidamento su Nereo Pirelli, considerato iettatore e soprannominato \"due novembre\" il quale, essendo condannato gi\u00e0 ai domiciliari per furti precedenti, pensa di ridurre la sua pena denunciando tutto alla Guardia di Finanza e ai Carabinieri che sono in concorrenza fra loro.\nI dirigenti delle due caserme, il veneto Dorigo della Guardia di Finanza e il siciliano Capriotti dell'Arma, decidono ciascuno di infiltrare due militi nella banda, dopo che il Pirelli ha convinto i ragazzi che occorrono almeno altri quattro complici per portare a termine il colpo. Girasole \u00e8 il primo a intuire che il colpo \u00e8 al di fuori della loro portata e prende le distanze dagli altri compari e riesce a poco a poco a ottenere il loro ritiro. Tuttavia i due militari convincono i commilitoni infiltrati che il colpo deve riuscire, cos\u00ec nella notte in cui \u00e8 previsto il furto al sito archeologico, si scatener\u00e0 una tremenda battaglia.\nMentre gli uomini della finanza combattono contro i carabinieri per il possesso della necropoli, i giovani, spaventati, si danno alla fuga. L'indomani si ritrovano su una spiaggia quando si rendono conto che i carabinieri li hanno avvistati. Fuggendo, presso un distributore, rubano un'auto di lusso targata Citt\u00e0 del Vaticano e si vestono da prelati. Disgrazia vuole che incappino in una processione mentre i carabinieri li stanno inseguendo. Girasole, fuggendo a precipizio gi\u00f9 dalle scarpate, muore finendo sotto un pullman di turisti.\nAnalisi.\n\u00c8 un film che porta con chiarezza i segni sotto cui nasce l'opera cinematografica del suo autore, quello di Federico Fellini e di Pier Paolo Pasolini. Impossibile non vedere nelle scorribande dei quattro amici le scene dei \"I vitelloni\", compresa la somiglianza del camioncino con cui effettuano le loro scorribande con la vettura da tettuccio della quale Alberto sfotte i lavoratori incontrati lungo la strada. Impossibile non riconoscere il segno del \"Bidone\" nel travestimento di Asvero in cui addirittura si pu\u00f2 evocare la somiglianza fisica oltre che del copricapo con il Roberto interpretato da Broderick Crawford nel \"Bidone\". Cos\u00ec come pare impossibile non vedere nella morte di Girasole il finale di \"Accattone\" in cui il protagonista accenna a un sorriso prima di dire \"Mo' s\u00ec che stobbene\". Non \u00e8 proprio un sorriso quello che compare sul volto di Girasole, ma ci si avvicina."}
{"id": "1926962", "revid": "21583", "url": "https://it.wikipedia.org/wiki?curid=1926962", "title": "Campionato del mondo di calcio da tavolo 2007", "text": "Il Campionato del Mondo di Calcio da tavolo venne disputato a Les Herbiers, cittadina vicino a Nantes, in Francia, il 1\u00ba e 2 settembre 2007. Alla manifestazione austriaca parteciparono complessivamente 161 giocatori, in rappresentanza di 14 nazioni.\nSono stati assegnati 2 titoli femminili e 8 titoli maschili:\nCategoria Open.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under19.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under15.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta"}
{"id": "1926969", "revid": "6923", "url": "https://it.wikipedia.org/wiki?curid=1926969", "title": "Episodi di Jake 2.0", "text": ""}
{"id": "1926977", "revid": "15756", "url": "https://it.wikipedia.org/wiki?curid=1926977", "title": "Soffocare (film)", "text": "Soffocare (\"Choke\") \u00e8 un film del 2008 scritto e diretto da Clark Gregg, al suo debutto alla regia. Il film \u00e8 un adattamento cinematografico dell'omonimo romanzo di Chuck Palahniuk.\nPresentato al Sundance Film Festival, il film \u00e8 stato distribuito negli Stati Uniti dalla Fox Searchlight Pictures, in Italia \u00e8 arrivato nelle sale il 13 maggio 2009.\nTrama.\nIl sessodipendente e depresso Victor Mancini si guadagna da vivere come figurante in varie rievocazioni storiche in un parco ispirato all'America coloniale; inoltre per mantenere la madre, ricoverata in una costosa clinica, si inventa un modo bizzarro per guadagnare soldi: frequenta ristoranti esclusivi dove ad un certo punto finge di soffocare con un boccone, approfittando in seguito della generosit\u00e0 dei suoi salvatori.\nQuando non lavora come figurante si reca regolarmente alla clinica psichiatrica dove \u00e8 ricoverata la bizzarra madre, divenendo un idolo per le anziane degenti che lo vedono come un nuovo Ges\u00f9.\nLa dottoressa Paige Marshall, che ha in cura la madre, cerca di conquistare il cuore di Victor.\nProduzione.\nLa produzione del film era prevista nel 2006, ma Clark Gregg, al suo debutto alla regia, era impegnato in un ruolo fondamentale nella serie TV \"La complicata vita di Christine\". Nel luglio 2007, Gregg ingaggi\u00f2 Sam Rockwell per il ruolo principale ed in seguito tutto il resto del cast. Le riprese, durate 25 giorni, sono iniziate nello stesso mese di luglio in New Jersey.\nGregg ha realizzato una commedia nera, che spazia da momenti \"estremamente drammatici\" e ad altri \"assurdamente stupidi\". Per miscelare al meglio i due elementi, Gregg si ispira ai film di Hal Ashby \"Harold e Maude\" (1971) e \"Oltre il giardino\" (1979) e ai pi\u00f9 recenti \"Secretary\" (2002) e \"Se mi lasci ti cancello\" (2004).\nColonna sonora.\nDella colonna sonora fa parte il brano dei Radiohead \"Reckoner\", proveniente dall'album della band di Oxford \"In Rainbows\" e usata per i titoli di coda. Palahniuk disse che la colonna sonora sarebbe stata composta interamente dalla band, ma pi\u00f9 tardi un portavoce dei Radiohead sment\u00ec la dichiarazione dell'autore. La colonna sonora ufficiale \u00e8 stata resa disponibile il 23 settembre del 2008 su iTunes.\nCuriosit\u00e0.\nL'autore del libro, Chuck Palahniuk, compare in un cameo verso la fine del film, nell'aereo seduto al fianco del protagonista."}
{"id": "1926979", "revid": "599013", "url": "https://it.wikipedia.org/wiki?curid=1926979", "title": "St\u00e9phane Risacher", "text": ""}
{"id": "1926981", "revid": "1614869", "url": "https://it.wikipedia.org/wiki?curid=1926981", "title": "Frithjof Schuon", "text": "Biografia.\nFrithjof Schuon \u00e8 il figlio secondogenito di Paul Schuon, violinista di origine tedesca, e di Margarete Bolaire, alsaziana francofona.\nNella sua giovinezza si stabil\u00ec a Parigi dove esercit\u00f2 il suo mestiere di disegnatore tessile. Di temperamento mistico e gnostico si impregna del Ved\u0101nta e si interessa approfonditamente a tutte le religioni come il Cristianesimo e l'Islam. Nel 1932 si reca a Mostaganem (Algeria) dove incontra il celebre Shaykh A\u1e25mad al-\u02bfAlaw\u012b che lo accoglie nella sua tar\u012bqa. Tre anni dopo, Schuon diventer\u00e0 un \"moqaddem\" per divenire lui stesso, successivamente, un maestro spirituale con discepoli sparsi in molte parti del mondo. Lettore e corrispondente del metafisico francese Ren\u00e9 Gu\u00e9non (noto come Shaykh 'Abd al-Wahid Yahya), si reca nel 1938 e 1939 al Cairo per fare la sua conoscenza.\nDopo la seconda guerra mondiale, Schuon, che risiede a Losanna, intraprende diversi viaggi nell'America del Nord per incontrare gli indiani delle praterie rimasti fedeli alle tradizioni, in Marocco e in diversi paesi d'Europa. Le sue opere scritte contano pi\u00f9 di 20 libri tradotti in molte lingue che costituiscono una vera e propria summa metafisica e spirituale, che comunque resta largamente e vistosamente debitore dell'opera di Ren\u00e9 Gu\u00e9non. Schuon sviluppa e analizza in modo ampio e penetrante il tema dell'unit\u00e0 trascendente delle religioni e della necessaria comprensione esoterica come antidoto al nichilismo contemporaneo. Le sue opere pittoriche e poetiche, meno conosciute, mostrano tutta la ricchezza della sua sorprendente personalit\u00e0."}
{"id": "1926982", "revid": "76963", "url": "https://it.wikipedia.org/wiki?curid=1926982", "title": "Vicky Longley", "text": "Recit\u00f2 con il ruolo di Emma Norton nella serie televisiva \"Un genio sul divano\", trasmesso sul canale britannico Nickelodeon e su quello francese Canal J. Attualmente frequenta l'accademia Italia Conti con indirizzo danza."}
{"id": "1926983", "revid": "287204", "url": "https://it.wikipedia.org/wiki?curid=1926983", "title": "Stephane Risacher", "text": ""}
{"id": "1926984", "revid": "599013", "url": "https://it.wikipedia.org/wiki?curid=1926984", "title": "Andr\u00e9 Heller", "text": "Carriera.\nNato di 7 mesi e poco pi\u00f9 di due chili di peso, da piccolo Andr\u00e9 Heller ha problemi d'asma, tanto da essere spinto a praticare il nuoto per migliorare la salute. Dopo aver sofferto di rinite allergica, abbandona il nuoto per dedicarsi alla pallacanestro e quindi all'atletica leggera, prima di iniziare a giocare a pallavolo.\nLa carriera di Andr\u00e9 Heller comincia nel 1993 nella Sociedade Gin\u00e1stica Novo Hamburgo, con cui resta legato per tre stagioni, vincendo la sua prima superliga.\nNella stagione 1996-97, passa allo Sport Club Ulbra, in cui gioca tre anni, aggiudicandosi altrettante edizione della superliga brasiliana, vittorie che conferma anche nella stagione 1999-00 giocata nelle file del Minas T\u00eanis Clube. Nell'estate del 1999 fa il suo esordio in nazionale, vincendo il campionato sudamericano. Nella stagione 2000-01 passa all'Esporte Clube Unisul, in cui resta per quattro stagioni, vincendo il suo sesto scudetto. In questi anni colleziona successi con la nazionale, vincendo tre World League e una Coppa del Mondo e, soprattutto, si laurea campione mondiale nel 2002 e olimpico ad Atene 2004.\nNella stagione 2004-05 fa la sua prima esperienza all'estero, ingaggiato dalla Trentino Volley, con cui resta legato fino al 2007, vincendo il Trofeo TIM. In questi anni continua a conquistare trofei con la nazionale, vincendo il suo secondo campionato sudamericano e la sua seconda Coppa del Mondo, la Grand Champions Cup 2005, altre tre World League e, soprattutto, laureandosi bi-campione mondiale nel 2006.\nNella stagione 2007-08 passa alla Pallavolo Modena, con cui si aggiudica la Challenge Cup. Nell'estate del 2008, dopo aver vinto l'argento olimpico a Pechino, torna in Brasile nel Minas T\u00eanis Clube, mentre dalla stagione 2010-11 \u00e8 al Brasil V\u00f4lei Clube, club di Campinas."}
{"id": "1926986", "revid": "729019", "url": "https://it.wikipedia.org/wiki?curid=1926986", "title": "Julien Saby", "text": "Biografia.\nPrimi anni e attivit\u00e0 di giocatore.\nSaby nacque a Saint-Fons, nel Rodano; suo padre, arbitro a Lione, lo avvi\u00f2 alla pratica del rugby molto presto (3 anni); a 11 anni la famiglia si trasfer\u00ec a Grenoble, citt\u00e0 nella cui omonima squadra Saby inizi\u00f2, durante la Grande Guerra, a muovere i primi passi nel rugby di un certo livello.\nDopo il conflitto divenne titolare.\nDovette rinunciare tuttavia allo sport attivo per via della sua attivit\u00e0 professionale: funzionario commerciale della petrolifera Texaco Europa, attraverso i suoi avanzamenti di carriera giunse fino alla carica di direttore per l'Europa meridionale, lavoro che tuttavia declin\u00f2 per dedicarsi all'attivit\u00e0 sportiva; a 28 anni divenne quindi giocatore-allenatore del , dove ebbe contrasti con la dirigenza, abituata a sostituirsi al tecnico nella formazione della squadra.\nDecise quindi di interrompere il rapporto con il club.\nAttivit\u00e0 da allenatore.\nNel 1934 Saby partecip\u00f2 a un concorso internazionale indetto dalla F.I.R. per la ricerca di un allenatore per la Nazionale italiana, del quale risult\u00f2 vincitore: fino al 1937, a pi\u00f9 riprese, fu il tecnico della squadra, che accompagn\u00f2 al secondo posto nel Torneo FIRA 1937 (sconfitta in finale dalla ); nel 1935 Saby, con la collaborazione di Renzo Maffioli che ne cur\u00f2 la traduzione, fu autore di un manuale tecnico destinato a tutti gli operatori del rugby italiano e contemporaneamente si spese in seminari, corsi e conferenze presso club, istituzioni militari, centri universitari e settori arbitrali; dopo l'Accordo di Monaco tra Hitler e Mussolini (1938) decise di rientrare in Francia insieme a sua moglie.\nStabilitosi a Parigi, intraprese gli studi di terapia fisiocinetica e assunse la direzione tecnica dell'U.S. M\u00e9tro; subito dopo conseguito il diploma, fu sfollato a Grenoble e poi a Pontarlier; alla fine della guerra intraprese la sua nuova professione a Grenoble e divenne insegnante di educazione fisica nel liceo nel quale anni prima aveva conseguito la maturit\u00e0, lo Champollion.\nNel 1946 propose alla F\u00e9d\u00e9ration Fran\u00e7aise de Rugby un progetto di riforma dei quadri tecnici su base regionale, senza successo; torn\u00f2 quindi al rugby, allenando il dal 1947 al 1949.\nNegli anni cinquanta riallacci\u00f2 i rapporti con la Federazione Italiana Rugby e riprese la guida della Nazionale italiana dal 1951 al 1954, poi, tornato in patria, assunse l'incarico di direttore dell'Istituto Nazionale dello Sport e responsabile per la FFR del comitato regionale delle Alpi, pur senza interrompere la sua collaborazione con il rugby italiano, per il quale organizz\u00f2 nel corso degli anni diverse sessioni d'aggiornamento destinate ai quadri tecnici e agli insegnanti della disciplina.\nA tale attivit\u00e0 affianc\u00f2 anche quella per affermare il ruolo istruttivo del rugby tra i giovani, sostenendo la necessit\u00e0 di educare alla disciplina sportiva i ragazzi fin dai primi anni di scuola e non soltanto dalle superiori, come era uso in Francia ancora nel secondo dopoguerra.\nNel 1976, con la collaborazione degli ex tecnici azzurri Giuseppe Sessa e Aldo Invernici, quest'ultimo all'epoca presidente della F.I.R., diede alle stampe \"Il rugby\", ritenuta al momento della sua uscita la pi\u00f9 importante opera su tale disciplina mai pubblicata.\nNel 1974-75 torn\u00f2 di nuovo sulla panchina, guidando il alla conquista del titolo nella stagione successiva.\nA seguire divenne consulente tecnico dell'\nMor\u00ec a novant'anni, il 15 novembre 1992 a Saint-Ismier."}
{"id": "1926988", "revid": "1313191", "url": "https://it.wikipedia.org/wiki?curid=1926988", "title": "Berberidaceae", "text": "Berberidaceae \u00e8 una famiglia di piante appartenente all'ordine Ranunculales, diffusa principalmente in America ed Eurasia.&lt;br&gt;Le specie incluse all'interno di questa famiglia sono sia arbusti che erbe, spesso spinose, distribuite dalle regioni temperate o subtropicali.\nTassonomia.\nAll'interno di questa famiglia sono incluse circa 700 specie, ripartite fra 13 generi e 3 sottofamiglie, che ricalcano la suddivisione delle diverse famiglie accettate nel sistema Cronquist e qui incluse dalla moderna classificazione APG IV. \nIl solo genere \"Berberis\", il pi\u00f9 ampio qui incluso, conta circa 600 specie, mentre diversi altri generi sono monospecifici.\nGeneri.\nLa famiglia Berberidaceae comprende i seguenti generi:\nSottofamiglia Podophylloideae \nSottofamiglia Nandinoideae \nSottofamiglia Berberidoideae \nGeneri italiani.\nIn Italia sono presenti due soli generi:\nUsi.\nAlcune specie appartenenti al genere \"Berberis\" vengono impiegate come piante ornamentali."}
{"id": "1926992", "revid": "767487", "url": "https://it.wikipedia.org/wiki?curid=1926992", "title": "Paul Kossoff", "text": "Kossoff \u00e8 stato classificato cinquantunesimo nella classifica The 100 Greatest Guitarists of All Time della rivista Rolling Stone.\nBiografia.\nNell'aprile del 1968 Kossoff e Kirke collaborarono con Paul Rodgers (voce) e Andy Fraser (basso) con cui registrarono due album in due anni: \"Tons of Sobs\" (1968) e \"Free\" (1969). Entrambi gli album presentano influenze blues e soul, uno stile che era in contrasto con alcuni dei loro omologhi progressisti e pi\u00f9 pesanti di quel momento.\nIl successo arriv\u00f2 nel 1970, quando il loro terzo album, \"Fire and Water\" (1970), gener\u00f2 il grande successo \"All Right Now\". La band suon\u00f2 al famoso festival dell'Isola di Wight con elogi da parte del pubblico e della critica. Il successivo tour fu tutto esaurito nel Regno Unito, in Europa e in Giappone, ma dopo l'uscita dell'album successivo, \"Highway\" (1970), le pressioni esercitate sulla band portarono a una rottura. Il \"live album\" \"Free Live\", registrato nel 1970, venne distribuito nel 1971 come una registrazione di addio. Mentre Rodgers e Fraser perseguirono dei progetti solisti non riusciti, Kossoff e Kirke collaborarono con il tastierista texano John \"Rabbit\" Bundrick e il bassista giapponese Tetsu Yamauchi e pubblicarono l'album del 1971 \"Kossoff, Kirke, Tetsu and Rabbit\".\nI Free si riunirono per pubblicare l'album \"Free at Last\" (1972). Dopo il lancio, Fraser dichiar\u00f2 che ne aveva abbastanza e usc\u00ec dalla band per formare gli Sharks.\nI Free richiamarono Tetsu e Rabbit per l'album \"Heartbreaker\" (1973), dopo di che il gruppo si sciolse.\nRodgers e Kirke continuarono a formare il riuscito gruppo Bad Company mentre Kossoff pubblic\u00f2 un album solista, \"Back Street Crawler\" (1973). Egli inoltre accompagn\u00f2 John Martyn in un tour nel 1975 prima di formare un gruppo chiamato Back Street Crawler.\nI Back Street Crawler pubblicarono due album: \"The Band Plays On\" nel 1975 e \"2nd Street\" nel 1976. Le registrazioni di uno dei loro concerti nel Regno Unito nel 1975 furono pubblicati anche con il titolo \"Live at Croydon Fairfield Halls 15/6/75\".\nQuando i Free supportarono i Blind Faith negli Stati Uniti (1969), Eric Clapton fu cos\u00ec colpito da chiedere a Kossoff di insegnargli la sua tecnica di vibrato. La chitarra di Kossoff era anche molto richiesta per le sessioni di studio e ha contribuito ad assoli per diversi album tra cui: \"Oh How We Danced\" di Jim Capaldi (1972), \"Fields and Angels\" di Martha Velez (1969), \"Mulgrave Street\" di Blondel (1974); \"Uncle Dog's Old Hat\" (1972), dei Michael Gately's Gately's Cafe e nel 1971 l'album di Mike Vernon, \"Bring It Back Home\".\nInoltre ha suonato in quattro demo di Ken Hensley (pubblicate finalmente nell'album \"From Time to Time\" del 1994) e tre tracce che appaiono sull'album di John Martyn del 1975 \"Live at Leeds\".\nUn inedito di chitarra solista \u00e8 emerso nel 2006, nell'album \"All One\" di David Elliot che ha registrato con Paul Kossoff negli anni '70.\nLa canzone \"Seagull\", dall'album solista \"Short Cut Draw Blood\" di Jim Capaldi del 1975, \u00e8 considerata scritta da Kossoff.\nUna retrospettiva sulla carriera di 16 tracce, \"Koss\", \u00e8 stata pubblicata nel 1977.\nLa fine del 1990 ha visto un rinnovato interesse per Kossoff, e un'altra retrospettiva della carriera \u00e8 stata commercializzata nel 1997 con il titolo \"Blue Soul\" di 14 tracce (in realt\u00e0 una riedizione di un doppio vinile dalla met\u00e0 degli anni '80 con lo stesso nome), cos\u00ec come il Box-set di 5 dischi dei Free \"Songs of Yesterday\", e una biografia dei Free dal titolo \"\".\nLo stile di Paul Kossoff \u00e8 di chiara matrice blues, dotato di grande feeling ed espressivit\u00e0: i soli principalmente sviluppati sulla scala pentatonica minore e maggiore con un ampio uso del bending e del vibrato. Suonava principalmente chitarre Gibson Les Paul e, dal vivo, con 2 o pi\u00f9 amplificatori: testate Orange o Marshall, \"cabinets\" Marshall. Possedeva inoltre una Fender Stratocaster nera del 1963, con manico in acero del 1957, che nel 1976 venne acquistata da Dave Murray, poi chitarrista degli Iron Maiden, che ne modific\u00f2 i pick-up. Nel 2012 la Gibson ha lanciato un modello Signature per il Custom Shop di Gibson Les Paul in suo onore, ricalcante le caratteristiche della sua Gibson Les Paul Standard 59. Kossoff non usava alcun effetto a pedale di saturazione, ma sfruttava le sfumature ottenibili con i soli potenziometri di volume e tono.\nAnche se il medico legale indic\u00f2 la causa ufficiale della morte come edema cerebrale e polmonare, non c'\u00e8 dubbio che i problemi di salute precedenti del giovane chitarrista legati all'uso di sostanze stupefacenti, abbiano contribuito alla sua prematura scomparsa, sul volo che lo portava da Los Angeles a New York il 19 marzo 1976."}
{"id": "1927001", "revid": "228587", "url": "https://it.wikipedia.org/wiki?curid=1927001", "title": "Famicom Golf", "text": ""}
{"id": "1927007", "revid": "610351", "url": "https://it.wikipedia.org/wiki?curid=1927007", "title": "The Red Light District", "text": "The Red Light District \u00e8 il quinto album del rapper statunitense Ludacris. \u00c8 stato pubblicato il 9 dicembre 2004 ed \u00e8 stato certificato 2 volte disco di platino dalla RIAA. Ha debuttato in prima posizione nella Billboard 200 con 322,000 copie nella prima settimana.\nIl titolo dell'album significa Quartiere a luci rosse, cio\u00e8 una zona di citt\u00e0 dove la prostituzione \u00e8 parte comune della vita quotidiana."}
{"id": "1927008", "revid": "46291", "url": "https://it.wikipedia.org/wiki?curid=1927008", "title": "Hottonia palustris", "text": "La violetta d'acqua (\"Hottonia palustris\" L.) \u00e8 una pianta acquatica della famiglia delle Primulaceae.\nDescrizione.\nQuesta pianta ha uno stelo che pu\u00f2 raggiungere gli 80\u00a0cm di altezza. Le radici basali sprofondano nel fango sottostante mentre altre si estendono liberamente nell'acqua. Le foglie, divise a pettine, sono completamente sommerse (salvo naturalmente drastiche diminuzioni del livello dell'acqua); esse sono alternate o connesse allo stelo in ciuffi pi\u00f9 o meno regolari.\nFiorisce da maggio a giugno. I fiori ermafroditi possono essere impollinati sia da insetti che per cleistogamia. La pianta \u00e8 autofecondante.\nDistribuzione e habitat.\n\"Hottonia palustris\" ha un areale che si estende dall'Europa settentrionale e centrale arriva alle regioni submediterranee evitando per\u00f2 quelle prettamente mediterranee. Una sola piccola area disgiunta \u00e8 nota per la Siberia occidentale (poco lontana dai confini geografici dell'Europa), per cui \u00e8 poco condivisibile l'appellativo fitogeografico di specie eurosiberiana.\nColtivazione.\nCome la maggior la parte delle piante palustri, le \"Hottonia\" possono crescere in ambiente asciutto, e l'adattamento alla vita subacquea necessita di un inserimento graduale. Possono essere coltivate in acquari freddi."}
{"id": "1927011", "revid": "1005847", "url": "https://it.wikipedia.org/wiki?curid=1927011", "title": "Middagsfjall (Eysturoy)", "text": "Middagsfjall \u00e8 una montagna alta 601 metri sul mare situata sull'isola di Eysturoy, nell'arcipelago delle Isole F\u00e6r \u00d8er, in Danimarca."}
{"id": "1927014", "revid": "110157", "url": "https://it.wikipedia.org/wiki?curid=1927014", "title": "Middagsfjall (V\u00e1gar)", "text": "Middagsfjall \u00e8 una montagna alta 343 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "1927017", "revid": "125483865", "url": "https://it.wikipedia.org/wiki?curid=1927017", "title": "Caduta di Tenochtitl\u00e1n", "text": "La caduta di Tenochtitl\u00e1n \u00e8 il nome con cui sono indicati una serie di scontri tra i \"conquistador\" spagnoli e aztechi che portarono alla presa della citt\u00e0 azteca e alla caduta dell'impero, una confederazione di stati e di popoli di circa 20 milioni di sudditi che si estendeva per 50\u00a0000\u00a0km\u00b2, ricchissima di metalli preziosi.\nPremesse.\nI \"conquistador\" spagnoli, guidati da Hern\u00e1n Cort\u00e9s, erano sbarcati sulla costa messicana nel 1519 con 550 uomini e 16 cavalli. Dopo meno di un anno erano giunti a Tenochtit\u00e1n, la monumentale citt\u00e0, capitale dell'Impero azteco, che sorgeva sul lago di Texcoco nell'altipiano centrale del Paese. A Tenochtitl\u00e0n furono accolti dall'imperatore Montezuma II. Dopo alcune settimane Cort\u00e9s imprigion\u00f2 l'imperatore e cominci\u00f2 a governare attraverso di lui, tentando di sostituire il cristianesimo alla religione azteca e provocando proteste e malcontento tra la popolazione. Nel 1520, dallo scontro vittorioso con le truppe inviate dal governatore di Cuba, Diego Vel\u00e1zquez de Cu\u00e9llar, Cort\u00e9s ottenne nuovi cavalli e artiglieria sottratti al nemico. Il massacro del Templo Mayor spinse tuttavia gli aztechi alla rivolta, costringendo gli spagnoli ad evacuare la citt\u00e0 nella cosiddetta \"Noche Triste\", in cui andarono perduti il tesoro azteco, circa 600 uomini e 45 cavalli.\nLa battaglia di Otumba.\nDopo una lunga serie di attacchi aztechi e di scaramucce, i due eserciti si scontrarono in campo aperto il 7 luglio, presso la citt\u00e0 di Otumba. Fu il vero giro di boa nella Conquista del Messico.\nCort\u00e8s aveva ancora a disposizione 22 cavalli e grazie a questi cavalieri, pesantemente corazzati e armati di lancia, che si scagliarono contro i capi dell'esercito azteco, avendone la meglio, sconfisse anche il resto dell'esercito, rimasto privo di comandanti. Nonostante l'inferiorit\u00e0 numerica, gli spagnoli riuscirono a ribaltare la situazione, grazie anche al supporto di mercenari di Tlaxcala ostili agli aztechi.\nCort\u00e9s si ritir\u00f2 quindi alla base spagnola di Vera Cruz per rifornirsi di uomini e artiglieria. Nel frattempo la morte per vaiolo di uno schiavo proveniente dall'Africa, diffuse una devastante epidemia che decim\u00f2 le forze azteche, che non riuscirono pi\u00f9 a opporre agli spagnoli un esercito valido e motivato, ma soltanto inutili schermaglie.\nL'assedio di Tenochtitl\u00e0n.\nCort\u00e9s si era portato sotto le mura della citt\u00e0 alla testa di 700 fanti spagnoli, 86 cavalieri, 118 archibugieri e con il supporto di 50.000 Tlaxcala. Disponeva di armi da fuoco e cavalli, che terrorizzavano un nemico che sino a due anni prima non ne conosceva l'esistenza. Inoltre, aveva fatto costruire 13 imbarcazioni, sia a remi che a vela, munite di un cannone ciascuna ed equipaggiate da 25 soldati armati di archibugi e balestre, che resse il corpo principale dell'attacco. La flottiglia appoggi\u00f2 le truppe che attaccarono l'isola lungo le sponde e distrussero uno stuolo di canoe da guerra azteche. Quando infatti gli spagnoli e i loro alleati presero sotto il proprio controllo i ponti della citt\u00e0, che gli aztechi avevano comunque danneggiato, la battaglia si spost\u00f2 sul lago dove i brigantini spagnoli ebbero la meglio sulle canoe nemiche.\nLa citt\u00e0 venne posta sotto assedio per dieci settimane, dal 26 maggio al 13 agosto: gli aztechi subirono pesanti perdite e soffrirono della mancanza d'acqua a seguito del taglio di un acquedotto ma riuscirono, tuttavia, a tenere a bada gli assedianti. Gli spagnoli presi prigionieri venivano sacrificati sulle piramidi, visibili da lontano dai loro compagni terrorizzati.\nI \"conquistadores\" continuarono ad avanzare nonostante i contrattacchi sempre pi\u00f9 massicci degli assediati. Dopo essere riusciti ad entrare in citt\u00e0, gli spagnoli furono ancora impegnati in combattimenti continuati strada per strada, dove erano rimasti 15000 difensori e la fame e la sete avevano gi\u00e0 fatto migliaia di vittime. Le armi moderne permisero a Cort\u00e9s di avere la meglio anche sugli ultimi guerrieri aztechi; nella citt\u00e0 conquistata i morti si contarono a decine di migliaia, destinate ad aumentare per la strage finale dei vincitori contro donne e bambini e le malattie infettive, vaiolo \"in primis\", portate dai conquistatori.\nIl Messico divenne la pi\u00f9 ricca colonia e contribu\u00ec con i suoi metalli preziosi a fare dell'Impero spagnolo la pi\u00f9 forte potenza imperiale del XVI secolo."}
{"id": "1927021", "revid": "287204", "url": "https://it.wikipedia.org/wiki?curid=1927021", "title": "Caduta di Tenochtitlan", "text": ""}
{"id": "1927023", "revid": "276306", "url": "https://it.wikipedia.org/wiki?curid=1927023", "title": "C 6", "text": ""}
{"id": "1927025", "revid": "254059", "url": "https://it.wikipedia.org/wiki?curid=1927025", "title": "Fjallavatn", "text": "Fjallavatn \u00e8 un lago situato nella parte settentrionale dell'isola di V\u00e1gar, parte delle Isole F\u00e6r \u00d8er, con una superficie di 1,02 km\u00b2."}
{"id": "1927027", "revid": "239439", "url": "https://it.wikipedia.org/wiki?curid=1927027", "title": "Lee McDermott", "text": ""}
{"id": "1927031", "revid": "28592", "url": "https://it.wikipedia.org/wiki?curid=1927031", "title": "Lenin Prize", "text": ""}
{"id": "1927034", "revid": "28592", "url": "https://it.wikipedia.org/wiki?curid=1927034", "title": "Stalin Prize", "text": ""}
{"id": "1927039", "revid": "729019", "url": "https://it.wikipedia.org/wiki?curid=1927039", "title": "Tindh\u00f3lmur", "text": "Tindh\u00f3lmur \u00e8 un'isola disabitata che fa parte dell'arcipelago delle F\u00e6r \u00d8er, situata vicino all'isola di V\u00e1gar.\nCon i suoi 65 ettari, \u00e8 il pi\u00f9 grande isolotto delle Isole Faroe. Il suo punto pi\u00f9 alto \u00e8 di 262 metri sul livello del mare.\nLe piccole cime che danno all'isolotto una forma cos\u00ec particolare, come una cresta, hanno un nome: Ytsti, Arni, L\u00edtli, Brei\u00f0i e Bogni.\nTindh\u00f3lmur si trova a ovest dell'isola di V\u00e1gar, ad ovest del fiordo di S\u00f8rv\u00e1gsfj\u00f8r\u00f0ur e ad est dell'isola di Mykines. Tra V\u00e1gar e Tindh\u00f3lmur si trovano gli isolotti di Drangarnir e pi\u00f9 a ovest di G\u00e1sh\u00f3lmur. Da B\u00f8ur e G\u00e1sadalur si pu\u00f2 godere della vista di Tindh\u00f3lmur e Drangarnir.\nSebbene Tindh\u00f3lmur sia disabitato, il proprietario dell'isola ha due case sul lato nord-ovest, dove le pendici della roccia alta 262 m in basso si appiattiscono e consentono di pascolare le pecore da S\u00f8rv\u00e1gur. L'isola potrebbe essere stata abitata molto tempo fa, prima che le forze del mare erodessero gradualmente la sua costa.\nAi vecchi tempi, i residenti del bestiame da macello di Mykines venivano spediti al mercato a T\u00f3rshavn trasportando gli animali a Tindh\u00f3lmur in barche a remi. Da l\u00ec, il bestiame nuotava per il breve tratto di oceano fino a S\u00f8rv\u00e1gur, attraversava l'isola di V\u00e1gar e veniva trascinato attraverso lo stretto Vestmannasund fino a Kv\u00edv\u00edk prima di poter percorrere il resto della strada per T\u00f3rshavn.\nTindh\u00f3lmur \u00e8 stato l'ultimo rifugio nelle Isole Faroe per l'aquila di mare (\"Haliaeetus albicilla\")."}
{"id": "1927042", "revid": "709406", "url": "https://it.wikipedia.org/wiki?curid=1927042", "title": "Premio Stalin", "text": "Il premio Stalin di Stato, , chiamato pi\u00f9 semplicemente premio Stalin, era un'onorificenza dell'Unione Sovietica, intitolata all'omonimo \"leader\" sovietico, che fu conferita nel periodo dal 1941 al 1954. \nStoria.\nIl premio Stalin fu creato nel dicembre del 1939 per premiare coloro i quali eccellevano nel campo scientifico, medico, letterario, artistico o musicale, ma poteva essere attribuito anche a persone che si erano distinte nel loro settore di attivit\u00e0. Durante la cerimonia venva conferita una pergamena e una medaglia, ma il premiato riceveva anche una somma di denaro. Fu creato in reazione al famoso Premio Nobel, e il 20 dicembre del 1949 il Presidio del Soviet supremo istitu\u00ec anche un Premio Stalin per la pace. Pietro Nenni fu il primo italiano a ricevere questo premio nel 1952, nel 1953 fu il turno del prete Andrea Gaggero ed infine nel 1957 fu il turno di Danilo Dolci anche se a quel momento il premio aveva cambiato nome. Nel 1956 infatti il premio fu ribattezzato Premio Lenin per la pace.\nIl premio Stalin, diviso in tre gradi, era attribuito annualmente a personalit\u00e0 che avessero contribuito ad importanti avanzamenti nei campi della scienza, matematica, letteratura, arti e ingegneria o che avessero prestato importanti servizi all'Unione Sovietica e alla causa del socialismo. Il premio poteva essere attribuito anche a interi gruppi di persone o a specifiche specialit\u00e0 lavorative o tecniche.\nCambi\u00f2 denominazione nel 1954 in Premio dello Stato URSS a causa del processo di destalinizzazione che segu\u00ec la morte del dittatore, fino al 1991."}
{"id": "1927043", "revid": "125616323", "url": "https://it.wikipedia.org/wiki?curid=1927043", "title": "Buddhismo in Mongolia", "text": "Il Buddhismo tibetano \u00e8 la religione pi\u00f9 diffusa in Mongolia.\nStoria.\nAnticamente in Mongolia era diffuso lo sciamanesimo e alcuni elementi delle antiche credenze sono sopravvissute nel moderno Buddhismo mongolo, come ad esempio la danza buddhista \"tsam\".\nLa comunit\u00e0 monastica buddhista ebbe un importante ruolo politico nella storia della Mongolia e quando nel 1911, a seguito del crollo della dinastia Qing, la Mongolia proclam\u00f2 la propria indipendenza, al trono del paese ascese l'ottavo Jebtsundamba Khutuktu, il leader spirituale del Buddhismo tibetano in Mongolia. Alla sua morte, nel 1924, venne proclamata la Repubblica Popolare, che signific\u00f2 durissime persecuzioni per le autorit\u00e0 buddhiste nel paese, in particolare tra gli anni '30 e '40. Con il paese sotto la guida di Khorloogiin Choibalsan, fedele alleato di Stalin, le distruzioni dei templi e dei monasteri, nonch\u00e9 le persecuzioni dei monaci, divennero sistematiche.\nIl buddhismo venne comunque anche utilizzato dal regime. L'unico monastero riaperto e rimasto in funzione per tutto il periodo comunista era il Monastero di Gandantegchinlen Khiid, conosciuto anche come Monastero di Gandan, che aveva essenzialmente un ruolo di immagine.\nIl buddhismo ebbe comunque anche un ruolo nella politica estera del paese, come ponte con i paesi, comunisti e non, dell'Asia Orientale e del Sud-Est Asiatico. Ulaanbaatar era il quartier generale della Conferenza Asiatica Buddhista per la Pace che organizz\u00f2 diversi incontri tra i buddhisti di Giappone, Vietnam, Bhutan, Cambogia e Sri Lanka e altri ancora. La Conferenza pubblicava un giornale ed era in contatto con diverse organizzazioni, tra cui anche la Chiesa Ortodossa Russa."}
{"id": "1927044", "revid": "729019", "url": "https://it.wikipedia.org/wiki?curid=1927044", "title": "G\u00e1sh\u00f3lmur", "text": "G\u00e1sh\u00f3lmur \u00e8 un'isola disabitata che fa parte dell'arcipelago delle F\u00e6r \u00d8er, situata vicino all'isola di V\u00e1gar."}
{"id": "1927046", "revid": "729019", "url": "https://it.wikipedia.org/wiki?curid=1927046", "title": "Skerh\u00f3lmur", "text": "Skerh\u00f3lmur \u00e8 un'isola disabitata che fa parte dell'arcipelago delle F\u00e6r \u00d8er, situata vicino all'isola di V\u00e1gar."}
{"id": "1927048", "revid": "729019", "url": "https://it.wikipedia.org/wiki?curid=1927048", "title": "Tr\u00f8llkonufingur", "text": "Tr\u00f8llkonufingur \u00e8 un'isola disabitata che fa parte dell'arcipelago delle F\u00e6r \u00d8er, situata vicino all'isola di V\u00e1gar."}
{"id": "1927052", "revid": "767487", "url": "https://it.wikipedia.org/wiki?curid=1927052", "title": "Kuzma (automobilismo)", "text": "Kuzma \u00e8 stato un costruttore statunitense di auto da corsa presente nelle gare statunitensi negli anni 1950 e 1960.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Kuzma ha all'attivo anche 10 Gran Premi e una vittoria in F1 grazie a Troy Ruttman nel 1952."}
{"id": "1927053", "revid": "729019", "url": "https://it.wikipedia.org/wiki?curid=1927053", "title": "Filpusardrangur", "text": "Filpusardrangur \u00e8 un'isola disabitata che fa parte dell'arcipelago delle F\u00e6r \u00d8er, situata vicino all'isola di V\u00e1gar."}
{"id": "1927059", "revid": "729019", "url": "https://it.wikipedia.org/wiki?curid=1927059", "title": "Drangarnir", "text": "Drangarnir \u00e8 il nome collettivo di due faraglioni, che si chiamano rispettivamente St\u00f3ri Drangur (grande faraglione) e L\u00edtli Drangur (piccolo faraglione), e si trovano una accanto all'altra tra l'isola di V\u00e1gar e Tindh\u00f3lmur, nell'arcipelago delle F\u00e6r \u00d8er."}
{"id": "1927060", "revid": "729019", "url": "https://it.wikipedia.org/wiki?curid=1927060", "title": "L\u00edtli Drangur", "text": "L\u00edtli Drangur (\"piccola rupe\") \u00e8 la pi\u00f9 piccola delle due rupi denominate Drangarnir che si trovano una accanto all'altra tra l'isola di V\u00e1gar e Tindh\u00f3lmur, nell'arcipelago delle F\u00e6r \u00d8er. La maggiore si chiama St\u00f3ri Drangur."}
{"id": "1927061", "revid": "729019", "url": "https://it.wikipedia.org/wiki?curid=1927061", "title": "St\u00f3ri Drangur", "text": "St\u00f3ri Drangur \u00e8 la maggiore delle due rupi denominate Drangarnir che si trovano una accanto all'altra tra l'isola di V\u00e1gar e Tindh\u00f3lmur, nell'arcipelago delle F\u00e6r \u00d8er."}
{"id": "1927062", "revid": "124412406", "url": "https://it.wikipedia.org/wiki?curid=1927062", "title": "Gusciola", "text": "Gusciola (\"Lacs\u00f6la\" in dialetto frignanese) \u00e8 una frazione di Montefiorino, cittadina dell'Appennino modenese, situata tra Farneta (2\u00a0km) e Montefiorino (4.5\u00a0km).\nStoria.\nLe pi\u00f9 antiche tracce di insediamenti presso Gusciola sono testimoniate da ritrovamenti di origine etrusca.\nGusciola si trovava nel territorio della corte di Vitriola, donata da Beatrice di Lorena al monastero di Frassinoro. Era inoltre una delle 27 'ville' dedite alla Badia di Frassinoro a partire dal 1173."}
{"id": "1927063", "revid": "1573940", "url": "https://it.wikipedia.org/wiki?curid=1927063", "title": "Plectreuridae", "text": "Plectreuridae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"pl\u00e8ktron\" cio\u00e8 pungolo, pungiglione, sperone, o dal greco ', \"pl\u00e8ktron\", cio\u00e8 \"cosa intessuta\", \"cosa intrecciata\" e in aggiunta per entrambe le ipotesi la parola greca , \"our\u00e0\", cio\u00e8 coda; in pratica o perch\u00e9 ha uno sperone sulla coda o perch\u00e9 le filiere hanno un modo particolare di intessere; infine il suffisso \"-idae\", che designa l'appartenenza ad una famiglia.\nCaratteristiche.\nSono ragni privi di cribellum, piuttosto primitivi, e in genere costruiscono le ragnatele sotto pietre o cactus morti. Secondo alcuni autori sono imparentati con i \"Sicariidae\", i \"Diguetidae\" e gli \"Scytodidae\", anche se diversamente da questi generi i Plectreuridae hanno otto occhi. Bench\u00e9 le femmine del genere \"Plectreurys\" assomigliano a quelle cribellate della famiglia \"Filistatidae\", ne differiscono per il pattern oculare differente e per avere il terzo segmento delle zampe inarcato.\nComportamento.\nI soli due generi e le poche specie che li compongono, nonch\u00e9 la loro diffusione limitata fa s\u00ec che si conosca davvero poco delle loro etologia.\nDistribuzione.\nDiffusi in America settentrionale, (Stati Uniti) e America centrale (Messico, Cuba, Guatemala e Costa Rica).\nTassonomia.\nAttualmente, a novembre 2020, si compone di 2 generi e 31 specie:"}
{"id": "1927067", "revid": "599013", "url": "https://it.wikipedia.org/wiki?curid=1927067", "title": "Valentin Stocker", "text": "Caratteristiche tecniche.\nElemento prezioso dal punto di vista tattico - potendo giocare indifferentemente nel 4-4-2, nel 4-3-3 e nel 4-2-3-1 - \u00e8 un esterno offensivo in grado di coprire tutti i ruoli offensivi della fascia sinistra, capace di adattarsi a trequartista o mediano. In possesso di una notevole resistenza allo sforzo - a cui abbina rapidit\u00e0 di esecuzione e un discreto dribbling - \u00e8 un calciatore preciso nei cross ed efficace sui tiri dalla lunga distanza.\nCarriera.\nClub.\nMuove i suoi primi passi nelle giovanili del Kriens, per poi approdare al Basilea. Legatosi alla societ\u00e0 svizzera fino al 2010 esordisce in prima squadra il 27 febbraio 2008 contro il Thun da titolare, gara secca valida per la semifinale della Coppa Svizzera. Il 30 luglio 2008 esordisce in Champions League contro il G\u00f6teborg, partita di qualificazione alla fase finale della competizione, sostituendo Marko Perovic al 58'.\nIl 19 maggio 2014 - dopo aver trascorso 9 anni con il Basilea, vincendo sei titoli e laureandosi tre volte vincitore della Coppa Svizzera - lascia la squadra, di cui \u00e8 stato anche capitano in assenza di Streller e Frei, passando all' in cambio di 4 milioni di euro. Il calciatore firma un quadriennale da 1.6 milioni di euro a stagione.\nEsordisce in Bundesliga il 22 settembre contro il Friburgo alla quarta giornata di campionato, subentrando al 68' al posto di Genki Haraguchi. Il 10 gennaio 2018 fa ritorno al Basilea, firmando con il club svizzero fino al 2021.\nNazionale.\nDopo aver disputato vari incontri a livello giovanile, esordisce in nazionale il 20 agosto 2008 contro il Cipro in amichevole, segnando una delle quattro reti che consentono agli svizzeri di vincere l'incontro. Prende poi parte sotto la guida del CT Ottmar Hitzfeld ai Mondiali 2014.\nStatistiche.\nPresenze e reti nei club.\n\"Statistiche aggiornate al 14 febbraio 2021.\""}
{"id": "1927069", "revid": "287204", "url": "https://it.wikipedia.org/wiki?curid=1927069", "title": "S\u00f8rv\u00e1gsvatn", "text": "S\u00f8rv\u00e1gsvatn \u00e8 un lago situato nella parte settentrionale dell'isola di V\u00e1gar, parte delle Isole F\u00e6r \u00d8er, con una superficie di 3,4 km\u00b2. \u00c8 il lago pi\u00f9 grande dell'arcipelago."}
{"id": "1927074", "revid": "31886", "url": "https://it.wikipedia.org/wiki?curid=1927074", "title": "Specie di Plectreuridae", "text": "Di seguito sono descritte tutte le 31 specie della famiglia di ragni Plectreuridae note a giugno 2013.\nKibramoa.\n\"Kibramoa\" \nPlectreurys.\n\"Plectreurys\" "}
{"id": "1927075", "revid": "21921", "url": "https://it.wikipedia.org/wiki?curid=1927075", "title": "Palimpsesto", "text": "Palimpsesto \u00e8 un album in studio del gruppo musicale cileno Inti-Illimani, pubblicato nel 1981. \u00c8 il loro decimo disco pubblicato in Italia.\nDescrizione.\nQuesto disco nasce nel momento in cui il gruppo prende coscienza che l'esilio si protrarr\u00e0 per un tempo indefinito e che bisognava mettere radici \"arredando la casa\" nella quale vivevano ormai da molti anni. Segna l'apertura degli Inti-Illimani alle sonorit\u00e0 europee e mediterranee incontrate durante l'esilio, consolida la collaborazione con Patricio Manns e sviluppa la ricerca di testi di grandi poeti latinoamericani che i membri del gruppo cercheranno sempre pi\u00f9 di musicare. Sar\u00e0 l'ultimo loro disco pubblicato dalla EMI.\nLa canzone \"Palimpsesto\", la cui melodia era gi\u00e0 stata utilizzata per la colonna sonora del film \"Il mondo degli ultimi\" di Gian Butturini, \u00e8 la prima canzone degli Inti-Illimani ad utilizzare sonorit\u00e0 orchestrali, nell'arrangiarla ed eseguirla Horacio Salinas ha potuto avvalersi della collaborazione di alcuni musicisti dell'Orchestra della Unione Musicisti di Roma.\nIl testo di \"Un son para Portinari\", scritto nel 1947 dal poeta cubano Nicol\u00e1s Guill\u00e9n su un tovagliolo in un ristorante di Buenos Aires, dove viveva in esilio, dedicato al pittore brasiliano Candido Portinari, pure lui in esilio in Argentina, unito alla musica scritta da un cileno, oltre ad essere un brano che comparir\u00e0 spessissimo nei concerti del gruppo, \u00e8 una sorta di manifesto dell'unit\u00e0 culturale latinoamericana.\nIl brano strumentale \"El mercado Testaccio\" (dedicato all'omonimo mercato rionale romano, che inizialmente si doveva intitolare \"Via dei Fori\") ha la caratteristica di non avere una struttura strofa/ritornello, ma di essere una lunga melodia ripetuta varie volte, ogni volta inserendo nuovi strumenti o modificando l'organico del gruppo, in questo con una vaga ispirazione al Bol\u00e9ro di Maurice Ravel.\nAll'interno di \"Danza\" confluiscono sia caratteristiche della musica popolare svedese, in particolare della regione di Dalarna, sia elementi della tarantella napoletana. Poco dopo l'incisione del brano il compositore peruviano Celso Garrido Lecca propose all'autore del brano un cambiamento del finale che da allora viene regolarmente eseguito nei concerti.\nLa canzone \"Una finestra aperta\" (scritta da due componenti del gruppo) ha il testo interamente in italiano.\nGli arrangiamenti dei brani sono attribuiti a tutto il gruppo, con l'eccezione di \"Palimpsesto\" il cui arrangiamento e la direzione orchestrale sono di Horacio Salinas e di \"Banda\" il cui arrangiamento e la direzione orchestrale sono di Franco Goldani (in quest'ultima traccia a suonare, non accreditata, \u00e8 la Banda musicale dell'Arma dei Carabinieri).\nIl disco \u00e8 stato pubblicato, in tempi diversi, in svariati paesi del mondo, sempre con identica track-list, ma con la copertina a volte modificata."}
{"id": "1927093", "revid": "1305772", "url": "https://it.wikipedia.org/wiki?curid=1927093", "title": "Smashing Drive", "text": "Smashing Drive \u00e8 un simulatore di guida arcade pubblicato nel 2000 da Gaelco. \u00c8 stato convertito nel 2002 per GameCube e Xbox. Ne esiste inoltre una versione per Game Boy Advance pubblicata nel 2004. A seguito degli attentati dell'11 Settembre, nelle conversioni per console sono state rimosse le Torri Gemelle dallo sfondo iniziale e rimpiazzate da due edifici generici.\nIl videogioco unisce caratteristiche di \"Radikal Bikers\" con elementi di \"Crazy Taxi\".\nModalit\u00e0 di gioco.\n\u00c8 strutturato in tre livelli base (Easy, Medium e Hard) ciascuno di essi composto da tre schemi, e da un livello finale, chiamato Reward. Il gioco prevede inoltre livelli bonus in caso di punteggi particolarmente alti. In ogni livello del gioco si trovano dei \"power-up\" che hanno lo scopo di agevolare la vittoria, e cio\u00e8 ad arrivare a destinazione prima del taxi avversario e soprattutto prima dello scadere del tempo.\nI power-up.\nVi sono diversi power-up, come \"crash\", con cui si distruggono le altre auto, \"sonic\", che potenzia il suono del clacson fino alla distruttivit\u00e0, \"bigfoot\", che trasforma il taxi in un monsterjam, \"cutter\" che permette di scoprire nuove scorciatoie, \"time\" che aggiunge tempo al timer, e \"bonus\", che aggiunge punti alla fine della corsa."}
{"id": "1927095", "revid": "110157", "url": "https://it.wikipedia.org/wiki?curid=1927095", "title": "Chiesa di San Saturnino (Roma)", "text": "La chiesa di San Saturnino Martire \u00e8 un luogo di culto cattolico di Roma, situato nella piazza omonima, nel quartiere Trieste.\nStoria.\nLa chiesa \u00e8 stata costruita, su progetto dell'architetto Clemente Busiri Vici, nella seconda met\u00e0 degli anni trenta del XX secolo, e consacrata nel 1940.\nLa chiesa \u00e8 stata concessa da papa Pio XI nell'udienza del 22 giugno 1932 ed \u00e8 sede parrocchiale, istituita il 1\u00ba gennaio 1935 con il decreto del cardinale vicario Francesco Marchetti Selvaggiani \"Assidua vigilantique cura\".\nIl territorio \u00e8 stato desunto da quello delle parrocchie di Sant'Agnese fuori le mura, di Santa Teresa d'Avila e di San Giuseppe a via Nomentana.\nDal 29 novembre 1987 accoglie le reliquie del santo titolare, morto martire a Roma all'inizio del IV secolo, e deposto nella catacomba di Trasone.\nNel 1968 ospit\u00f2 la visita pastorale di papa Paolo VI e nel 1989 quella di papa Giovanni Paolo II.\nNel 2003 le fu assegnato il titolo cardinalizio da papa Giovanni Paolo II. L'attuale cardinale titolare \u00e8 John Olorunfemi Onaiyekan, arcivescovo metropolita di Abuja (Nigeria).\nTra i sacerdoti che vi hanno effettuato funzioni il servo di Dio Pirro Scavizzi, ultimo prete romano ad essere sottoposto a causa di beatificazione.\nDescrizione.\nArchitettura.\nEsternamente, la facciata dell'edificio si presenta con una grande nicchia, entro la quale \u00e8 collocato l'ingresso incorniciato dal travertino e con una finestra rettangolare divisa in quattro da una croce. Sopra la nicchia lo stemma di papa Pio XI.\nL'interno, molto semplice, \u00e8 ad una sola navata con quattro cappelle laterali. L'altare \u00e8 dominato dal grande altorilievo che raffigura la \"Decapitazione di san Saturnino con l'angelo recante la palma del martirio\". Sotto l'altare maggiore, in un sarcofago in marmo di modeste dimensioni, sono raccolte le spoglie del martire Saturnino: una lapide riporta la traduzione in italiano del carme dedicatorio fatto redigere da papa Damaso I al suo calligrafo Furio Dionisio Filocalo.\nOrgano a canne.\nNel 1960, per il venticinquesimo anniversario dalla fondazione della chiesa, \u00e8 stato installato sulla cantoria in controfacciata un nuovo organo costruito da Libero Rino Pinchi, poi spostato nel 1987 ad opera della ditta Zanin ai due lati dell'altare maggiore, nel presbiterio. Per i restauri del 2005, l'organo \u00e8 stato restaurato e completato con alcuni registri; lo strumento, a trasmissione elettronica, ha due tastiere e pedaliera concavo-radiale per un totale di 28 registri."}
{"id": "1927102", "revid": "1452073", "url": "https://it.wikipedia.org/wiki?curid=1927102", "title": "Spyro the Dragon", "text": "Spyro the Dragon \u00e8 un videogioco a piattaforme sviluppato da Insomniac Games. Il gioco \u00e8 stato pubblicato su PlayStation da Sony Computer Entertainment il 10 settembre 1998 nel Nordamerica, il 22 ottobre 1998 in Europa ed il 1\u00ba aprile 1999 in Giappone.\n\u00c8 il primo capitolo della fortunata saga di \"Spyro the Dragon\", la quale ha riscosso molto successo in tutto il mondo fino a essere considerata una delle serie pi\u00f9 popolari e amate dal pubblico internazionale e a diventare una delle icone dei giochi per PlayStation.\n\u00c8 possibile sbloccare una sua demo nel gioco \" immettendo una variante del codice Konami nel menu principale.\nDal 12 dicembre 2012 \u00e8 possibile scaricarlo su PlayStation 3 e PlayStation Portable tramite PlayStation Network, ma solo in lingua originale.\nUna versione remastered dei primi tre giochi, intitolata \", \u00e8 stata pubblicata per PlayStation 4 e Xbox One il 13 novembre 2018 e il 3 settembre 2019 per Nintendo Switch e Microsoft Windows.\nTrama.\nIl malvagio Nasty Norc (\"Gnasty Gnorc\" nell'edizione originale, mezzo gnomo e mezzo orco) odia a morte i draghi sin dal giorno in cui lo hanno esiliato in un mondo lontano, un tempo la loro discarica. Negli anni, Nasty ha modificato quel territorio, ribattezzandolo \"Mondo di Nasty\", e ha sviluppato potenti incantesimi per trasformare le gemme dei draghi in scagnozzi e imprigionare i draghi nel cristallo. Un giorno, dopo essere stato insultato in diretta TV proprio da un drago, Nasty si infuria e trasforma tutti i draghi in statue di cristallo. Ma Spyro, un giovane drago viola, sfugge all'incantesimo grazie alle sue piccole dimensioni. Il draghetto, accompagnato dal suo amico Sparx, una libellula magica, decide di imbarcarsi in un'avventura attraverso i Regni dei Draghi, per liberare gli ottanta draghi imprigionati da Nasty e sconfiggerlo.\nModalit\u00e0 di gioco.\nIl giocatore controlla il protagonista del gioco, Spyro, attraverso livelli 3D aperti, nei quali trover\u00e0 diversi oggetti da recuperare per completare il gioco: draghi imprigionati, gemme e uova di drago. Spyro pu\u00f2 camminare, correre, saltare, planare per brevi distanze e combattere i nemici con una fiammata o un colpo di corna. Alcuni nemici sono troppo grandi da scalfire con la carica, e potranno cos\u00ec essere sconfitti con il soffio infuocato, mentre altri hanno armature o scudi metallici che li rendono immuni al fuoco, e sono invece deboli alla carica.\nSpyro \u00e8 accompagnato nelle sue avventure da una libellula di nome Sparx, che serve per indicare i punti vita di Spyro: ogni volta che Spyro viene colpito, Sparx cambia colore (oro, blu e verde) fino a scomparire del tutto; a quel punto, se Spyro viene colpito una quarta volta, perde una vita. Per recuperare l'energia persa Spyro deve nutrire Sparx con delle farfalle, le quali si ottengono attaccando delle piccole creature sparse nei vari livelli.\nIn alcuni livelli \u00e8 possibile trovare dei potenziamenti che aumentano i poteri del protagonista, come ad esempio la superfiamma, la supercarica o il volo.\nIl gioco \u00e8 suddiviso in sei \"regni\" caratterizzati da differenti paesaggi e da diversi tipi di draghi che ci abitano e che danno il nome al regno (mondi degli Artigiani, Pacificatori, Stregoni, Domatori, Tessisogni e infine il mondo di Nasty che era un tempo l'immondezzaio dei draghi).\nCiascun regno \u00e8 caratterizzato da sei livelli, tra cui un livello di volo e il livello che custodisce la sfida con uno scagnozzo di Nasty Norc, boss a capo del regno stesso. In \"\" alcuni livelli hanno un nome diverso.\nPersonaggi.\nAntagonisti e altri nemici.\nUna volta eliminati, i nemici rilasciano un oggetto da raccogliere, per esempio una gemma.\nColonna sonora.\nI brani presenti all'interno del gioco sono stati composti da Stewart Copeland, batterista del gruppo The Police. Prima di comporre i brani, Copeland ha giocato ai livelli senza musica, in modo da trovare la giusta ispirazione.\nAccoglienza.\nIl gioco ha ricevuto nel complesso critiche positive, riguardanti soprattutto la fantasia e l'ambientazione con le quali sono stati costruiti i Regni dei Draghi, le animazioni e la notevole vastit\u00e0 dei livelli 3-D, oltre alla buona qualit\u00e0 della grafica. Tutte queste caratteristiche lo hanno fatto diventare in breve tempo uno dei migliori videogiochi a piattaforme nella storia della PlayStation.\n\"Spyro the Dragon\" rientra nella lista dei videogiochi per PlayStation pi\u00f9 venduti, con pi\u00f9 di 5 milioni di copie vendute a livello globale."}
{"id": "1927103", "revid": "726373", "url": "https://it.wikipedia.org/wiki?curid=1927103", "title": "Amarillo Slim", "text": "Ex giocatore professionista di biliardo, divenne molto popolare nel mondo del poker degli anni sessanta, girando gli Stati Uniti in cerca di gioco insieme a Doyle Brunson e Sailor Roberts.\nVinse le World Series of Poker 1972, e dopo il successo apparve in molti talk-shows (come \"The Tonight Show\", \"Good Morning America\" e \"60 Minutes\") ed interpret\u00f2 una piccola parte nel film di Robert Altman \"California Split\".\nPreston ha vinto un totale di 4 braccialetti delle WSOP, l'ultimo dei quali alle WSOP 1990. Dal 1992 fa parte del Poker Hall of Fame.\nNel 1973, Preston e Bill G. Cox hanno scritto \"Play Poker to Win\", pubblicato da Grosset and Dunlap. Una edizione rivisitata fu pubblicata da HarperCollins nel 2005 con il titolo \"Amarillo Slim's Play Poker to Win\". Nel maggio 2003, Preston ha pubblicato la sua autobiografia dal titolo: \"Amarillo Slim in a World Full of Fat People\", nella quale rivela storie di gioco con Larry Flynt, Lyndon Johnson, Richard Nixon ed altri."}
{"id": "1927107", "revid": "486946", "url": "https://it.wikipedia.org/wiki?curid=1927107", "title": "Wang Jiawei", "text": ""}
{"id": "1927116", "revid": "2091899", "url": "https://it.wikipedia.org/wiki?curid=1927116", "title": "Dentecane", "text": "Dentecane \u00e8 la frazione pi\u00f9 grande di Pietradefusi, in provincia di Avellino.\nGeografia fisica.\nLa frazione \u00e8 situata a 22 chilometri da Benevento e a 24 da Avellino. Insieme alle frazioni Pietra, Pappaceci, Sant'Elena e Sant'Angelo a Cancelli fa parte del comune di Pietradefusi. Sorge sulla strada statale 7 via Appia e l'abitato \u00e8 lambito dal tracciato dell'autostrada A16. \u00c8 situato su un forte pendio, dove \u00e8 concentrata la maggior parte degli edifici. Questa strada mette in collegamento Passo Serra a monte e Passo di Venticano a valle.\n\u00c8 da registrare un piccolo torrente che funge da confine naturale tra le frazioni di Dentecane e Sant'Elena Irpina.\nStoria.\nDentecane sostanzialmente non esisteva fino agli inizi del XVIII secolo, esistendo a tale data solo sparute case da considerarsi periferia di Pietradefusi. Essa era famigerata per motivi fiscali. Infatti, il suo Passo feudale rappresentava lo \"ius\" pi\u00f9 redditizio dei baroni di Montefusco, visto che i mercanti dovevano pagare dazi per il pedaggio molto elevati per passare tale punto. Il montefuschese Eliseo Danza (1584-1660) scrisse che gli esattori erano non solo eccessivamente rigidi ed intransigenti nell'applicare le tariffe, ma anche sostanzialmente malvagi, tanto che nel suo \"De privilegis Baronum\", alla pagina 181, si legge che si udivano fino a Montefusco \"vociferationes et lamentationes viatorum et tumultuarias differentias inter eos et escatores\", cio\u00e8, grida e lamentele dei viandanti e le accese dispute con gli esattori, che non di rado originavano delle vere e proprie liti. Tanto erano rigidi gli esattori che addirittura una volta intesero applicare il dazio anche ad un cadavere di un nobile che i familiari conducevano al paese d'origine. Il Danza intervenne, inducendo alla ragione gli esattori, ricordando che la dottrina riteneva che \"pro corpore mortuo nihil debetur\", nulla era dovuto per i morti. Tale eccessi nell'applicazione delle tariffe da parte degli esattori spiegano anche una delle spiegazioni date all'origine del nome \"Dentecane\": gli esattori finiti per essere visti come dei mastini pronti ad azzannare i malcapitati viandanti, commettendo vere e proprir spoliazioni o depredazioni.\nA Dentecane fecero sosta pi\u00f9 volte i reali Borboni, ospitati da Domenico Pascucci nel '700 e da suo nipote Dionisio nell'800.\nFurono poste due epigrafi a ricordo dei loro passaggi, la prima riferita a Carlo ed Amalia, nel 1745 e 1748:\nCAROLUS BORBONIUS UTRIUSQUE SICILIAE REX CUM REGINA AMALIA CONIUGE BEATISSIMA IN VIBINENSE NEMUS VENATUM PROFICISCENS ANNO REP SAL CI)I)CCXLV ATQUE ITERUM ANNO CI)I)CCXLVIII\nIN HAS AEDES DIVERTIT EARUMQUE DOMINO REGII STEMMATIS SUPRA IANUAM ERIGENDI PRIVILEGIUM\nCUM OMNIBUS HUIC SUPREMAE LARGITIONI COGNATIS IURIBUS PERPETUUM INDULSIT\nDOMINICUS PASCUCCI TANTAE DIGNATIONIS NON IMMEMOR AD PERENNE FAMILIAE DECUS MONUMENTUM POSUIT\nLa seconda ricordava Ferdinando II accompagnato dagli Arciduchi d'Austria, nel 1839:\nRE FERDINANDO II BORBONIO MOVENDO PER MANFREDONIA IN QUESTA CASA DE' PASCUCCI FRA IL TRIPUDIO DI FESTANTE POPOLO POSAVA\nERANO A LUI COMPAGNI GLI ARCIDUCHI D'AUSTRIA CARLO SUOCERO ED ALBERTO COGNATO\nI QUALI VISITATA IN NAPOLI L'ARCIDUCHESSA MARIA TERESA ISABELLA REGINA FIGLIUOLA E SORELLA\nIN GERMANIA TORNAVANO E QUI TUTTI SEDEVANO A DESCO PER COMANDO REALE APPARECCHIATO\nL'ABATE CARLO PASCUCCI PERCH\u00c9 TANTA ONORANZA SI PERPETUASSE PER LA SUA GENTE FECE RIVERENTE QUESTA MEMORIA\nMDCCCXXXIX\nNelle sue memorie l'intendente della provincia di Principato Ultra Domenico Antonio Patroni precisa che il Re si ferm\u00f2 in casa Pascucci il 15 aprile 1839 per un frugalissimo e breve pasto, proseguendo quindi per Manfredonia, dove gli Arciduchi s'imbarcarono per rientrare in patria. Il 16 aprile il Re torn\u00f2 a Dentecane e, dopo un breve riposo nello stesso palazzo, ripart\u00ec per Napoli.\nCommercio.\nDentecane \u00e8 conosciuto nell'Irpinia per la sua produzione di torroni da parte di quattro antiche fabbriche. \nNella frazione \u00e8 presente anche l'area P.I.P..\nIstruzione.\nNella frazione di Dentecane ha sede il Liceo classico di Pietradefusi, con una sua tradizione di studi che lo mette ai primi posti come antichit\u00e0 di fondazione tra gli istituti scolastici della provincia. Nel 1852 un illustre cittadino del paese, Dionisio Pascucci (1770 - 1852), famoso giudice del regno di Napoli, dopo la morte dell'unico figlio volle lasciare tutto il suo ingente patrimonio ai padri Barnabiti per la fondazione di una scuola nel suo paese affinch\u00e9 i giovani di ambo i sessi (cosa notevole per l'epoca) ricevessero la dovuta istruzione, anche quelli di famiglie disagiate. A causa delle sopravvenute leggi anticlericali del regno d'Italia e dopo una lunga controversia legale con gli altri eredi, finalmente nel 1896 con una nuova fondazione, laica stavolta, intitolata a Paolo Emilio Pascucci, il figlio di Dionisio prematuramente scomparso, inizi\u00f2 la sua attivit\u00e0 la scuola elementare superiore, che nel 1911 divenne poi un prospero ginnasio pareggiato cui era annesso un convitto per ospitare gli alunni provenienti da paesi non solo dell'Irpinia ma anche di altre province. Frequentarono la scuola di Pietradefusi molti giovani, poi diventati noti ed illustri professionisti. Negli anni '40 del secolo scorso il comune di Pietradefusi fece costruire un edificio scolastico per ospitare il Liceo (e ancora attualmente lo ospita). Nel 1952 fu eretto a sede autonoma. In questi ultimi cinquant'anni l'Istituto ha continuato a svolgere la sua funzione di centro di istruzione superiore per tantissimi giovani che vi sono affluiti da molti paesi non solo della valle del Calore ma anche dalla valle dell'Ufita e dalla Baronia.\nSociet\u00e0.\nTradizioni e folclore.\nIl Sabato santo si usa riunire tutta la famiglia a mangiare la \"Pia\". Essa \u00e8 un piatto a base di grano cotto con grasso animale, uovo, farina e formaggio."}
{"id": "1927126", "revid": "767487", "url": "https://it.wikipedia.org/wiki?curid=1927126", "title": "Supercampionato paulista", "text": "Il Supercampeonato Paulista (\"Supercampionato paulista\") fu un torneo creato dalla Federa\u00e7\u00e3o Paulista de Futebol ed ebbe appena un'unica edizione, quella del 2002.\nHanno disputato il Supercampionato il vincitore del Campionato Paulista 2002 (l'Ituano FC) e i primi tre classificati del Torneo Rio-San Paolo dello stesso anno (S\u00e3o Paulo, Corinthians e Palmeiras). Il Supercampionato fu vinto dal S\u00e3o Paulo.\nFu ideato per far giocare meno partite ai principali club paulisti gi\u00e0 impegnati nel Torneo Rio-San Paolo, che in quell'anno non disputarono il Campionato Paulista. A causa di numerose critiche questa rimase l'unica edizione del torneo."}
{"id": "1927128", "revid": "125604324", "url": "https://it.wikipedia.org/wiki?curid=1927128", "title": "Monastero di Gandantegchinlen Khiid", "text": "Il monastero di Gandantegchinlen Khiid (mongolo \u0413\u0430\u043d\u0434\u0430\u043d\u0442\u044d\u0433\u0447\u0438\u043d\u043b\u044d\u043d \u0445\u0438\u0439\u0434, Gandanteg\u010dinlin hijd), anche conosciuto come monastero di Gandan, \u00e8 un monastero buddhista tibetano di Ulan Bator, in Mongolia.\nIl monastero fu fondato nel 1838 e venne chiuso dai comunisti nel 1938. Nel 1944 venne per\u00f2 riaperto e rimase l'unico monastero in funzione in tutta la Mongolia Popolare."}
{"id": "1927129", "revid": "120367047", "url": "https://it.wikipedia.org/wiki?curid=1927129", "title": "Nuria", "text": "Origine e diffusione.\nIl nome, di origine catalana, allude alla Valle di Nuria, situata nei Pirenei, ed in particolare alla venerazione per la Vergine di Nuria (\"Nostra Senyora de N\u00faria\").\n\"Nuria\" deriva propriamente dalla parola ebraica \u05e0\u05d5\u05bc\u05e8\u05b0\u05d9\u05b8\u05d0 (\"Nurya\"), a sua volta proveniente dall'aramaico \"Nura\"; \"Nura\" pu\u00f2 essere basato sulla parola aramaica \u05e0\u05d5\u05bc\u05e8\u05b8\u05d0 (\"nehiyr\"), che significa \"illuminazione\", \"saggezza\" (di Dio), o sul nome arabo \u0646\u0648\u0631\u0629 (\"Nur\"), \"illuminare\", e quindi \"luminosa\", \"brillante\". Il nome si \u00e8 diffuso dapprima in Catalogna, poi nell'intera Spagna.\n\u00c8 per tipologia simile a nomi quali Dolores, Concepci\u00f3n, Pilar, Candelaria, Roc\u00edo, Araceli e Consuelo, anch'essi tratti da appellativi della Madonna.\nOnomastico.\nL'onomastico si festeggia il giorno della ricorrenza della Vergine di Nuria, ovvero il 2 maggio."}
{"id": "1927130", "revid": "188668", "url": "https://it.wikipedia.org/wiki?curid=1927130", "title": "Monastero di Gandan", "text": ""}
{"id": "1927131", "revid": "1787046", "url": "https://it.wikipedia.org/wiki?curid=1927131", "title": "Kurtis Kraft", "text": "Kurtis Kraft \u00e8 stato un costruttore americano di auto da corsa fondato da Frank Kurtis nel 1930.\nStoria.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1 e decine di Kurtis Kraft furono iscritte all'evento.\nPer questo motivo la Kurtis ha all'attivo 12 Gran Premi in F1 con 5 vittorie e 6 pole position, ma anche il record negativo di piloti morti al volante di una sua vettura (furono ben 6 dal 1953 al 1959).\nOltre alle esperienze maturate alla 500 Miglia, una Kurtis Kraft \"Midget\" pilotata da Rodger Ward partecip\u00f2 al Gran Premio degli Stati Uniti 1959, non portando per\u00f2 a termine la gara.\nModelli.\nFormula 1.\nModelli utilizzati nei Gran Premi di Formula 1."}
{"id": "1927132", "revid": "78273", "url": "https://it.wikipedia.org/wiki?curid=1927132", "title": "Hi/Lo", "text": ""}
{"id": "1927138", "revid": "239439", "url": "https://it.wikipedia.org/wiki?curid=1927138", "title": "Bob Hunter", "text": ""}
{"id": "1927141", "revid": "1543377", "url": "https://it.wikipedia.org/wiki?curid=1927141", "title": "Discografia di Bob Marley", "text": "Discografia completa del cantante e chitarrista reggae Bob Marley e del suo gruppo, The Wailers.\nCover.\nZiggy Marley &amp; The Chieftanis Redemotion song\nTribute Band.\nGianburrasta - Roots Reggae Band da Parma (since 2003)\nCapitan B. Live in Belluno since 2011 (unofficial)"}
{"id": "1927145", "revid": "281901", "url": "https://it.wikipedia.org/wiki?curid=1927145", "title": "Cupularia viscosa", "text": ""}
{"id": "1927147", "revid": "1305772", "url": "https://it.wikipedia.org/wiki?curid=1927147", "title": "World Championship of Online Poker", "text": "Il World Championship of Online Poker (WCOOP) sono una serie di tornei di poker sportivo online; la WCOOP \u00e8 sponsorizzata da PokerStars.\nFondata nel 2002 come imitazione delle World Series of Poker (giocato non su internet ma dal vivo), la WCOOP \u00e8 la pi\u00f9 grande manifestazione di questo genere su Internet.\nI quindici tornei della WCCOP hanno generato nel 2005 un totale di 12.783.900 dollari in montepremi, rendendola, non solo il maggiore circuito online, ma anche la terza in generale.\nCome le WSOP la WCOOP consiste in una serie di tornei nei quali i concorrenti si sfidano nelle pi\u00f9 diverse specialit\u00e0 e varianti del poker. In particolare sono disponibili tornei di Limit, Pot Limit e No Limit Texas hold 'em, Seven card stud and Seven card stud Hi/Lo, Razz, Pot Limit Omaha High and Limit Omaha Hi/Lo, e H.O.R.S.E. . Nel 2007 sono stati aggiunti tornei di 5 card draw e 2-7 Triple Draw. Il Main Event (evento principale) \u00e8 il torneo di No Limit Hold'em.\nIn aggiunta ai premio in denaro, il vincitore di ogni torneo della WCOOP riceve personalmente un braccialetto inciso in oro di 14 carati da PokerStars.\nStagioni.\nStagione 2002.\nNel 2002 la WCOOP prevedeva nove eventi con un totale di pi\u00f9 di 730.000 dollari in montepremi.\nStagione 2003.\nNel 2003 la WCOOP prevedeva 11 eventi con un totale di pi\u00f9 di 2,7 milioni di dollari in montepremi.\nStagione 2004.\nNel 2003 la WCOOP prevedeva 12 eventi con un totale di oltre 6 milioni di dollari in montepremi.\nStagione 2005.\nNel 2005 la WCOOP prevedeva 15 eventi con un totale di oltre 12 milioni di dollari in montepremi.\nStagione 2006.\nNel 2006 la WCOOP prevedeva 18 eventi con un totale di oltre 18 milioni di dollari in montepremi.\nStagione 2007.\nNel 2007 la WCOOP prevedeva 23 eventi per un montepremi totale di oltre 24 milioni di dollari.\nL'ultimo evento ha visto la squalifica del vincitore originale con l'accusa di aver usato pi\u00f9 account durante il torneo.\nStagione 2008.\nNel 2007 la WCOOP prevedeva in tutto 33 eventi.\nStagione 2009.\nLa WCOOP del 2009 prevedeva 45 eventi ed ha visto la partecipazione di 43.973 differenti giocatori provenienti da 140 nazioni per un montepremi totale di 51.652.800 dollari.\nIl torneo \"No Limit Hold'em\" del 5 settembre ha fatto registrare il record per il massimo numero di partecipanti ad un evento WCOOP."}
{"id": "1927153", "revid": "78273", "url": "https://it.wikipedia.org/wiki?curid=1927153", "title": "2-7 Triple Draw", "text": ""}
{"id": "1927155", "revid": "197778", "url": "https://it.wikipedia.org/wiki?curid=1927155", "title": "WCOOP", "text": ""}
{"id": "1927160", "revid": "2037899", "url": "https://it.wikipedia.org/wiki?curid=1927160", "title": "Rasulidi", "text": "I Rasulidi, termine derivato dall'arabo Banu Rasul (1229-1454), furono una dinastia che domin\u00f2 lo Yemen, dove si stanziarono a Ta'izz e si arricchirono con i commerci e l'agricoltura. Gran parte delle moschee che edificarono nel paese sono ancora oggi esistenti. \nSotto i Rasulidi si accentu\u00f2 la differenza tra lo Yemen del Nord e quello del Sud: la zona settentrionale, al nord di Yarim, chiusa e ripiegata su s\u00e9 stessa, malgrado soffrisse di incessanti lotte tribali, permise agli imam zayditi di imporre la propria autorit\u00e0 e dottrina, seppur lentamente; la zona meridionale costiera, invece, di rito shafi'ita, si arricch\u00ec grazie all'agricoltura e ai commerci, che la aprirono verso l'esterno.\nFu in questo periodo, nel XIII secolo, che apparve nello Yemen l'arbusto detto \"q\u0101t\" (\"Catha edulis\"), dalle virt\u00f9 stimolanti e leggermente euforiche. Questa piccola pianta fu probabilmente introdotta dalla vicina Etiopia, dove alcuni missionari yemeniti avevano cominciato a diffondere l'islam nella provincia di Harar. Il suo uso fu dapprima limitato ai sufi, ma in seguito si diffuse in tutti gli strati della popolazione dell'intero paese, caratterizzato da una forte gerarchizzazione delle classi sociali."}
{"id": "1927163", "revid": "1318658", "url": "https://it.wikipedia.org/wiki?curid=1927163", "title": "Episodi di Wolff, un poliziotto a Berlino (prima stagione)", "text": "Gli episodi della prima serie di \"Wolff, un poliziotto a Berlino\" sono stati trasmessi per la prima volta in Germania tra il 17 settembre 1992 e il 21 gennaio 1993. In Italia, sono stati trasmessi da Raidue tra il 2 dicembre 1996 e il 1\u00ba gennaio 1997. "}
{"id": "1927171", "revid": "260676", "url": "https://it.wikipedia.org/wiki?curid=1927171", "title": "Ossario di San Martino", "text": "L'ossario di San Martino della Battaglia \u00e8 un ossario monumentale che si trova a San Martino della Battaglia (frazione di Desenzano del Garda), nei pressi dell'omonima torre monumentale e del Museo del Risorgimento di Solferino e San Martino.\nDescrizione.\nL'ossario, ospitato all'interno della cappella gentilizia dei conti Treccani, raccoglie 1.274 teschi e le ossa di 2.619 soldati dell'Armata Sarda e dell'VIII Corpo d'armata dell'Imperial regio Esercito austriaco che combatterono la cruenta battaglia di San Martino (24 giugno 1859), scontro armato della seconda guerra d'indipendenza. \nL'ossario monumentale di San Martino \u00e8 stato inaugurato il 24 giugno 1870. Il viale d'accesso alla cappella ospita una serie di cippi commemorativi dei reparti che presero parte agli scontri. Una lapide riporta il seguente epitaffio:\nLa facciata dell'ossario \u00e8 arricchita da tre mosaici realizzati da alcuni pittori del laboratorio Salviati di Venezia."}
{"id": "1927177", "revid": "83531", "url": "https://it.wikipedia.org/wiki?curid=1927177", "title": "Episodi di Wolff, un poliziotto a Berlino (seconda stagione)", "text": "Gli episodi della seconda serie di \"Wolff, un poliziotto a Berlino\" sono stati trasmessi per la prima volta in Germania tra il 12 settembre 1993 e il 27 gennaio 1994. In Italia, sono stati trasmessi su Raidue, in parte, tra il 2 gennaio 1997 e il 17 gennaio 1997 ed, in parte nell'estate del 1997. Unica eccezione: l'episodio \"Poker\", trasmesso in prima visione il 10 dicembre 1996. Alcuni episodi inediti, sono stati trasmessi su Retequattro nella primavera del 2007."}
{"id": "1927179", "revid": "22475", "url": "https://it.wikipedia.org/wiki?curid=1927179", "title": "Devil World", "text": " \u00e8 un videogioco sviluppato e pubblicato da Nintendo per Nintendo Entertainment System. Distribuito in Giappone nel 1984, \u00e8 stato commercializzato in Europa solamente nel 1987. Il titolo non fu messo in vendita negli Stati Uniti d'America a causa della presenza di materiale religioso all'interno del videogioco, in contrasto con le linee guida dettate da Nintendo of America. Del gioco sono state realizzate versioni per Wii, Wii U e Nintendo 3DS distribuite tramite Virtual Console.\nCreato da Takashi Tezuka e Shigeru Miyamoto, il gioco \u00e8 considerato un clone di \"Pac-Man\".\nModalit\u00e0 di gioco.\nIl giocatore uno controlla Tamagon, un drago verde che decide di \"attack the Devil's World\" (attaccare il mondo dei demoni), mentre il giocatore due muove una versione rossa (che non appare nella modalit\u00e0 ad un giocatore) di Tamagon. Il drago esplora una serie di labirinti, e se tocca una Croce ottiene il potere di sparare fuoco e mangiare le Boa Boa Dots (le palline) che si trovano nel labirinto. Senza croce, Tamagon \u00e8 indifeso e non pu\u00f2 completare il livello.\nLa grande creatura blu sopra il livello si chiama semplicemente \"Demone\", ed indica la direzione in cui i suoi sottomessi (che si trovano nella parte bassa dello schermo) devono spostare il labirinto. Ci\u00f2 \u00e8 pericoloso, poich\u00e9 Tamagon potrebbe finire schiacciato tra un muro del labirinto ed il muro mosso dai tirapiedi del Demone.\nDopo aver completato il primo labirinto, Tamagon dovr\u00e0 raccogliere quattro bibbie (che danno al draghetto gli stessi poteri della croce) e sigillarle in modo da far fuggire il Demone nel prossimo labirinto. Vi sono inoltre dei livelli bonus dove Tamagon deve toccare sei caselle bonus. Arrivati al livello 99, il gioco ricomincia daccapo.\nSeguiti.\n\"Devil World\" non ha mai avuto seguiti ed \u00e8 uno dei giochi Nintendo meno popolari: a differenza di altri giochi per NES minori, non ha avuto nessun remake n\u00e9 su GameBoy Advance n\u00e9 come bonus in \"Animal Crossing\" per GameCube.\nTamagon \u00e8 apparso come Trofeo nella versione giapponese di \"Super Smash Bros. Melee\" per GameCube, mentre in quella Americana \u00e8 ottenibile solo tramite Action Replay ed in quella europea, stranamente, \u00e8 stato rimosso. Nella versione americana, \"Devil World\" \u00e8 chiamato \"Demon World\" ed \u00e8 etichettato come gioco uscito solo in Giappone.\nIl diciassettesimo livello della modalit\u00e0 Maratona di \"Tetris DS\" ha lo sfondo ispirato a Devil's World.\nIn \"Super Smash Bros. Brawl\" il Demone compare come assistente ed in \"Captain Rainbow\" come personaggio. Entrambi i giochi sono per Wii."}
{"id": "1927182", "revid": "197778", "url": "https://it.wikipedia.org/wiki?curid=1927182", "title": "PokerStars.com", "text": ""}
{"id": "1927185", "revid": "111381811", "url": "https://it.wikipedia.org/wiki?curid=1927185", "title": "It's Me That You Need", "text": "It's Me That You Need \u00e8 una canzone composta ed interpretata da Elton John. Il testo \u00e8 di Bernie Taupin. Fu il suo secondo singolo, distribuito nel Regno Unito cinque mesi dopo \"Lady Samantha\" (1969), ma non raggiunse alcuna posizione in classifica. La sua B - side era \"Just Like Strange Rain\". In Italia (1969) e negli Stati Uniti (1970) fu invece pubblicata come B - side di \"Lady Samantha\".\nNel 1995 venne inclusa nell'edizione rimasterizzata dell'album \"Empty Sky\", dalle \"session\" del quale proviene.\nStruttura del brano.\n\"It's Me That You Need\" mette in evidenza una sezione di archi, accompagnata dal pianoforte di Elton. Sono comunque presenti dei corni ed \u00e8 possibile notare Caleb Quaye alla chitarra elettrica. Negli ultimi quindici secondi del brano, John suona totalmente solo. I critici l'hanno spesso definita come un singolo radiofonico.\nNe esistono anche numerose cover, tra le altre, \"Era Lei\", eseguita da Maurizio Vandelli, leader degli Equipe 84, divenne una hit in Italia; la stessa versione venne incisa anche dai Dik Dik. In Giappone \"It's Me That You Need\" raggiunse il 13\u00ba posto nella classifica dei singoli \"Oricon\" (in effetti il Sol Levante \u00e8 stato teatro dell'unica esibizione live di questo pezzo, eseguita solo piano nel 1971).\nSignificato del testo.\nIl testo di Bernie Taupin ha come tema fondamentale l'amore: il brano parla dei sentimenti che il protagonista prova verso una donna (la quale potrebbe anche essere una sua vecchia amica). Comunque il testo di \"It's Me That You Need\" \u00e8 ermetico ed enigmatico, a differenza di quello di altre canzoni d'amore uscite in quel periodo."}
{"id": "1927186", "revid": "1573940", "url": "https://it.wikipedia.org/wiki?curid=1927186", "title": "Chiesa di Santa Maria di Tesido", "text": "La chiesa parrocchiale di Tesido (in tedesco \"Pfarrkirche Taisten\") \u00e8 la chiesa principale del paese di Tesido, in val Pusteria. \u00c8 dedicata alla Vergine e ha come patroni principali i santi Ingenuino e Albuino.\nStoria.\nLa chiesa sorge nel centro del paese di Tesido (\"Taisten\"); seppur di incerta datazione, l'edificio deve essere stato eretto sotto il governo del vescovo di Bressanone Hartmann (1140-1164) che vi consacr\u00f2 un altare nel 1162. Ben presto divenne una delle grandi parrocchie della diocesi di Bressanone. Nel 1334, sostenuto dalle principali famiglie del luogo, tra cui i Welsperg, al parroco si aggiunse un ulteriore sacerdote.\nGi\u00e0 nel XV secolo iniziarono lavori per l'ampliamento della chiesa: i signori fecero costruire a ridosso dell'edificio una grande cappella, dedicata a Sant'Erasmo (la cappella di Sant'Erasmo), che divenne il luogo di sepoltura per i vari membri della famiglia. Nel periodo rinascimentale operarono numerosi artisti per la decorazione della chiesa: il pittore Simone di Tesido \u00e8 quasi certamente autore di numerosi affreschi presenti all'esterno della chiesa, nella cappella dedicata a San Giacomo e nella chiesa di San Giorgio. A collaborare con Simone di Tesido furono anche uno scultore, mastro Veid, autore degli altari, e un falegname di nome Hanns.\nTra il XVII ed il XVIII secolo lavorarono nella chiesa numerosi artisti, che realizzarono alcune opere barocche. Nel 1769 i maggiorenti di Tesido, in accordo con i conti von Welsperg e con la popolazione, decisero un totale ampliamento e rifacimento della chiesa. I lavori furono affidati a Franz Singer (1724-1789), che realizz\u00f2 l'attuale facciata della chiesa ed all'interno la forn\u00ec di stucchi e baldacchini. Molti degli affreschi che attualmente decorano la chiesa risalgono a questi anni. \nLa chiesa, completamente nuova, venne consacrata alla presenza del vescovo di Bressanone nel 1782.\nL'altare maggiore \u00e8 stato realizzato in stile neoclassico. I confessionali e i banchi furono realizzati nel Settecento, mentre l'organo fu costruito nel 1986.\nNote.\nl'organo a canne di questa chiesa parrocchiale barocco sul quale si pu\u00f2 fare Bach toccata e fuga in re minore."}
{"id": "1927187", "revid": "18251312", "url": "https://it.wikipedia.org/wiki?curid=1927187", "title": "It's me that you need", "text": ""}
{"id": "1927188", "revid": "1543377", "url": "https://it.wikipedia.org/wiki?curid=1927188", "title": "Burla di Fortsas", "text": "La burla di Fortsas \u00e8 un episodio avvenuto nella cittadina di Binche (Belgio) nel 1840, quando librai, bibliotecari e collezionisti di libri rari di tutta Europa ricevettero un catalogo che descriveva una collezione di libri rari che doveva essere messa all'asta.\nSecondo le informazioni diffuse, Jean N\u00e9pomuc\u00e8ne Auguste Pichauld, conte di Fortsas, era un collezionista la cui raccolta si distingueva per il fatto di comprendere esclusivamente libri unici, esistenti in una sola copia. Alla data della sua morte, il 1\u00ba settembre 1839, la raccolta comprendeva 52 titoli. I suoi eredi, che non avevano interesse per il collezionismo librario, avevano deciso di vendere i libri all'asta il 10 agosto 1840.\nIl giorno fissato per l'asta, numerosi collezionisti e intellettuali giunsero a Binche per parteciparvi. Ma qui scoprirono che lo studio del notaio presso cui l'asta si doveva tenere non esisteva, e non esisteva nemmeno la via in cui lo studio doveva trovarsi. Nell'abitato erano stati affissi degli avvisi che informavano che l'asta non si sarebbe tenuta, poich\u00e9 la biblioteca pubblica della cittadina aveva acquistato i libri; ma coloro che tentarono di esaminare la collezione presso la biblioteca si accorsero che nemmeno essa esisteva. In seguito si scopr\u00ec anche che non esisteva nessun conte di Fortsas.\nAlla fine fu svelato che si trattava di una burla ideata e realizzata da Renier Hubert Ghislain Chalon, un antiquario e ufficiale in pensione a cui piaceva organizzare complicati scherzi a danno di intellettuali.\nIl catalogo originale dei libri di questa collezione immaginaria, che Chalon aveva inviato alle sue vittime, divenne un oggetto ricercato dai collezionisti, e fu ristampato pi\u00f9 volte."}
{"id": "1927190", "revid": "181699", "url": "https://it.wikipedia.org/wiki?curid=1927190", "title": "Diprotodonte", "text": ""}
{"id": "1927191", "revid": "181699", "url": "https://it.wikipedia.org/wiki?curid=1927191", "title": "Palorcheste", "text": ""}
{"id": "1927192", "revid": "767487", "url": "https://it.wikipedia.org/wiki?curid=1927192", "title": "Pier Narciso Masi", "text": "Biografia.\n\u00c8 oggi considerato uno dei massimi esponenti della musica da camera con pianoforte; ha al suo attivo innumerevoli esecuzioni pubbliche, dal duo al sestetto, in collaborazione con i pi\u00f9 prestigiosi nomi del concertismo: tra i vari Uto Ughi, Franco Rossi, Pina Carmirelli, Mario Ancillotti, Cristiano Rossi. Gi\u00e0 allievo prediletto di Edwin Fischer e Carlo Zecchi, vincitore di concorsi internazionali (tra cui la seconda edizione del concorso Pozzoli), affianca a questa sua principale attivit\u00e0 la carriera solista. \nRichiestissimo docente, ha insegnato per molti anni musica da camera presso l'Accademia Pianistica Internazionale \u201cIncontri col Maestro\u201d di Imola; tiene oggi corsi di perfezionamento a Firenze, a Fusignano, a Lucca."}
{"id": "1927195", "revid": "1305772", "url": "https://it.wikipedia.org/wiki?curid=1927195", "title": "Canale Volga-Baltico", "text": "Il canale Volga-Baltico, conosciuto in passato anche come sistema di canali Mariinskij , \u00e8 una serie di canali e fiumi della Russia europea che collegano il fiume Volga al mar Baltico. La lunghezza complessiva, dal bacino di Rybinsk, presso \u010cerepovec al lago Onega, \u00e8 di 368\u00a0km.\nCostruito originariamente nei primi anni del XIX secolo, negli anni sessanta il sistema \u00e8 stato riammodernato per permettere il passaggio di imbarcazioni pi\u00f9 grandi, entrando cos\u00ec a far parte del Sistema unificato di idrovie della Russia Europea.\nStoria.\nDopo che Pietro il Grande ebbe strappato il golfo di Finlandia all'Impero svedese, si rese necessaria la realizzazione di un sistema sicuro di trasporto fluviale che lo collegasse all'entroterra russo. Il primo sistema di canali di Vy\u0161nij Volo\u010d\u00ebk, completato nel 1709, aveva proprio questa funzione; ad esso segu\u00ec il pi\u00f9 ambizioso progetto del canale Ladoga.\nDurante il regno di Alessandro I, la tradizionale idrovia che attraversava Vy\u0161nij Volo\u010d\u00ebk venne affiancata dal sistema di canali di Tichvin (1811) e dal sistema di canali Mariinskij (1810) che in seguito divent\u00f2 di gran lunga il pi\u00f9 popolare dei tre.\nIl sistema di canali Mariinskij fu una realizzazione eccezionale per l'ingegneria idraulica dell'inizio del XIX secolo, e si rivel\u00f2 di vitale importanza per l'economia nazionale. Il sistema iniziava a Rybinsk e percorreva il fiume \u0160eksna, il lago Bianco, il fiume Kov\u017ea, il canale artificiale Novomariinskij e il fiume Vytegra, per finire nel lago Onega. A quel punto le imbarcazioni attraversavano il fiume Svir', il lago Ladoga e la Neva per arrivare nel golfo di Finlandia.\nNel 1829 venne aperto alla navigazione il canale della Dvina settentrionale, che collegava il fiume \u0160eksna (un affluente del Volga) con la Dvina Settentrionale attraversando il lago Kubenskoe e sfociando nel mar Bianco. Nei decenni seguenti il sistema venne ulteriormente ampliato; prima della fine del secolo furono inaugurati tre nuovi canali, Belozerskij, One\u017eskij, e Novolado\u017eskij, che permettevano ai natanti di minori dimensioni di evitare l'attraversamento delle pericolose acque dei tre grandi laghi.\nNegli anni trenta venne costruita un'altra connessione, quando al costo di un enorme numero di vite umane fu scavato dai prigionieri nei gulag il tristemente famoso canale Mar Bianco-Mar Baltico (pi\u00f9 conosciuto come Belomorkanal) tra il lago Onega ed il mar Bianco.\nIn tempi recenti il canale Volga-Baltico ha acquistato una certa importanza anche come rotta turistica per le imbarcazioni che percorrono l'Anello d'oro della Russia.\nL'ampliamento del Canale Volga-Baltico.\nIn epoca sovietica il sistema di canali Mariinskij venne costantemente migliorato. Nel 1936 e nel 1952 furono costruite due chiuse sullo Svir', mentre altre tre vennero realizzate sulla \u0160eksna. I lavori di maggiore entit\u00e0 si svolsero tra il 1960 e il 1964, e il 5 giugno 1964 fu aperto alla navigazione il nuovo canale Volga-Baltico. Le 39 vecchie chiuse di legno furono rimpiazzate con 7 nuove e pi\u00f9 moderne, mentre pi\u00f9 tardi (1995) fu costruita anche una chiusa parallela. Le dimensioni delle chiuse sono 210 metri di lunghezza, 17,6 di larghezza e 4,2 di profondit\u00e0, tali da permettere il transito di imbarcazioni con fino a 5.000 tonnellate di stazza. Mezzi di tali dimensioni possono navigare direttamente attraverso i grandi laghi invece di servirsi dei canali alternativi. La durata media del viaggio da \u010cerepovec a San Pietroburgo \u00e8 passata da 10-15 giorni a 2 e mezzo-3.\nLa nuova via d'acqua in alcuni punti segue il percorso del vecchio sistema Mariinskij, mentre in altri se ne distacca. Sei delle otto chiuse del canale si trovano concentrate in 35\u00a0km del tratto settentrionale e coprono un dislivello complessivo di 80 metri. Le uniche due chiuse della parte meridionale, per un dislivello di 13 metri, sono dislocate presso \u0160eksna, sull'omonimo fiume, 50\u00a0km a monte di \u010cerepovec. Nella parte settentrionale il canale segue il percorso del fiume Vytegra. Questo settore, tra le chiuse di Pachomovo sulla Vytegra e la diga sul lago artificiale \u0160eksna \u00e8 lungo 278\u00a0km. La parte meridionale segue invece il corso del fiume \u0160eksna che finisce successivamente nel bacino artificiale di Rybinsk.\nSviluppi attuali.\nIl canale \u00e8 attualmente molto usato per il trasporto di petrolio e legname, oltre che come percorso turistico. Secondo il Dipartimento della Marina (\"Morskaja Kollegija\") del governo russo, nel 2004 sul canale sono transitati 17,6 milioni di tonnellate di merci, un dato molto vicino alla capacit\u00e0 massima della via d'acqua. la chiusa inferiore sullo Svir' \u00e8 stata una delle due chiuse pi\u00f9 trafficate del sistema di vie d'acqua interno russo (l'altra \u00e8 stata la chiusa di Ko\u010detov nella parte meridionale del Don.\nAllo stesso tempo per\u00f2, come ha dichiarato al giornale \"Gudok\" un ex funzionario addetto alle acque interne nel settembre 2006, il canale Volga-Baltico ha sofferto, negli ultimi anni, di una cattiva manutenzione, con il continuo differimento di lavori necessari. \"Per pi\u00f9 di 7 anni non \u00e8 stato mai dragato; il risultato \u00e8 che la profondit\u00e0 minima garantita del canale \u00e8 scesa da 4 metri a 3,5 e la sua ampiezza utilizzabile da 80 a 25 metri, il che significa che le imbarcazioni con stazza superiore alle 4.000 tonnellate non possono pi\u00f9 passare. I tempi di percorrenza sono saliti da 3 giorni-3 giorni a mezzo, a una settimana. Anche le chiuse hanno bisogno di riparazioni\"."}
{"id": "1927198", "revid": "1372005", "url": "https://it.wikipedia.org/wiki?curid=1927198", "title": "Privilegium minus", "text": "Il Privilegium minus, in senso stretto, \u00e8 un privilegio imperiale dell'anno 1156, che viene considerato all'origine dello Stato austriaco.\nTecnicamente un \"privilegium minus\" era un documento della cancelleria papale redatto in forma semplice, a differenza del \"privilegium maius\", redatto in forma solenne. Successivamente il \"privilegium minus\" venne sostituito dalla \"breve\", mentre il \"privilegium maius\" venne sostituito dalla bolla\nLa genesi del \"Privilegium Minus\".\nIl \"privilegium minus\" (distinto dal \"Privilegium maius\", un falso redatto dalla cancelleria di Rodolfo IV d'Austria nel 1358) \u00e8 un diploma solenne concesso il 17 settembre 1156 dall'imperatore Federico I al margravio Enrico II Jasomirgott della casa dei Babenberger. Il diploma stabiliva l'elevazione dell'Austria (\"Ostarr\u00eechi\") da marca a ducato. Oltre alla trasmissibilit\u00e0 del titolo di duca, il documento prevedeva anche la possibilit\u00e0 della successione in via femminile: in caso di mancanza di eredi sarebbe stato il duca a decidere a chi trasmettere il ducato (\"libertas affectandi\"). Il dovere di prender parte alle diete era limitato a quelle che si sarebbero tenute in Baviera. Il dovere di assistenza militare era limitato alle guerre che avrebbero avuto luogo nei paesi confinanti con l'Austria.\nL'elevazione dell'Austria a ducato deve essere inquadrata nel conflitto che opponeva gli Hohenstaufen ai Welfen, conflitto che Federico I, imparentato con ambedue le case, intendeva appianare. A Enrico il Leone, capo della casa dei Welfen, venne restituito il Ducato di Baviera, retto dai Babenberger dal 1139. L'elevazione della marca austriaca a ducato altro non era che un compenso per la perdita del ben pi\u00f9 importante ducato bavarese, e venne considerato da parte di Enrico II una sconfitta politica. Ma l'obiettivo principale per Federico I era probabilmente quello di rimpicciolire il Ducato di Baviera (di cui la marca austriaca faceva parte), per tenere sotto controllo la potenza di Enrico il Leone.\nAntefatti.\nNel marzo 1152 Federico Barbarossa venne eletto \"Re dei Romani\". Si ritiene che Enrico il Leone fosse tra i suoi sostenitori e che potrebbe aver richiesto la restituzione del Ducato di Baviera in cambio del suo voto favorevole. Si tratta per\u00f2 di un'ipotesi non pienamente comprovata, perch\u00e9 scarsamente supportata dalle fonti: nemmeno un cronista solitamente affidabile come Otto von Freising cita Enrico tra i principi che presero parte all'elezione. Certo \u00e8 che il Barbarossa, essendo intenzionato a realizzare una spedizione in Italia, aveva bisogno dell'appoggio militare da parte di Enrico, e pertanto era interessato ad avere buoni rapporti con lui. Date queste premesse, divenuto imperatore, il Barbarossa acconsent\u00ec che Enrico riunisse sotto il proprio scettro i ducati di Sassonia e Baviera (l'uno retto da Enrico il Leone, e il secondo guidato da Enrico II Jasomirgott).\nL'imperatore, nel 1152 convoc\u00f2 i due duchi ad una dieta a W\u00fcrzburg, presso la sua corte, proprio allo scopo di intavolare trattative con Enrico II Jasomirgott sulla cessione del Ducato di Baviera, ma Enrico non volle prendervi parte. Anche un incontro successivo, a pentecoste del 1153, fall\u00ec perch\u00e9 Enrico II, pur presentandosi, fece valere il fatto di non essere stato invitato nelle forme dovute.\nNel giugno 1154, infine, Federico Barbarossa, intenzionato a porre fine alla tattica dilatoria di Enrico Jasomirgott e ad assegnare il Ducato di Baviera a Enrico il Leone (di cui necessitava con urgenza l'appoggio militare, in quanto di l\u00ec a poco intendeva avviare la campagna d'Italia), invit\u00f2 nuovamente i due duchi a Goslar. Anche questa volta Jasomirgott non si present\u00f2. Il tribunale di corte decise per questo di assegnare il Ducato di Baviera a Enrico il Leone. Questa decisione fu resa pi\u00f9 facile dal fatto che Enrico Jasomirgott aveva trasferito la propria corte da Ratisbona a Vienna e si era ritirato nella parte meridionale del Ducato di Baviera.\nEnrico il Leone, nell'ottobre 1155 ricevette il giuramento di fedelt\u00e0 da parte dei nobili bavaresi. L'investitura vera e propria a duca di Baviera avvenne solo nel settembre 1156, dopo che Enrico Jasomirgott ebbe dichiarato ufficialmente la propria rinuncia al titolo.\nNel frattempo, il 5 giugno 1156, vi fu un incontro segreto tra Federico Barbarossa e Enrico Jasomirgott, nelle vicinanze di Ratisbona. Non vi sono testimonianze sul contenuto dei colloqui.\nLa dieta di Ratisbona nel settembre 1156.\nL'8 settembre 1156 Federico I tenne una dieta a Ratisbona. Enrico Jasomirgott aveva piantato il proprio campo nelle vicinanze della citt\u00e0, per ufficializzare le decisioni prese nell'incontro del 5 giugno. Federico Barbarossa, accompagnato da grandi dell'impero, e tra questi Enrico il Leone, si rec\u00f2 al campo di Enrico Jasomirgott. Il fatto che fosse l'imperatore a recarsi al campo di Enrico (nonostante l'accampamento si trovasse nelle immediate vicinanze della corte) dimostra l'atteggiamento particolarmente accomodante di Federico nei confronti di Enrico Jasomirgott. Non si sa se questa fosse una delle richieste avanzate da Jasomirgott.\nFederico us\u00f2 nella risoluzione del conflitto il nuovo diritto feudale sorto in Italia con i Libri feodorum, \u00abconiugandolo con la tradizione del vassallaggio regio a fini militari\u00bb.\nEnrico Jasomirgott consegn\u00f2 all'imperatore sette bandiere, simboleggiando cos\u00ec la propria rinuncia al Ducato di Baviera. L'imperatore le consegn\u00f2 a Enrico il Leone, il quale, a sua volta, ne restitu\u00ec due all'imperatore. Federico dichiar\u00f2 allora l'erezione dell'Austria a ducato, e rese a Enrico Jasomirgott le due bandiere. Avvenne quindi che dapprima Enrico \"restitu\u00ec\" a Federico Barbarossa il ducato di Baviera, poi da lui assegnato \"in beneficium\" a Enrico il Leone: siccome in base al diritto feudale lombardo un feudo poteva essere liberamente riassegnato in una parte inferiore alla met\u00e0 dal suo beneficiario, Enrico il Leone \"tolse\" la marca Orientale dalla Baviera e la riconsegn\u00f2 all'imperatore, che la assegn\u00f2 \"in beneficium\" a Enrico e alla moglie Teodora.\nIl conflitto sul Ducato di Baviera era terminato con una cerimonia solenne e senza spargimenti di sangue. Enrico il Leone divenne duca di Baviera e Enrico Jasomirgott duca del neonato Ducato d'Austria.\nLa soluzione del conflitto.\nNove giorni dopo la cerimonia solenne, e dopo ulteriori trattative, venne emanato il \"Privilegium minus\", che garant\u00ec una soluzione al lungo termine del conflitto sorto attorno al Ducato di Baviera.\nLa trasformazione della marca in ducato.\nNel testo del \"Privilegium minus\" la trasformazione della marca in ducato viene giustificata con l\"'honor et gloria\" di Enrico Jasomirgott, il quale non doveva rinunciare all'onore e alla gloria connessi con il titolo di duca.\nInfatti non sarebbe stato accettabile degradare Enrico Jasomirgott da duca a margravio, perch\u00e9 questi non aveva commesso alcunch\u00e9 di disdicevole. Inoltre, se questo fosse accaduto, Enrico il Leone gli sarebbe stato gerarchicamente superiore, ed Enrico Jasomirgott avrebbe dovuto rispondere nei suoi confronti delle sue decisioni. Questo punto dimostra quanto importanza fosse attribuito allo status dei personaggi coinvolti nel conflitto.\nIl ducato venne assegnato a Enrico Jasomirgott preservando tutti i diritti che il margravio Leopoldo aveva ricevuto dal Ducato di Baviera (\"\u2026, que quondam marchio Livpoldus habebat a ducatu Bawarie\"). Ci\u00f2 significa che Enrico conservava, anche da duca, le medesime prerogative che aveva come margravio. Questo punto era decisivo, in quanto Enrico intendeva s\u00ec assumere il titolo di duca, ma non voleva rinunciare alle prerogative di margravio, in particolare quella di poter richiedere prestazioni finanziarie dai beni ecclesiastici, cosa che, come duca, non gli sarebbe stata possibile, per via dell'immunit\u00e0 e della tutela reale sui beni ecclesiastici.\nPer Enrico il Leone il rafforzamento dei Babenberger rappresent\u00f2 un duplice indebolimento: in primo luogo la Baviera perdeva la marca austriaca. In secondo luogo, la Baviera diventava un ducato interno al regno, alla stregua della Svevia: I Welfen avevano ottenuto il Ducato di Baviera, ma, essendo il ducato lontano dai confini del regno, non poteva esercitare i compiti della difesa e dell'allargamento dei confini. In questo modo Enrico il Leone poteva esercitare la sua potenza solo nel nord della Sassonia. \nQuesto rafforzamento dei Babenberger e il contemporaneo indebolimento dei Welfen andava incontro anche alle intenzioni di Federico Barbarossa, che puntava a cercare un contrappeso alla potenza di Enrico il Leone, il pi\u00f9 potente tra i principi del regno. Federico era riuscito a trovare una soluzione accettabile per tutte le parti, e della quale fu lui a profittare in massimo grado, in quanto ottenne da Enrico il Leone i contingenti militari necessari per le sue campagne in Italia, ed ebbe i Babenberger dalla propria parte grazie ai privilegi loro concessi. Inoltre la soluzione del conflitto, avvenuta senza che vi fosse spargimento di sangue, contribu\u00ec al mantenimento del Landfrieden, fatto particolarmente importante durante l'assenza del sovrano.\nLa \"libertas affectandi\".\nTra i diritti assicurati a Enrico Jasomirgott rientra anche quello di trasmettere il ducato a una persona scelta da Enrico o da sua moglie Teodora, nel caso questi morissero senza eredi.\n\"Si autem predictus dux Austrie patruus noster et uxor eius absque liberis decesserint, libertatem habeant eundem ducatum affectandi cuicumque voluerint.\"\nSi tratta di una disposizione del tutto insolita per il Medioevo: generalmente l'assegnazione di un feudo rimasto senza eredi spettava all'imperatore. Bisogna sottolineare che questo diritto spettava unicamente a Enrico e a sua moglie. Si trattava quindi di un diritto limitato nel tempo e che non sarebbe stato valido per le generazioni successive. Inoltre il Barbarossa non cedeva il diritto d'investitura, ma si limitava ad obbligarsi a confermare nel feudo la persona scelta da Enrico o sua moglie.\nIl motivo di questa disposizione \u00e8 nella particolare condizione della famiglia dei Babenberger del 1156: Enrico e sua moglie, la principessa bizantina Teodora non avevano figli. Enrico aveva una figlia - Agnese - nata dal suo primo matrimonio, la quale per\u00f2 era ancora minorenne. Nel caso della morte di Enrico e Teodora, Agnese avrebbe avuto una posizione molto debole. Ambedue i fratelli di Enrico, Ottone da Frisinga e Corrado, vescovo di Passavia, non erano candidabili alla successione, in quanto membri del clero. Per garantire la continuit\u00e0 dinastica Enrico ottenne questa particolare garanzia.\nPer Federico Barbarossa questa concessione non rappresentava una limitazione particolare del proprio potere di signore feudale: non gli era comunque possibile negare l'investitura dei figli dei pi\u00f9 potenti signori del regno. Inoltre aveva un particolare interesse alla continuit\u00e0 della casa dei Babenberger, che rappresentavano un contrappeso al potere dei Welfen, i quali, come duchi di Baviera, avrebbero addirittura potuto rivendicare il Ducato d'Austria in caso di estinzione dei Babenberger.\nLe limitazioni agli obblighi di vassallaggio.\nIl \"privilegium\" prevedeva alcune limitazioni all'obbligo di rispondere alla convocazione a corte e a quello di assistenza militare: Enrico era obbligato a partecipare alle diete di corte (se convocato) solo quando queste avevano luogo in Baviera. (\"Dux vero Austrie de ducatu suo aliud servicium non debeat imperio, nisi quod ad curias, quas imperator prefixerit in Bawaria, evocatus veniat.\"). Per Enrico questa limitazione significava un notevole sollievo dal punto di vista finanziario, perch\u00e9 non si rendevano necessarie spese per le lunghe trasferte nel nord della Germania.\nL'obbligo di assistenza militare era limitato ai paesi confinanti con il Ducato d'Austria: \"Nullam quoque expedicionem debeat, nisi quam forte imperator in regna vel provincias Austrie vicinas ordinaverit.\". Ci\u00f2 si spiega con la posizione geografica del ducato: era interesse di Federico Barbarossa non impegnare eccessivamente i Babenberger, in modo che potessero continuare a svolgere i compiti militari di una marca. In particolare Federico si attendeva un sostegno nelle sue campagne in Italia, confinante con il ducato."}
{"id": "1927201", "revid": "585241", "url": "https://it.wikipedia.org/wiki?curid=1927201", "title": "Apollon (automobilismo)", "text": "Apollon \u00e8 stato un costruttore svizzero di Formula 1. \nL'avventura inizia nel 1977 quando il Jolly Club di Svizzera compra una vecchia Williams FW03 del 1973 e ne aggiorna il telaio, trasformandola nella Apollon Fly.\nDopo vari problemi tecnici che bloccano in debutto della vettura in estate, al Gran Premio d'Italia 1977 Loris Kessel tenter\u00e0 senza successo di qualificare la Fly.\nSubito dopo ci sar\u00e0 il ritiro dalle corse."}
{"id": "1927203", "revid": "339392", "url": "https://it.wikipedia.org/wiki?curid=1927203", "title": "Shafi'ita", "text": ""}
{"id": "1927207", "revid": "287204", "url": "https://it.wikipedia.org/wiki?curid=1927207", "title": "Mehsana", "text": " \nMehsana (o Mahesana) \u00e8 una suddivisione dell'India, classificata come \"municipality\", di 98.987 abitanti, capoluogo del distretto di Mehsana, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 36' 0 N e 72\u00b0 24' 0 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Mehsana assommava a 98.987 persone, delle quali 52.280 maschi e 46.707 femmine. I bambini di et\u00e0 inferiore o uguale ai sei anni assommavano a 10.786, dei quali 6.237 maschi e 4.549 femmine. Infine, coloro che erano in grado di saper almeno leggere e scrivere erano 75.962, dei quali 42.552 maschi e 33.410 femmine."}
{"id": "1927211", "revid": "125344086", "url": "https://it.wikipedia.org/wiki?curid=1927211", "title": "Paolo Chiavacci", "text": "Ha studiato violino con Sandro Materassi, diplomandosi con il massimo dei voti presso il Conservatorio Luigi Cherubini di Firenze.\n\u00c8 primo violino e fondatore del Quartetto Fon\u00e8; il quartetto, formatosi sotto la guida di Franco Rossi, violoncellista del Quartetto Italiano, dopo varie affermazioni in concorsi Nazionali (Trapani, Stresa, Palmi) nel dicembre 1991 ha vinto il 2\u00ba Premio al Concorso Internazionale \"D. Sostakovic\" di San Pietroburgo. Da allora tiene concerti nelle maggiori stagioni concertistiche italiane (Milano \"Teatro alla Scala\", Venezia \"Teatro La Fenice\", Maggio Musicale Fiorentino etc.), negli Stati Uniti, Germania, Austria, Grecia, Giappone, collaborando anche con pianisti quali Pier Narciso Masi e Pietro De Maria. \nPaolo Chiavacci \u00e8 docente di musica da camera presso il Conservatorio \"B. Maderna\" di Cesena."}
{"id": "1927219", "revid": "80339", "url": "https://it.wikipedia.org/wiki?curid=1927219", "title": "Canale Mariinsk", "text": ""}
{"id": "1927220", "revid": "767487", "url": "https://it.wikipedia.org/wiki?curid=1927220", "title": "Gli strani amori di quelle signore", "text": "Gli strani amori di quelle signore (\"Wat zien ik!?\", trad. \"Che cosa ho visto!?\") \u00e8 un film del 1971 diretto da Paul Verhoeven. \u00c8 ambientato ad Amsterdam e tratta dell'ambiente in cui vivono due prostitute.\nTrama.\nLa pellicola \u00e8 incentrata sulle vite di due prostitute di Amsterdam, Greet e Nel, alle prese con problemi di cuore e le pi\u00f9 disparate e bizzarre richieste dei loro rispettivi clienti, spesso e volentieri enarrati in forma di episodi e brevi scenette nel corso della pellicola. Le due vivono, su piani differenti, in un condominio nei pressi del Prinsengracht, nei cui rispettivi appartamenti ricevono i propri clienti.\nNel convive con Sjaak, un nullafacente con la passione per la pesca, che la donna praticamente mantiene. I due litigano molto spesso, talvolta venendo alle mani, cosa che spinge Greet a persuadere Nel a rispondere ad un annuncio per un appuntamento al buio; Nel accetta e si ritrova ad uscire con tal Signor Van Schaveren. L'appuntamento si rivela un completo disastro, concludendosi letteralmente a torte in faccia, ma di contro ha modo di conoscere il gentile Bob mentre \u00e8 intenta a ripulirsi, avendo il classico colpo di fulmine.\nDopo l'ennesima sfuriata con Sjaak, che arriva addirittura a cercare di pugnalarla, la ragazza decide di piantarlo in asso, lasciando la capitale per Eindhoven, dove vive l'amato Bob. I due sembrano essere felici assieme ma, ben presto, Nel comincia a rimpiangere il suo vecchio e turbolento stile di vita, considerando Bob fin troppo noioso per i suoi gusti. Ritornata ad Amsterdam, per\u00f2, fa la scoperta d'essere rimasta incinta, cosa che la spinge definitivamente ad abbandonare quella vita. Alla fine, Nel e Bob decidono di convolare a nozze e la donna, persuasa da Greet e dal resto delle loro colleghe ed amiche, decide di trovarsi lavoro come indossatrice.\nDi contro, Greet vive da sola ma s'intrattiene spesso con Piet, un uomo sposato conosciuto un giorno ad un bar, oltrech\u00e9 l'unica persona alla quale lei non faccia pagare alcun compenso. Parallelamente alla storia dell'amica Nel, vediamo dunque l'evolversi della loro relazione, dapprima puramente fisica, fatta di fugaci incontri clandestini consumati tra locali di spogliarello e la casa della giovane, per poi incominciare a farsi sempre pi\u00f9 intima e romantica.\nTra i due per\u00f2 vi sono differenze socio-culturali quasi insanabili e, una sera che Piet la porta con s\u00e9 ad un concerto di musica classica, lei gli fa una scenata davanti a tutti gli astanti, non gradendo la musica e l'ambiente fine ed altolocato; quando poi l'uomo viene a sapere d'aspettare un figlio dalla moglie, decide di troncare la loro storia, seppur a malincuore, promettendole per\u00f2 di chiamare il nascituro \"Greet\" se mai dovesse essere femmina.\nIl film termina con Greet che, dopo un rapporto consumato con uno dei suoi clienti col feticcio di travestirsi da inserviente, convince questi a ripulire la festa di nozze per Nel."}
{"id": "1927222", "revid": "253269", "url": "https://it.wikipedia.org/wiki?curid=1927222", "title": "Cathy Moriarty", "text": "Biografia.\nCresciuta a Yonkers, a New York, debutta a soli vent'anni nel ruolo di Vickie, moglie del pugile Jake LaMotta (interpretato da Robert De Niro), in \"Toro scatenato\" (1980) di Martin Scorsese, che le vale una candidatura al premio Oscar alla miglior attrice non protagonista. All'epoca si stava diplomando al liceo.\nAttrice caratterizzata da un timbro di voce roco e acido, si specializza in ruoli cinici o antipatici. Dopo un inizio promettente, un grave incidente le impedisce di proseguire la sua carriera sino al 1987. Lontana dalle scene per sei anni, deve rinunciare alla partecipazione a un film con Jack Nicholson (realizzato soltanto nel 1990 con il titolo \"Il grande inganno\"), ma perde anche la popolarit\u00e0 ottenuta agli esordi. Le sue interpretazioni pi\u00f9 note restano quelle di Ramona in \"I vicini di casa\" (1981) di John G. Avildsen, di Montana Moorehead (che considera il suo preferito) in \"Bolle di sapone\" (1991) di Michael Hoffman, di Lana Lake in \"I re del mambo\" (1992) di Arne Glimcher. Veste i panni dell'infida Carrigan nel film per famiglie \"Casper\" (1995) di Brad Silberling e ha un ruolo anche nel remake del film di John Cassavetes, \"Gloria\", diretto nel 1999 da Sidney Lumet. Prende parte anche all'esordio registico di Sean Penn, \"Lupo solitario\", ma le sue scene vengono completamente tagliate in fase di montaggio.\nDoppiatrici italiane.\nNelle versioni in italiano dei suoi film, Cathy Moriarty \u00e8 stata doppiata da:\nDa doppiatrice \u00e8 sostituita da:"}
{"id": "1927223", "revid": "287204", "url": "https://it.wikipedia.org/wiki?curid=1927223", "title": "Rajpipla", "text": " \nRajpipla \u00e8 una suddivisione dell'India, classificata come \"municipality\", di 34.923 abitanti, capoluogo del distretto di Narmada, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 46' 60 N e 73\u00b0 34' 0 E e ha un'altitudine di 147 .\nStoria.\nLa citt\u00e0 fu scelta come capitale del Regno di Rajpipla (durato con alterne vicende dal 1348 al 1948).\nSociet\u00e0.\nEvoluzione demografica.\nAl censimento del 2001 la popolazione di Rajpipla assommava a 34.923 persone, delle quali 17.878 maschi e 17.045 femmine. I bambini di et\u00e0 inferiore o uguale ai sei anni assommavano a 3.494, dei quali 1.855 maschi e 1.639 femmine. Infine, coloro che erano in grado di saper almeno leggere e scrivere erano 26.896, dei quali 14.709 maschi e 12.187 femmine."}
{"id": "1927225", "revid": "1543377", "url": "https://it.wikipedia.org/wiki?curid=1927225", "title": "Atletica leggera ai Giochi della XXIX Olimpiade - Marcia 20 km femminile", "text": "Ai Giochi della XXIX Olimpiade, tenutisi a Pechino nel 2008, la prova di marcia 20 km femminile si \u00e8 corsa gioved\u00ec, 21 agosto, con partenza alle 09:00 e arrivo nello Stadio Nazionale di Pechino."}
{"id": "1927226", "revid": "306856", "url": "https://it.wikipedia.org/wiki?curid=1927226", "title": "Monte Pascolo", "text": "Il Monte Pascolo (2.439 - \"K\u00f6nigsangerspitze\" in tedesco - in passato anche chiamato \"Monte Rodella\" \u00e8 una montagna delle Alpi Retiche orientali (sottosezione Alpi Sarentine). \u00c8 una delle cime pi\u00f9 alte che sovrasta la citt\u00e0 di Bressanone, in Alto Adige.\nIl monte offre un'ottima posizione panoramica se si vogliono osservare le Dolomiti; dalla sua sommit\u00e0 sono infatti ben riconoscibili il Sass de Putia, il gruppo delle Odle, il gruppo del Sella, il Sassolungo e il Sassopiatto, il Catinaccio, lo Sciliar e nelle giornate pi\u00f9 limpide la Marmolada.\nIn passato sulla sommit\u00e0 del monte sono stati recuperati alcuni reperti preistorici, appartenenti alla Cultura di Luco-Meluno. La montagna \u00e8 quindi stata classificata zona archeologica: probabilmente in origine era luogo di sacrifici.\nAccessi.\nEsistono diversi accessi alla cima del monte, tra i pi\u00f9 comuni:"}
{"id": "1927228", "revid": "663330", "url": "https://it.wikipedia.org/wiki?curid=1927228", "title": "Nathan Lane", "text": "Biografia.\n\u00c8 nato nel New Jersey, figlio di genitori cattolici irlandesi-americani. Il padre Daniel era un camionista e aspirante tenore, morto a causa dei problemi di alcolismo quando Lane aveva undici anni; la madre Nora era una casalinga affetta da psicosi maniaco-depressiva, deceduta nel 2000.\nNel corso degli anni \u00e8 diventato un affermato interprete teatrale, lavorando principalmente in musical portati in scena a Broadway, per i quali si \u00e8 guadagnato tre Tony Awards. Al cinema debutta nel 1987 nel film \"Ironweed\" di H\u00e9ctor Babenco, successivamente partecipa ai film \"Joe contro il vulcano\", \"Paura d'amare\" e \"La famiglia Addams 2\". Nel 1996 \u00e8 protagonista al fianco di Robin Williams in \"Piume di struzzo\", remake statunitense de \"Il vizietto\", in cui ricopre il ruolo che fu di Michel Serrault.\nL'attore \u00e8 noto per aver prestato la voce al personaggio di Timon ne \"Il re leone\" della Disney e ai suoi successivi seguiti. Nel 1997 \u00e8 uno degli interpreti del film per famiglie \"Un topolino sotto sfratto\", mentre nel 1999 presta la sua voce per il film a tecnica mista \"Stuart Little - Un topolino in gamba\" e al suo seguito del 2002, \"Stuart Little 2\".\nDopo aver partecipato ai film \"Austin Powers in Goldmember\" e \"Appuntamento da sogno!\", lavora con Matthew Broderick in \"The Producers - Una gaia commedia neonazista\", commedia che aveva gi\u00e0 rappresentato a teatro. Negli anni 2010 \u00e8 tornato a Broadway con il musical \"La famiglia Addams\" (2011), a cui \u00e8 seguita un'acclamata interpretazione nella commedia drammatica \"The Nance\" (2013; candidato al Tony Award al miglior attore protagonista in un'opera teatrale) ed Angels in America - Fantasia gay su temi nazionali, per cui ha vinto il Tony Award al miglior attore non protagonista in un'opera teatrale nel 2017.\nVita privata.\n\u00c8 dichiaratamente omosessuale e ha sposato il 17 novembre 2015 il produttore teatrale Devlin Elliott, con cui era legato da 18 anni.\nDoppiatori italiani.\nNelle versioni in italiano dei suoi lavori, Nathan Lane \u00e8 stato doppiato da:\nDa doppiatore \u00e8 sostituito da:"}
{"id": "1927229", "revid": "287204", "url": "https://it.wikipedia.org/wiki?curid=1927229", "title": "Navsari", "text": "Navsari \u00e8 una suddivisione dell'India, classificata come \"municipality\", di abitanti, capoluogo del distretto di Navsari, nello stato federato del Gujarat. In base al numero di abitanti la citt\u00e0 rientra nella classe I (da persone in su).\nGeografia fisica.\nLa citt\u00e0 \u00e8 situata a 20\u00b0 51' 0 N e 72\u00b0 55' 0 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Navsari assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1927232", "revid": "80598", "url": "https://it.wikipedia.org/wiki?curid=1927232", "title": "Lady Samantha", "text": ""}
{"id": "1927241", "revid": "3082", "url": "https://it.wikipedia.org/wiki?curid=1927241", "title": "Le Coniche di Apollonio", "text": ""}
{"id": "1927244", "revid": "287204", "url": "https://it.wikipedia.org/wiki?curid=1927244", "title": "Godhra", "text": " \nGodhra \u00e8 una suddivisione dell'India, classificata come \"municipality\", di 121.852 abitanti, capoluogo del distretto di Panchmahal, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Godhra assommava a 121.852 persone, delle quali 63.143 maschi e 58.709 femmine. I bambini di et\u00e0 inferiore o uguale ai sei anni assommavano a 17.023, dei quali 9.052 maschi e 7.971 femmine. Infine, coloro che erano in grado di saper almeno leggere e scrivere erano 88.424, dei quali 49.548 maschi e 38.876 femmine."}
{"id": "1927245", "revid": "17654", "url": "https://it.wikipedia.org/wiki?curid=1927245", "title": "La Sedia d'argento", "text": ""}
{"id": "1927248", "revid": "1543377", "url": "https://it.wikipedia.org/wiki?curid=1927248", "title": "Atletica leggera ai Giochi della XXIX Olimpiade - Staffetta 4\u00d7400 metri maschile", "text": "Finale.\nGli americani conducono la gara dall'inizio alla fine. Jeremy Wariner corre la frazione pi\u00f9 veloce: 43\"18, portando la nazionale USA al record olimpico. Per il secondo posto \u00e8 battaglia fino all'ultimo metro: prevalgono i caraibici delle Bahamas sui russi per 3 centesimi di secondo. Il quartetto russo ha stabilito il record nazionale (miglior frazionista Denis Alekseev con 43\"35).\nPrimato nazionale anche per il Belgio, quinto, con Jonathan Borl\u00e9e che corre in un sorprendente 43\"62.\nI tempi per le posizioni dalla quarta all'ottava sono i migliori di sempre.\nSqualifica per doping.\nIl 14 settembre 2016 un componente della staffetta russa, Denis Alekseev, viene trovato positivo alle rianalisi antidoping. Il 21 giugno 2017 la Russia viene squalificata e la medaglia di bronzo viene assegnata alla Gran Bretagna.\n\"Legenda\":"}
{"id": "1927258", "revid": "287204", "url": "https://it.wikipedia.org/wiki?curid=1927258", "title": "Patan (Gujarat)", "text": " \nPatan \u00e8 una suddivisione dell'India, classificata come \"municipality\", di 112.038 abitanti, capoluogo del distretto di Patan, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 49' 60 N e 72\u00b0 7' 0 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Patan assommava a 112.038 persone, delle quali 59.031 maschi e 53.007 femmine. I bambini di et\u00e0 inferiore o uguale ai sei anni assommavano a 12.687, dei quali 7.274 maschi e 5.413 femmine. Infine, coloro che erano in grado di saper almeno leggere e scrivere erano 80.681, dei quali 46.139 maschi e 34.542 femmine.\nStoria.\nLa citt\u00e0 di Patan fu la capitale del Gujarat tra secolo ed il XV secolo, prima che il sultano Ahmed Shan fondasse la sua nuova capitale Ahmedabad nel 1411.\nLe rovine della antica capitale, chiamata \"Anhilwada\", si trovano a circa 2\u00a0km a nord-ovest del centro cittadino.\nMonumenti e luoghi d'interesse.\nRani ki vav.\nIl pi\u00f9 imponente monumento della antica capitale \u00e8 il Rani ki vav, un pozzo a gradini di ben sette piani, che \u00e8 considerato uno dei migliori esempi della architettura del periodo solanki (tra il X ed il XIV secolo).\nCostruito nell'XI secolo dalla regina Udaymati in memoria del marito Bhimdeva, il vav ha pi\u00f9 di 800 sculture con incisioni molto elaborate e alla base vi sono ben 37 nicchie con rappresentazioni del dio Ganesh.\nRecentemente \u00e8 stato restaurato.\nNel 2014 \u00e8 stato inserito nella lista dei patrimoni dell'umanit\u00e0, da parte dell'UNESCO.\nSahastralinga Talav.\nSituato nei pressi del fiume Saraswati, il \"Sahastralinga Talav\" \u00e8 un grande serbatoio per l'acqua circondato da numerosissimi tempietti dedicati al dio Shiva."}
{"id": "1927264", "revid": "123746780", "url": "https://it.wikipedia.org/wiki?curid=1927264", "title": "Istituto Lama Tzong Khapa", "text": "L'Istituto Lama Tzong Khapa \u00e8 un Centro internazionale di buddhismo tibetano che opera per preservare e trasmettere il buddismo della tradizione Mahayana. \nL\u2019Istituto si trova in Toscana a Pomaia, frazione di Santa Luce, ed ospita le attivit\u00e0 del Centro, il quale si compone di un Sangha (comunit\u00e0 dei praticanti) monastico e laico, da un gruppo eterogeneo di studenti e ospiti saltuari, staff, volontari e residenti.\nStoria.\nL'Istituto \u00e8 stato fondato nel 1977 da Lama Thubten Yesce e Lama Thubten Zopa. Da allora, maestri tibetani di passaggio e monaci occidentali iniziarono a tenere brevi corsi di Dharma (insegnamenti del Buddha) e da allora le attivit\u00e0 dell\u2019Istituto si sono via via incrementate. Divenuto scuola internazionale per gli studi e la pratica del buddhismo, l\u2019Istituto ha ospitato il XIV Dalai Lama, Tenzin Gyatsonel 1982, e successivamente in altre 4 occasioni. \nIl Centro \u00e8 affiliato all'Unione buddhista italiana e alla Fondazione per la preservazione della tradizione Mahayana FPMT.\nIl lignaggio di riferimento \u00e8 la scuola Gelug (i Virtuosi) appartenente alla corrente Mahayana, inclusivo dello studio e della pratica dei Sutra e dei Tantra. Gli insegnamenti vengono impartiti dai Maestri Residenti nel Centro, dai Maestri ospiti, da monaci o da laici del Sangha.\nDal 2016 l'istituto ha firmato una convenzione di collaborazione scientifica con l\u2019Universit\u00e0 di Pisa.\n\u00c8 stato riconosciuto civilmente come Ente di culto e come Onlus nel 2017.\nLa sede.\nL\u2019edificio, all\u2019interno del quale svolge le proprie attivit\u00e0 l\u2019Istituto, venne acquistato nel 1977 dalla famiglia Corona di Milano. Esso consiste in una villa padronale, all\u2019epoca fatiscente ora ristrutturata, con una torre che la faceva somigliare a un castello ed \u00e8 circondata da alcuni ettari di terreno con boschetto e olivi. Fin da subito fu avviato un lavoro di restauro e trasformazione dell\u2019edificio e di bonifica del terreno. \nNel giardino del Centro si trova la pi\u00f9 alta statua d'Europa di Avalokite\u015bvara/Cenresig, che fu realizzata dallo scenografo Dante Ferretti per il film di Martin Scorsese \"Kundun\"; una volta dismesso il set fu trasferita dal Marocco in Italia dove lo scultore Alessio Pazzini e il suo staff la restaurarono per farla aderire ai precisi canoni iconografici buddhisti."}
{"id": "1927265", "revid": "123831463", "url": "https://it.wikipedia.org/wiki?curid=1927265", "title": "Virtus Basket Padova", "text": "La Virtus Basket Padova S.S.D. a R.L. nota semplicemente come Virtus Padova o Padova, \u00e8 una societ\u00e0 di pallacanestro della citt\u00e0 di Padova. Ha militato in Serie A2 nella stagione 1993-94 con il nome di Pulitalia Vicenza.\nMilita nella Serie B con il nome (per motivi di sponsorizzazione) di Antenore Energia Padova. \nAttualmente \u00e8 la prima societ\u00e0 di pallacanestro a Padova e una delle realt\u00e0 di maggior risalto a livello regionale Veneto.\nStoria.\nFu fondata nel 1945, i colori sociali, il nero e il verde, sono quelli che caratterizzano tutt'oggi. Negli anni ottanta ottenne diversi risultati positivi, arrivando a disputare la Serie B d'Eccellenza. Nella stagione 1990-91, con la sponsorizzazione Viero, arriv\u00f2 al terz'ultimo posto, ma riusc\u00ec ad evitare la retrocessione grazie a un ripescaggio.\nNel frattempo, sempre nel 1991 un'altra squadra padovana, la Pallacanestro Petrarca Padova, riusc\u00ec a centrare la promozione in Serie B d'Eccellenza, cos\u00ec nella stagione 1991-92 ci fu il derby cestistico a Padova.\nNel 1992, poich\u00e9 due squadre padovane erano troppe, la Virtus, sponsorizzata Fracasso, decise di trasferirsi a Vicenza. Nel 1992-93 per la squadra vicentina arriva la promozione in Serie A2, da cui per\u00f2 \u00e8 retrocessa durante la stagione seguente. A questo punto il sodalizio con Vicenza termin\u00f2, cos\u00ec la Virtus ripart\u00ec dalle serie minori venete.\nNella stagione 2008-09 la Virtus Padova, sponsorizzata Broetto costruzioni, ha giocato in Serie C Dilettanti, raggiungendo il quarto posto nei playoff di accesso alla categoria superiore. Per la stagione 2009-10 la societ\u00e0 ha confermato come allenatore Maurizio Benetollo.\nNella stagione 2009-10 la Virtus Padova si \u00e8 classificata settima dopo una stagione con alti e bassi. Ai play-off si \u00e8 scontrata con il Ladurner Marghera al primo turno e \u00e8 stata eliminata dopo un'intensa serie al meglio delle tre gare e per la stagione 2010-11 il presidente ha riconfermato come allenatore Maurizio Benetollo.\nNella stagione 2011-12 la Broetto viene spostata nel girone D che corrisponde alla zona emiliana non incontrando poche difficolt\u00e0 a causa della differenza di potenziale tra i due gironi. La Virtus non fa un grande stagione con molti alti e bassi, sfiorando molte imprese con le leader di classifica ma mancando partite alla portata. La Virtus arriva a fine campionato giocandosi la dodicesima posizione, utile per non giocare i playoff, e riesce ad avere la meglio su \"Barone Montealto Forl\u00ec\" e \"Basket Padova 1931\", neo squadra fondata dalla retrocessione della Gattamelata, che saranno costrette a i playout.\nDopo sei stagioni consecutive in Serie C, il 24 maggio 2015, la Virtus, dopo essere arrivata terza nel girone C della \"stagione regolare\", vince il girone A della \"seconda fase\" del campionato, ottenendo la promozione in Serie B dopo 25 anni.\nNella stagione sportiva seguente 2015/2016 la Broetto Virtus Padova incontra grandi difficolt\u00e0 per tutta la prima met\u00e0 del campionato. Costretta nella zona retrocessione dai risultati, a Gennaio viene aggiunto alla rosa di coach Massimo Friso il playmaker Stevan Stojkov. Girone di ritorno stellare dove la Virtus non solo guadagna la salvezza, ma raggiunge anche l'ultimo posto utile per giocare i playoff. Viene eliminata al primo turno dalla GSA Udine, squadra che poi conquister\u00e0 la promozione in serie A.\nDopo tre stagioni nell'anonimato nella stagione 2018/2019 la societ\u00e0 del Duomo decide di dare una svolta. \nLa guida tecnica della prima squadra viene affidata a Daniele Rubini, coach esperto del settore giovanile NeroVerde che dopo 4 anni impegnato con i giovani Virtussini accetta l'incarico. Viene rivoluzionato il roster con l'inserimento di giocatori esperti e protagonisti nella categoria superiore ai quali vengono affiancati giovani del settore giovanile Padovano.\nLa societ\u00e0 \u00e8 ambiziosa e sta cercando di costruire un progetto di crescita per la pallacanestro in una citt\u00e0 che merita sicuramente molto di pi\u00f9 di quanto possiede attualmente! \nSede e impianti di gioco.\nLa Virtus Padova ha sede a Padova in Via dei Tadi, all'ombra del Duomo. Nonostante ci\u00f2 le partite della prima squadra si sono svolte fino al 2015 al Palazzetto di Rubano. Dal 5 settembre dello stesso anno le partite si svolgono al Palasport San Lazzaro di Padova."}
{"id": "1927270", "revid": "1543377", "url": "https://it.wikipedia.org/wiki?curid=1927270", "title": "Atletica leggera ai Giochi della XXIX Olimpiade - Staffetta 4\u00d7100 metri femminile", "text": "Gara.\nIn batteria le ragazze della Giamaica (due titolari e due riserve) fermano i cronometri su 42\"24. Sar\u00e0 il tempo pi\u00f9 veloce della competizione e rimarr\u00e0 la miglior prestazione mondiale dell'anno. Le statunitensi vengono squalificate (com'era successo anche per i colleghi uomini).\nIn finale la Giamaica schiera un quartetto di straordinario valore, composto da quattro atlete capaci di correre in meno di 10\"90 la gara individuale. Ma al secondo cambio accade l'imponderabile: Kerron Stewart parte a razzo, troppo veloce per la compagna, che non riesce a consegnarle il testimone. \u00c8 un regalo per le avversarie, tra le quali prevale la Russia. Secondo il Belgio, trascinato da Kim Gevaert al record nazionale. Non sono giunte al traguardo le britanniche per cambio mancato (lo stesso fallo delle giamaicane).\nBen otto delle 16 squadre nazionali iscritte sono incorse nella squalifica.\nNel 2016 il Comitato olimpico internazionale ha deciso di squalificare la russa Julija \u010cermo\u0161anskaja a causa della positivit\u00e0 accertata a sostanze proibite. Con la decisione presa dal Cio l'oro nella staffetta passa al Belgio, argento alla Nigeria e bronzo al Brasile.\nRisultati.\nIl tempo della nazionale vincitrice, 42\"54, \u00e8 il pi\u00f9 alto degli ultimi 32 anni."}
{"id": "1927272", "revid": "287204", "url": "https://it.wikipedia.org/wiki?curid=1927272", "title": "Porbandar", "text": "Porbandar (o Poorbunder) (in gujarati \u0aaa\u0acb\u0ab0\u0aac\u0a82\u0aa6\u0ab0, in hindi \u092a\u094b\u0930\u092c\u0928\u094d\u0926\u0930) \u00e8 una suddivisione dell'India, classificata come \"municipality\", di 133.083 abitanti, capoluogo del distretto di Porbandar, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 37' 60 N e 69\u00b0 35' 60 E, sul livello del mare.\nSociet\u00e0.\nEvoluzione demografica.\nAl censimento del 2001 la popolazione di Porbandar assommava a 133.083 persone, delle quali 68.261 maschi e 64.822 femmine. I bambini di et\u00e0 inferiore o uguale ai sei anni assommavano a 14.911, dei quali 7.889 maschi e 7.022 femmine. Infine, coloro che erano in grado di saper almeno leggere e scrivere erano 97.425, dei quali 53.957 maschi e 43.468 femmine."}
{"id": "1927273", "revid": "110157", "url": "https://it.wikipedia.org/wiki?curid=1927273", "title": "Vezia", "text": "Vezia () \u00e8 un comune svizzero di 1\u00a0971 abitanti del Canton Ticino, nel distretto di Lugano.\nGeografia fisica.\nVezia \u00e8 situato ai piedi del colle di San Martino, a nordovest di Lugano-\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "1927275", "revid": "1543377", "url": "https://it.wikipedia.org/wiki?curid=1927275", "title": "Atletica leggera ai Giochi della XXIX Olimpiade - Staffetta 4\u00d7400 metri femminile", "text": "Finale.\nStati Uniti e Russia si danno battaglia fino all'ultimo metro. Le americane prevalgono per soli 3 decimi di secondo. Sanya Richards supera Anastasija Kapa\u010dinskaja nei 30 metri finali. Entrambe le squadre ottengono le migliori prestazioni mondiali degli ultimi 15 anni.\nSqualifica per doping.\nNel 2016 il Comitato olimpico internazionale ha deciso di squalificare la russa Anastasija Kapa\u010dinskaja a causa della positivit\u00e0 accertata a sostanze proibite. Con la decisione presa dal CIO l'argento nella staffetta passa alla Giamaica e il bronzo alla Bielorussia.\n\"Legenda\":"}
{"id": "1927276", "revid": "110157", "url": "https://it.wikipedia.org/wiki?curid=1927276", "title": "Chiesa di Santa Maria Annunziata (Vezia)", "text": "La chiesa parrocchiale di Santa Maria Annunziata \u00e8 un edificio religioso che si trova a Vezia, in Canton Ticino.\nStoria.\nEretta nel XVI secolo, venne trasformata nel corso del XVIII secolo.\nDescrizione.\nLa chiesa ha una pianta ad unica navata sovrastata da una volta a botte. Il presbiterio \u00e8 sormontato da una cupola."}
{"id": "1927281", "revid": "767487", "url": "https://it.wikipedia.org/wiki?curid=1927281", "title": "Rifugio Lago Rodella", "text": "Il rifugio Lago Rodella (in tedesco \"Radlseeh\u00fctte\") \u00e8 un rifugio situato in Alto Adige, sotto le vette della Cima Cane (\"Hundskopf\", 2.354\u00a0m) e del monte Pascolo, a 2.284\u00a0m di altitudine.\nIl rifugio \u00e8 in gestione all'Alpenverein S\u00fcdtirol della sezione di Bressanone.\nDurante la stagione estiva il rifugio \u00e8 dotato di 24 posti pi\u00f9 altri 40. Durante la stagione invernale \u00e8 invece disponibile un locale di 6 posti.\nIl rifugio \u00e8 dotato di una teleferica per il trasporto del materiale necessario alla sussistenza del rifugio.\nStoria.\nL'attuale rifugio sorge sulla base di un precedente rifugio privato, la cui costruzione si deve al brissinese Anton Mayr, che nel 1912 inizi\u00f2 i lavori terminati nel anno successivo.\nIl rifugio attrae subito molti escursionisti, sia d'estate che d'inverno (poco usuale allora).\nLa gestione del rifugio da parte della famiglia Mayr cess\u00f2 quando la moglie di Mayr opt\u00f2 per la Germania, e il rifugio fu quindi rilevato dall\"'Ente Tre Venezie\".\nDurante la seconda guerra mondiale il rifugio fu abbandonato a s\u00e9 stesso, razziato e distrutto da un incendio doloso.\nAgli inizi degli anni '50 si decise di operare una ricostruzione del rifugio. Fu infatti comprato dal comune di Bressanone, che lo cedette poi all'Alpenverein S\u00fcdtirol.\nNel 1954 poterono quindi iniziare i lavori, che si conclusero anche grazie alla sostanziosa collaborazione della Brigata Alpina Tridentina, con una cerimonia di apertura con oltre 200 persone, il 29 luglio 1956.\nUna delle tante saghe dell'Alto Adige racconta che all'interno del vicino lago vi si trovi un pesce enorme, che quando riuscir\u00e0 a voltarsi indietro, le acque infuriate devasteranno le sottostanti citt\u00e0 di Bressanone e Chiusa.\nAccessi.\nEsistono diversi accessi al rifugio, tra i pi\u00f9 comuni:"}
{"id": "1927283", "revid": "86341", "url": "https://it.wikipedia.org/wiki?curid=1927283", "title": "Macron (azienda)", "text": "Macron \u00e8 un'azienda italiana produttrice di abbigliamento sportivo, con sede a Valsamoggia, nella citt\u00e0 metropolitana di Bologna.\nStoria.\nL'azienda nasce a Bologna nel 1971 (inizialmente \u00e8 solo un negozio di articoli sportivi) per iniziativa di Cesare Tugnoli, come distributore esclusivo per l'Italia di attrezzatura per il baseball dell'azienda statunitense MacGregor. Nel 1974 acquisisce Record Sports e inizia a produrre abbigliamento per baseball, pallacanestro, pallavolo e football americano e in parallelo alla distribuzione di attrezzature sportive produce per conto di Adidas, Nike, Spalding, Reebok e Champion le divise per i team professionistici degli sport americani. Nel 1991 avvia la produzione industriale delle repliche delle divise NBA per tutta l\u2019Europa per conto di Champion. Nel 1994 si trasferisce a Crespellano, dove inizia nel 1997 anche la produzione di abbigliamento per il calcio con il proprio marchio, ma \u00e8 solo nel 2001 che sigla il primo contratto di fornitura di un club, nel caso specifico con il , che dura tuttora.\nNel 2004 Francesco Bormioli, uno degli eredi della dinastia italiana del vetro, rileva l'azienda dal fondatore Tugnoli chiamandone alla guida Gianluca Pavanello, ex consulente McKinsey. L'azienda continua a crescere. Nel 2005 firma la prima collezione di un club estero, lo , espandendosi inoltre anche negli Stati Uniti, Canada, Australia e Medio Oriente. Nel 2007 amplia la propria gamma di sport al rugby e alla pallamano, nel 2009 diventa sponsor tecnico della squadra di calcio del Napoli, nel 2010 apre il suo primo store online per la vendita dei propri prodotti su internet, nel 2011 avvia una rete di negozi monomarca Macron Store (diventeranno nel tempo pi\u00f9 di centoquaranta), nel 2012 crea una linea definita \"athleisure\" per il tempo libero. Sempre quell'anno il fondo di private equity Consilium di Milano rileva pi\u00f9 del 50% dell'azienda portando liquidit\u00e0.\nNel 2013 Macron veste per la prima volta una selezione nazionale, la nazionale scozzese di rugby, con la quale partecipa due anni dopo per la prima volta ad una competizione mondiale creando le divise per il Cardo dalla Coppa del Mondo in Sudafrica. Dal 2017 veste anche la maglia della nazionale italiana, e dal 2020 anche quella gallese.\nNel 2014 investe nella sponsorizzazione del : non si limita alla maglia bens\u00ec acquisisce anche i \"naming rights\" dello stadio casalingo (in precedenza chiamato \"Reebok Stadium\") denominandolo \"Macron Stadium\", nome che rimarr\u00e0 in vigore fino al 2018.\nNel 2015, diventando fornitore dell'Albania, entra nel mondo delle nazionali di calcio. Scenario che si allarga ancora di pi\u00f9 quando dal 2018 al 2022 \u00e8 partner tecnico UEFA del \"Top Executive Programme Kit Assistance Scheme\", ovvero il programma di fornitura unico di alcune nazionali minori, ovvero Andorra, Armenia, Bielorussia, Cipro, Isole Far Oer, Liechtenstein, Lussemburgo e San Marino. Sempre con la UEFA nel 2019 firma un contratto per la fornitura delle divise degli arbitri nelle competizioni europee, fino ad allora regno incontrastato della tedesca Adidas, e vengono vestite per la prima volta nella Finale di Europa League a Baku e successivamente anche nella Finale di Champions League a Madrid, e nella final four della UEFA Nations League dello stesso anno.\nNel marzo 2019 la Ion Group, una delle principali societ\u00e0 mondiali ad offrire software ad aziende, banche centrali, governi, sede a Dublino e fondato nel 1999 dal finanziere Andrea Pignataro, da anni stabile a Londra ma originario di Bologna, acquisisce una quota di maggioranza (il 58,5%) dal fondo Consilium. L'operazione \u00e8 effettuata attraverso la Koima Limited, societ\u00e0 con sede a Dublino, costituita nel novembre 2018 e guidata da Pignataro e altri due manager di Ion, Conor Clinch e Ashley Woods. Al termine dell'operazione, che non cambia nulla ai vertici dell'azienda, Consilium rimane con una quota del 12,8% mentre il 19,4% \u00e8 in mano ad una ventina di manager e il 9,3% \u00e8 detenuto da Francesco Bormioli."}
{"id": "1927285", "revid": "123567", "url": "https://it.wikipedia.org/wiki?curid=1927285", "title": "Le spade e l'impero", "text": ""}
{"id": "1927287", "revid": "287204", "url": "https://it.wikipedia.org/wiki?curid=1927287", "title": "Bhuj", "text": "Bhuj \u00e8 una suddivisione dell'India, classificata come \"municipality\", di abitanti, capoluogo del distretto del Kutch, nello stato federato del Gujarat. Con l'agglomerato urbano raggiunge i abitanti e questo fa rientrare la citt\u00e0 nella classe I (da persone in su).\nNel gennaio 2001 la citt\u00e0 fu devastata da un terremoto di magnitudo 7.9 sulla scala Richter.\nGeografia fisica.\nLa citt\u00e0 \u00e8 situata a 23\u00b0 16' 0 N e 69\u00b0 40' 0 E e ha un'altitudine di .\nSociet\u00e0.\nEvoluzione demografica.\nAl censimento del 2001 la popolazione di Bhuj assommava a persone, delle quali maschi e femmine, mentre l'agglomerato urbano raggiungeva le persone, delle quali maschi e femmine. L'agglomerato urbano \u00e8 formato, oltre che dalla municipalit\u00e0 di Bhuj, anche da tre borgate (\"outgrowths\") di nome Bhuj (omonima della municipalit\u00e0), Mirjhapar (ma solo in parte) e Madhapar: la borgata di Bhuj aveva al 2001 abitanti ( maschi e femmine), Mirjhapar ( maschi e femmine) e Madhapar ( maschi e femmine)."}
{"id": "1927288", "revid": "1305772", "url": "https://it.wikipedia.org/wiki?curid=1927288", "title": "The Mysterious Murasame Castle", "text": " \u00e8 un videogioco d'azione sviluppato e pubblicato nel 1986 da Nintendo per il Famicom Disk System. Convertito nel 2004 per Game Boy Advance, il gioco \u00e8 stato distribuito tramite Virtual Console per Wii, Wii U e Nintendo 3DS.\nTrama.\nIl gioco si svolge durante il periodo Edo, quando il Giappone \u00e8 governato dal quarto sh\u014dgun Tokugawa Itestuna. Il castello di Murasame, situato da qualche parte in Giappone, ospita una gigantesca statua di pietra conosciuta come Murasame. La gente vive pacificamente fino a una notte di tempesta, nella quale un oggetto d'oro scintillante cade nel castello dal cielo.\nUn urlo assordante si leva dal castello e il misterioso oggetto scintillante, che si scopre in seguito essere una creatura aliena, d\u00e0 vita alla statua di pietra Murasame e conquista l'edificio.\nLa creatura aliena estende il suo potere ai quattro castelli confinanti, donando a ciascuno dei signori daimy\u014d una sfera dal potere malvagio. I signori sono soggiogati dal potere dell'alieno, e usano le sfere in modo da evocare armate di ninja e mostri per attaccare gli abitanti dei villaggi.\nVenendo a conoscenza di questi strani avvenimenti, lo shogunato manda Takamaru, un apprendista samurai, in missione segreta per investigare nel castello.\nNei panni di Takamaru, il giocatore deve infiltrarsi nei quattro castelli per sconfiggere ciascun signore prima di affrontare l'entit\u00e0 aliena.\nModalit\u00e0 di gioco.\nIl gioco \u00e8 in terza persona senza scorrimento, in modo simile a quello del primo gioco della serie \"The Legend of Zelda\". Ma \"The Mysterious Murasame Castle\" differisce da \"Zelda\" essendo un gioco d'azione dal ritmo veloce con limiti di tempo.\nIl gioco ha solo un numero limitato di potenziamenti, costringendo il giocatore a contare nelle proprie forze pi\u00f9 che su ogni altra cosa.\nTutti i livelli del gioco si svolgono nel Castello di Murasame e nei quattro castelli confinanti, e l'aspetto dei personaggi nemici (che include samurai, ninja e hannya) \u00e8 preso dalla cultura Giapponese. Ogni livello \u00e8 diviso in due parti (il percorso verso il castello e il castello in s\u00e9) ed \u00e8 di dimensioni ragguardevoli. Il giocatore deve sconfiggere nemici generici per raggiungere la parte pi\u00f9 profonda del castello dove risiede il signore. Il giocatore viene spesso attaccato da nemici multipli da ogni direzione, il che dona al gioco un'alta difficolt\u00e0. Nonostante ci sia una demo finale preparata dopo l'ultimo boss, il gioco ricomincia dall'inizio alla conclusione della demo.\nLe uniche armi del giocatore sono una katana e degli shuriken; si possono ottenere potenziamenti per gli shuriken che per\u00f2 vengono persi ogni volta che il giocatore perde una vita. La katana pu\u00f2 essere usata solo se Takamaru \u00e8 vicino a un nemico o a un proiettile (palle di fuoco escluse), mentre gli shuriken quando \u00e8 lontano. La katana, infatti, viene anche usata per respingere i proiettili.\nAltri strumenti sono le palle di fuoco (che sono molto pi\u00f9 potenti degli shuriken), un esplosivo che danneggia gravemente ogni nemico sullo schermo e un mantello in grado di rendere Takamaru invisibile e invulnerabile dai nemici e dagli oggetti per un breve periodo di tempo. Vite supplementari possono essere ottenute soccorrendo damigelle in pericolo, ma esse sono a volte demoni travestiti che inseguono ostinatamente il giocatore in giro per il castello.\nStoria.\nIl gioco fu uno dei primi prodotti per il FDS, e il secondo titolo originale dopo \"The Legend of Zelda\". La presentazione venne inizialmente fissata per coincidere con quella dello stesso FDS, ma contrattempi nello sviluppo ne causarono l'uscita ritardata, contribuendo alla sua mancanza di popolarit\u00e0. Anche \"The Legend of Zelda\", \"Metroid\" e \"Castlevania\" uscirono per il FDS nello stesso anno, ma \"The Mysterious Murasame Castle\" fall\u00ec nell'acquisire lo stesso successo commerciale.\nUno show televisivo con lo stesso nome venne prodotto dalla Fuji Television nel 1986 con un intreccio basato intorno a quel gioco. Il gioco venne messo in commercio nuovamente per il Game Boy Advance il 10 agosto 2004, come parte della serie \"Famicom Mini\" e, circa in contemporanea con \"Captain Rainbow\", sulla Virtual Console del Wii."}
{"id": "1927291", "revid": "599013", "url": "https://it.wikipedia.org/wiki?curid=1927291", "title": "Wcp", "text": ""}
{"id": "1927293", "revid": "1568601", "url": "https://it.wikipedia.org/wiki?curid=1927293", "title": "Monte Hudson", "text": "Monte Hudson, in spagnolo Cerro Hudson, \u00e8 uno stratovulcano del Cile del sud. Nel 1991 ha prodotto una delle pi\u00f9 grandi eruzioni del secolo. La montagna ha alla sua sommit\u00e0 una grande caldere formatasi 5 o 6\u00a0000 anni fa. \u00c8 attualmente coperta da un ghiacciaio. Le moderne eruzioni sono avvenute all'interno della caldera, con la parziale fusione del ghiacciaio. L'eruzione pi\u00f9 importante avvenuta in epoca storica ha avuto luogo tra l'agosto e l'ottobre del 1991; essa fu di tipo pliniano e mise nell'atmosfera un'importante quantit\u00e0 di anidride solforosa. L'eruzione avvenne pochi mesi dopo quella del vulcano Pinatubo e trov\u00f2 poca eco nei mezzi di comunicazione, pur essendo di dimensioni importanti, in quanto la regione dell'eruzione poco abitata non ebbe le devastanti conseguenze del vulcano filippino. Solo nel 2008 in Alaska il vulcano dell'Isola Kasatochi ha avuto una emissione di anidride solforosa di proporzioni simili."}
{"id": "1927295", "revid": "729019", "url": "https://it.wikipedia.org/wiki?curid=1927295", "title": "Campionati mondiali di ginnastica ritmica 2005", "text": "I XXVII Campionati mondiali di ginnastica ritmica si sono svolti a Baku, in Azerbaigian, dal 3 al 9 ottobre 2005."}
{"id": "1927298", "revid": "197778", "url": "https://it.wikipedia.org/wiki?curid=1927298", "title": "Thomas &quot;Amarillo Slim&quot; Preston", "text": ""}
{"id": "1927304", "revid": "200568", "url": "https://it.wikipedia.org/wiki?curid=1927304", "title": "Okaka", "text": ""}
{"id": "1927310", "revid": "1305772", "url": "https://it.wikipedia.org/wiki?curid=1927310", "title": "Nicky Jam", "text": "Fin da giovanissimo cominci\u00f2 a fare rap ed, esibendosi in un supermercato, richiam\u00f2 l'attenzione di una signora, il cui marito era direttore esecutivo di un'etichetta discografica. Nicky firm\u00f2 un contratto per un'incisione e, a undici anni lanci\u00f2 il suo album di esordio. A met\u00e0 degli anni 1990 conobbe Daddy Yankee, con il quale form\u00f2 un duo, chiamato Los Cangris. Insieme crearono vari successi musicali, ma nel 2004 si sciolsero per diversi conflitti personali. Alla fine del decennio degli anni 2000 la carriera musicale di Jam sub\u00ec un calo, per cui decise di trasferirsi a Medell\u00edn (Colombia) tra il 2007 e il 2010, con il proposito di lanciare nuovamente la sua carriera artistica. Sony Music\nNel 2014 Nicky cominci\u00f2 a ottenere nuovamente popolarit\u00e0 in vari paesi dell'America Latina con i suoi singoli \"Travesuras\" e \"Voy a beber\". Nel 2015, insieme a Enrique Iglesias, lanci\u00f2 il brano \"El perd\u00f3n\", che divenne un successo in America e in vari paesi europei come Spagna, Germania, Francia, Portogallo e Svizzera, tra gli altri. \"El perd\u00f3n\" ottenne, rispettivamente, il premio alla miglior interpretazione urbana nei Premi Grammy Latinos del 2015\u2009 e i premi come singolo dell'anno e collaborazione preferita nei Latin American Music Awards.\nI singoli \"El perd\u00f3n\", \"Travesuras\" ed \"El amante\" sono stati quelli di maggior successo in Italia, raggiungendo rispettivamente la posizione numero 1 e la posizione numero 45 nella classifica FIMI.\nBiografia e carriera artistica.\n1981-1994: infanzia e inizi della carriera.\nNicky nacque il 17 marzo 1981 nella citt\u00e0 di Boston in Massachusetts, Stati Uniti. Di ascendenza portoricana da parte del padre e dominicana da parte della madre, Nicky Jam \u00e8 sposato e ha quattro figli chiamati Joe Martin, Luciana (Lucy), Yarimar e Alyssa, la maggiore. Da bambino cominci\u00f2 a fare rap; quando aveva dieci anni, suo padre decise di trasferire la sua famiglia in una localit\u00e0 di Porto Rico chiamata Cata\u00f1o, e Nicky per aiutare economicamente la sua famiglia, inizi\u00f2 a lavorare in un supermercato come impacchettatore.\nA undici anni, richiam\u00f2 l'attenzione della moglie del direttore esecutivo di un'etichetta discografica indipendente di Porto Rico mentre si esibiva sul luogo di lavoro. La donna lo port\u00f2 da suo marito; Nicky cant\u00f2 per il direttore che rimase incantato. Fu firmato un contratto di incisione e la casa discografica mise in vendita il suo EP di esordio, \"Distinto a los dem\u00e1s\", che mescola i generi rap e \"reggae\". Il disco non ebbe successo, tuttavia, aiut\u00f2 a fare in modo che vari disc jockey e vocalisti si interessassero a lavorare con lui dopo aver ascoltato le sue interpretazioni bilingue, e Nicky in varie occasioni fece da spalla nei concerti. Il suo pseudonimo di \"Nicky Jam\", glielo diede un passante in forma scherzosa.\n1995-2009: alleanza con Daddy Yankee e fallimento musicale.\nA met\u00e0 del decennio degli anni novanta, Nicky Jam ebbe un incontro con Daddy Yankee, artista per il quale, allora, sentiva molta ammirazione. Yankee apprezz\u00f2 il talento in lui e gli offr\u00ec di lavorare insieme, invitandolo come suo \"hype man\" per un concerto che realizz\u00f2 nella Repubblica Dominicana. Essi formarono un duo chiamato Los Cangris e crearono una forte amicizia. Insieme composero e incisero varie canzoni, tra le quali \"En la cama\" e \"Guayando\", che ebbero un moderato successo in America Latina. Nel marzo 2001 Yankee lanci\u00f2 un album raccolta chiamato \"El Cartel II\", che includeva un brano al quale Jam partecip\u00f2 come vocalista, \"Tu cuerpo en la cama\".\nDopo il successo raccolto insieme a Yankee, Nicky Jam cominci\u00f2 a fare uso di sostanze stupefacenti e alcol; Yankee, preoccupato per le cattive abitudini di Nicky, tent\u00f2 di aiutarlo; ma senza risultati. Avevano costantemente scontri; Nicky compose una canzone per Yankee e cre\u00f2 una rivalit\u00e0. Nel 2004 ruppero definitivamente la loro amicizia e smisero di lavorare insieme. Alla fine del novembre 2004 usc\u00ec in vendita l'album \"Vida escante\" di Nicky, e divenne l'album di maggior successo dell'artista fino ad allora, collocandosi nella 4\u00aa posizione dei Top Tropical Albums e nella 23\u00aa dei Top Latin Albums di \"Billboard\". L'album include canzoni note come \"Me estoy muriendo\", \"Me voy pa' party\", \"No soy tu marido\" e \"Chambonea\" che ottennero posizioni favorevoli nella Latin Tropical Airplay. Nel 2004 Yankee ottenne popolarit\u00e0 come artista di reggaeton con il suo successo internazionale \"Gasolina\"; mentre Jam, con le bocciature del pubblico, continu\u00f2 ad autodistruggersi e smise di incidere dopo essere caduto in una profonda depressione, che gli provoc\u00f2 inoltre un aumento di peso. Non aveva neanche il denaro per pagare l'ospedale e, con un basso profilo, faceva esibizioni in un albergo per turisti, il che lo aiut\u00f2 per\u00f2 a migliorare le sue abilit\u00e0 musicali e scopr\u00ec che, a parte rappare, \u00abpoteva cantare\u00bb. \nAlla fine del dicembre 2007 Nicky lanci\u00f2 l'album \"The Black Carpet\", che ebbe un moderato successo entrando nella 24\u00aa posizione dei Top Latin Albums degli Stati Uniti. Per la sua promozione mise in vendita il singolo \"Gas pela\", con R.K.M, e si colloc\u00f2 al 45\u00ba posto della classifica Hot Latin Songs. Verso la fine del decennio degli anni duemila, Jam continu\u00f2 con i suoi lavori nell'industria della musica, ma senza successo.\n2010-2014: trasferimento a Medell\u00edn e ritorno nell'industria musicale.\nIn cerca di lavoro e con la voglia di iniziare nuovamente la sua carriera musicale, Jam tra il 2007 e il 2010 viaggi\u00f2 nella citt\u00e0 colombiana di Medell\u00edn. Cominci\u00f2 a realizzare spettacoli in varie citt\u00e0 della Colombia e, contando sulla buona accoglienza del pubblico, pens\u00f2 di poter ricominciare la sua carriera artistica. Jam si concentr\u00f2 nel creare una nuova base di ammiratori e cominci\u00f2 a raccogliere il denaro che otteneva dai suoi concerti per pagare la produzione delle sue canzoni e dei suoi video. Nel 2012 Jam incise insieme a Yankee il brano \"El party me llama\", inclusa nell'album \"Prestige\", il che conferm\u00f2 che entrambi avevano risolto i loro disaccordi degli anni precedenti.\nNel 2013 Jam pubblic\u00f2 \"Voy a beber\", che divenne un successo in vari paesi dell'America Latina ed entr\u00f2 in posizioni favorevoli delle classifiche di \"Billboard\". Alla fine del gennaio 2014 Jam lanci\u00f2 il singolo \"Travesuras\", che raggiunse il 4\u00ba posto nella classifica Hot Latin Songs di \"Billboard\".\n2015: successo internazionale con \"El perd\u00f3n\".\nAl principio del febbraio 2015 Jam firm\u00f2 un contratto d'incisione con la Sony Music Latin e con la SESAC Latina, e lanci\u00f2 il singolo \"El perd\u00f3n\", che conta sulla partecipazione vocale di Enrique Iglesias. Inizialmente, \"El perd\u00f3n\" era un brano da solista, ma dopo che Iglesias aveva parlato con lui e aveva mostrato il suo interesse a collaborare, Jam acconsent\u00ec a reincidere la canzone come un duetto. \"El perd\u00f3n\" divenne un successo in varie classifiche di popolarit\u00e0 entrando al numero uno delle classifiche dei singoli di Spagna, Francia, Paesi Bassi, Portogallo e Svizzera. Ugualmente ottenne la seconda posizione in Belgio e Bulgaria, la quarta in Svezia, l'ottava in Germania e la nona in Austria, rispettivamente. Negli Stati Uniti entr\u00f2 al 65\u00ba posto del Billboard Hot 100 e la 82\u00aa del Billboard Canadian Hot 100 del Canada. \"El perd\u00f3n\", con pi\u00f9 di trenta settimane nella 1\u00aa posizione del Hot Latin Songs di \"Billboard\", pass\u00f2 ad essere la seconda canzone con pi\u00f9 settimane in questa posizione, dietro solo a \"Bailando\" di Iglesias che dur\u00f2 quarantadue settimane. Una versione in inglese intitolata \"Forgiveness\" si colloc\u00f2 nella 56\u00aa posizione del Billboard Hot 100 e nella 30\u00aa del Pop Songs. La rivista \"Billboard\" elesse \"El perd\u00f3n\" come la dodicesima \"miglior canzone dell'anno 2015\".\nNei Premi Grammy Latinos del 2015 vinse il premio Migliore Interpretazione Urbana per \"El perd\u00f3n\" e fu nominato per il Miglior Album di Musica Urbana da \"Greatest Hits Vol 1\". D'altro canto, in essi vinse i premi Singolo dell'Anno, Collaborazione Preferita e Canzone \"Streaming\" Preferita per \"El perd\u00f3n\", mentre Jam ottenne le candidature per Artista dell'Anno e Artista Maschile Urbano Preferito.\nStile.\nInfluenze e stile musicale.\nNei suoi inizi musicali, Daddy Yankee era uno dei suoi artisti favoriti. Secondo Jam, gli artisti colombiani Silvestre Dangond e Carlos Vives hanno influito sulla sua musica. Allo stesso modo afferma che le sue composizioni sono state molto influenzate dal contenuto romantico e malinconico dei testi delle canzoni del vallenato colombiano e dal ritmo della musica portoricana, per cui, con questa combinazione, crede di essere un artista di reggaeton molto diverso da quelli dei suddetti paesi. Egli afferma anche \u00abche \u00e8 un nuovo stile di reggaeton che attira sia i bambini che gli adulti\u00bb. \nJam ha riferito che \"Bailando\", di Enrique Iglesias, \"No me doy por vencido\", di Luis Fonsi, \"All of Me\", di John Legend, \"Just the Way You Are\", di Bruno Mars, e \"Quiero casarme contigo\", di Carlos Vives, sono alcune delle sue canzoni preferite.\nDoppiatori italiani.\nNelle versioni in italiano Nicky Jam \u00e8 doppiato da:\nda doppiatore \u00e8 sostituito da:"}
{"id": "1927311", "revid": "1543377", "url": "https://it.wikipedia.org/wiki?curid=1927311", "title": "Iterazione di punto fisso", "text": "In analisi numerica, l'iterazione di punto fisso o iterazione funzionale \u00e8 un metodo per trovare le radici di una funzione, ovvero per risolvere un'equazione nella forma formula_1.\nSe formula_2 sono due funzioni tali che formula_3, allora si ha formula_4 se e solo se formula_5, cio\u00e8 formula_6 \u00e8 radice di formula_7 se e solo se \u00e8 punto fisso di formula_8. Il metodo consiste nel risolvere l'equazione formula_9 dove la generica espressione di formula_8 \u00e8:\nSi vede quindi che formula_8, ovvero la funzione di iterazione, pu\u00f2 essere scelta in vari modi. Ad esempio se formula_13 si pu\u00f2 scegliere:\nLa soluzione si approssima (scelto un punto formula_15 iniziale) con la successione:\nPropriet\u00e0.\nLa convergenza del metodo \u00e8 garantita sotto determinate ipotesi da alcuni risultati teorici. \nIn primo luogo, se esiste un intervallo formula_17 tale che:\nallora formula_8 ha un unico punto fisso in formula_17 (\u00e8 una contrazione) e se formula_23 la successione sopra definita converge ad esso linearmente.\nTuttavia non \u00e8 sempre facile determinare un intervallo siffatto. Se per\u00f2 si conosce bene il comportamento di formula_8 nei pressi del punto fisso, si pu\u00f2 sfruttare il teorema di Ostrowski. Se:\nallora formula_29 tale che se formula_30 la successione converge ad formula_6. \nSi noti che se la seconda ipotesi non \u00e8 verificata, o c'\u00e8 divergenza o non si pu\u00f2 dir nulla (nel caso dell'uguaglianza). La velocit\u00e0 di convergenza aumenta con l'ordine di derivabilit\u00e0.\nAltri metodi.\nIl metodo delle corde e quello di Newton si possono vedere come casi particolari dell'iterazione di punto fisso, usando come funzioni di iterazione rispettivamente:"}
{"id": "1927315", "revid": "287204", "url": "https://it.wikipedia.org/wiki?curid=1927315", "title": "La via degli d\u00e8i", "text": "La via degli d\u00e8i, pubblicato anche come Gli dei di Asgard (titolo originale inglese \"The Hammer and the Cross\", letteralmente 'Il Martello e la Croce') \u00e8 un romanzo fantasy del 1993 scritto da Harry Harrison, primo libro della trilogia della saga del Martello e della Croce, una ucronia ambientata nel IX secolo.\nTrama.\nIl volume si divide in tre parti:\nParte prima: schiavo.\nIl temibile vichingo Ragnar Lodbrok viene catturato ed ucciso da Re Edmund dell'Est Anglia. Questo fatto scatena la vendetta dei suoi figli: Halvdan, Ubbi, Sigurth Occhi di Serpente, Ivar Senz'Ossa che decidono d'invadere e saccheggiare l'Inghilterra. L'inglese Shef, guidato da sogni profetici inviati da una divinit\u00e0, reso schiavo dal patrigno Wulfgar, si unisce all'armata vichinga con lo scopo di liberare Godive, sua sorella adottiva di cui \u00e8 innamorato. Essa era stata catturata dai vichinghi che avevano mutilato Wulfgar di braccia e gambe, ed era in possesso di \u00cdvarr Ragnarsson. Ritenuto dal sacerdote della Via di Asgard un inviato dagli dei, Shef penetra nel campo vichingo con il fedele amico Hund, e approfittando dell'attacco di re Ella al grande esercito libera Godive. Con essa tenta la fuga, prima di venire ricatturato dai vichinghi; Godive viene invece rapita dal fratellastro di sangue (di entrambi) Alfgar che la sposa tenendo segreto il loro legame. Shef viene condotto al campo vichingo, dove viene punito per il tradimento con la cavatura di un occhio, ma ricompensato per l'aiuto nella cattura di re Ella diventando membro della truppa del vichingo Viga-Brand (Brand l'Uccisore).\nParte seconda: liberto.\nNella seconda parte Shef segue il grande esercito che pone sotto assedio la citt\u00e0 di York che viene difesa da Re Ella del Regno di Northumbria tramite macchine d'assedio di origine romana. Shef riesce a ricostruire delle torri d'assedio e assalire la citt\u00e0, ma quando \u00e8 ad un passo dal conquistarla si accorge che gli assedianti sono venuti a patti con i figli di Ragnar Lodbrok. Ivar Senz'Ossa decide di torturare a morte Re Ella, ma ci\u00f2 porta malcontento nel grande esercito, che sotto il comando di Shef si scinde, abbandonando i quattro figli a York e dirigendosi a sud.\nGiunto a Woodbridge Shef entra nel tumulo di Wehha dell'Est Anglia e ne acquisisce il tesoro. Essendo il trono dell'Est Anglia vacante, Re Alfred del Regno del Wessex nomina jarl Shef, in modo tale da creare uno stato cuscinetto contro il re rivale Re Burgred del Regno di Mercia.\nParte terza: jarl.\nShef, nominato jarl, inizia a comandare il territorio dell'Est Anglia sapendo che la pace non pu\u00f2 durare a lungo: \u00e8 braccato sia dal suo fratellastro Alfgar, che ha sposato la sorella Godive, sia da Ivar Senz'Ossa, a cui egli stesso aveva sottratto Godive.\nRapisce allora la sorella attirandosi le ire dei due contendenti, che a loro volta si scontrano: Ivar Senz'Ossa sconfigge l'esercito di Mercia, ed a sua volta viene ucciso da Shef. Nel frattempo i cristiani hanno chiamato in soccorso re Carlo il Calvo dal continente, temendo un ritorno del paganesimo in Inghilterra. Shef, assieme al Re Alfred, scacciano il franco invasore. Il libro si conclude con la nomina a co-re di Shef."}
{"id": "1927317", "revid": "123567", "url": "https://it.wikipedia.org/wiki?curid=1927317", "title": "Grande esercito", "text": ""}
{"id": "1927320", "revid": "110157", "url": "https://it.wikipedia.org/wiki?curid=1927320", "title": "Ferdinand Chalandon", "text": "Biografia.\nNoto per i suoi studi sui Normanni in Italia meridionale. \nMembro della \"\u00c9cole fran\u00e7aise\" di Roma, nel 1909 per il testo \"Histoire de la domination normande en Italie et en Sicile\" ottenne il \"Premio Gobert\" dell'Acad\u00e9mie fran\u00e7aise. "}
{"id": "1927321", "revid": "438678", "url": "https://it.wikipedia.org/wiki?curid=1927321", "title": "Elton John (album)", "text": "Elton John \u00e8 il secondo album dell'artista britannico Elton John, pubblicato nel Regno Unito il 10 aprile 1970.\nIl disco.\nDopo l'esordio acerbo di \"Empty Sky\", la \"Dick James Music\" decide di dare un'altra possibilit\u00e0 al giovane Elton, offrendogli dei mezzi pi\u00f9 consistenti. Il suo amico Steve Brown contatta il produttore Gus Dudgeon, parecchio rinomato nell'ambiente (inizialmente quest'ultimo \u00e8 abbastanza scettico, ma dopo aver ascoltato i demo di \"Your Song\" e \"The King Must Die\" cambia idea), il quale porta con s\u00e9 anche il grande arrangiatore Paul Buckmaster, il quale ha scritto gli arrangiamenti di tutti gli strumenti tranne il pianoforte di Elton, e numerosi validi session men. L'album viene registrato praticamente dal vivo (orchestra compresa) in una sola settimana, e mostra una delle pi\u00f9 geniali abilit\u00e0 di John: il saper coniugare e fondere nel rock il pianoforte e l'orchestra, in un mondo dove i chitarristi la facevano da padrone. Rimane uno dei massimi vertici artistici della sua carriera, decisamente di difficile ascolto. Nonostante l'atmosfera cupa che lo pervade, riesce a raggiungere la quarta posizione in classifica negli Stati Uniti e la quinta nel Regno Unito. \"Your Song\", il primo brano dell'album, diventer\u00e0 peraltro uno dei suoi classici pi\u00f9 famosi. Nel 1971 l'LP \u00e8 stato nominato per il Grammy per l'album dell'anno, mentre la rivista Rolling Stone lo ha inserito al 468\u00ba posto nella sua lista dei 500 migliori album di tutti i tempi.\nNel 2008 ne \u00e8 uscita una Deluxe Edition comprendente versioni alternative dei brani, canzoni scartate rimaste inedite, vari demo ed esecuzioni live."}
{"id": "1927323", "revid": "62004", "url": "https://it.wikipedia.org/wiki?curid=1927323", "title": "3Tre Bresciana", "text": "Il 3Tre Bresciana \u00e8 una corsa a tappe maschile di categoria juniores di ciclismo su strada, che si svolge nella provincia di Brescia e in alcune provincie limitrofe, in Italia, ogni anno in luglio. \u00c8 organizzata dal Velo Club Rinascita.\nAlbo d'oro.\n\"Aggiornato all'edizione 2011.\""}
{"id": "1927324", "revid": "339392", "url": "https://it.wikipedia.org/wiki?curid=1927324", "title": "Grammy per l'album dell'anno", "text": ""}
{"id": "1927325", "revid": "237545", "url": "https://it.wikipedia.org/wiki?curid=1927325", "title": "Elton John(album)", "text": ""}
{"id": "1927332", "revid": "57342", "url": "https://it.wikipedia.org/wiki?curid=1927332", "title": "Francesco Ginanni", "text": "Carriera.\nNella categoria dilettanti Elite/Under-23, vestendo la divisa della Finauto-Zoccorinese, conquista numerose vittorie: le principali sono la Milano-Busseto e il Giro del Valdarno nel 2006, e il Giro del Casentino, la Coppa Fiera di Mercatale e la Firenze-Viareggio nel 2007 (stagione in cui mette a referto ben quattordici successi). Da Under-23 partecipa alle prove in linea del campionato del mondo 2006, classificandosi 64\u00ba a 12\" dal vincitore, e del campionato del mondo 2007, giungendo al traguardo in trentaduesima posizione.\nPassa professionista nel 2008 con la Diquigiovanni-Androni di Gianni Savio, e gi\u00e0 al primo anno vince il Gran Premio di Carnago, la Tre Valli Varesine e il Giro del Veneto; si piazza al secondo posto dietro Eddy Ratti nel Gran Premio di Larciano, terzo in una tappa del Giro di Turchia e quarto nella Coppa Placci e nel Gran Premio Industria e Commercio di Prato. Questi risultati gli valgono la convocazione come riserva per il campionato del mondo 2008 a Varese.\nContinua ad ottenere risultati anche l'anno successivo, aggiudicandosi tre corse, tra cui il Trofeo Laigueglia. Nel 2010, dopo aver vinto per la seconda volta consecutiva il Trofeo Laigueglia, si classifica settimo alla Milano-Sanremo. L'anno dopo \u00e8 invece terzo alla Fl\u00e8che d'Emeraude in Francia e quinto al Trofeo Matteotti.\nSi ritira a soli 27 anni, al termine della stagione 2012."}
{"id": "1927333", "revid": "32848941", "url": "https://it.wikipedia.org/wiki?curid=1927333", "title": "Supercoppa italiana di pallamano maschile", "text": ""}
{"id": "1927337", "revid": "73843", "url": "https://it.wikipedia.org/wiki?curid=1927337", "title": "La Difesa del popolo", "text": "La Difesa del popolo, detta anche semplicemente La Difesa, \u00e8 il giornale settimanale della diocesi di Padova. Esce ogni domenica dal 1908, data della sua fondazione.\nStoria.\n\"La Difesa del popolo\" nasce nel 1908; tra le iniziative che subito intraprende vi \u00e8 quella per l'abbattimento dei famigerati casoni, e per la loro sostituzione con abitazioni pi\u00f9 salubri e confortevoli. I casoni erano le case che normalmente i grandi proprietari davano in uso ai mezzadri e alle loro famiglie; senza acqua corrente n\u00e9 servizi, il tetto di paglia o di canne e il pavimento in terra battuta, erano col tempo diventati sinonimo di abitazione fatiscente e non igienica. La \"battaglia dei casoni\" dura perlomeno fino a tutti gli anni '60.\n\"La Difesa\" inoltre serv\u00ec anche alla diocesi per dare impulso al sindacalismo cattolico e all'organizzazione dei lavoratori, soprattutto contadini, in cooperative. Queste iniziative in particolare attirarono subito sulla Difesa l'ira e le accuse dei padroni e dei grossi proprietari terrieri da una parte, dei socialisti dall'altra.\nAderisce alla Federazione italiana settimanali cattolici (FISC), che ha contribuito a fondare.\nIn occasione del 110\u00ba anniversario della sua fondazione e a breve distanza dal 50\u00b0 di Avvenire, nel 2018 sono state presentate la nuova impostazione editoriale e la nuova veste grafica del periodico, con un maggior contenuto di immagini, e una versione \"online\"."}
{"id": "1927342", "revid": "729019", "url": "https://it.wikipedia.org/wiki?curid=1927342", "title": "Podosphaera leucotricha", "text": "L'ascomicete Podosphaera leucotricha \u00e8 un agente eziologico del Mal bianco del melo, che pu\u00f2 interessare raramente anche il pero ed il cotogno; l'ascomicete completa il suo ciclo biologico nella forma conidica di \"Oidium farinosum\". A differenza di \"E.necator\", l'agente causale dell'Oidio della vite, il patogeno sverna prevalentemente come micelio ibernante nelle gemme e la formazione di cleistoteci \u00e8 da considerarsi eccezionale e pi\u00f9 frequente in regioni caratterizzate da inverni molto rigidi. I cleistoteci, riconoscibili dai fulcri ramificati, contengono un solo asco fornito di un numero variabile di ascospore, generalmente da 6 a 8.\nL'infezione primaria \u00e8 solitamente dovuta al micelio svernante e si manifesta sui nuovi germogli attraverso la tipica sporulazione biancastra e polverulenta costituita dalle fruttificazioni agamiche della forma anamorfa, i conidi, i quali sono in grado di originare pi\u00f9 infezioni secondarie sino alla loro devitalizzazione, che avviene a 33 \u00b0C.\nI sintomi sono generalmente pi\u00f9 vistosi sulle foglie e sui giovani germogli erbacei, pur non risparmiando frutti e i fiori. Le foglie colpite si riconoscono molto facilmente per l'abbondante sporulazione agamica ma tuttavia, nelle fasi iniziali, la malattia \u00e8 tutt'altro che facilmente rilevabile senza idonee analisi di laboratorio. Nelle infezioni prodotte dal micelio svernante le foglie appaiono sottosviluppate, contorte e con i margini frastagliati. Nel periodo autunnale, sul micelio aderente alle foglie, \u00e8 possibile osservare la formazione dei cleistoteci, pustole nerastre visibili anche ad occhio nudo. L'infezione sui fiori \u00e8 spesso causa di antoptosi. I sintomi sui frutti colpiti tardivamente sono limitati alla presenza di rugginosit\u00e0 molto estese a carico dell'epidermide, mentre nelle infezioni pi\u00f9 precoci i frutti possono presentare deformazioni e dimensioni minori a quelle usuali."}
{"id": "1927343", "revid": "1543377", "url": "https://it.wikipedia.org/wiki?curid=1927343", "title": "Laetitiae Sanctae", "text": " Laetitiae Sanctae \u00e8 un'enciclica di papa Leone XIII, datata 8 settembre 1893, e dedicata alla preghiera del Rosario."}
{"id": "1927344", "revid": "33689", "url": "https://it.wikipedia.org/wiki?curid=1927344", "title": "Commodore LCD", "text": "Il Commodore LCD (a volte conosciuto come CLCD) \u00e8 un modello di home computer portatile con schermo LCD prodotto dalla Commodore.\nPresentato nel gennaio del 1985 al Winter CES di Las Vegas non \u00e8 mai stato messo in commercio.\nIl Commodore LCD non \u00e8 direttamente compatibile con gli altri home computer della Commodore, ma attraverso il Commodore BASIC 3.6, residente al suo interno, pu\u00f2 eseguire programmi scritti per il BASIC 7.0 del Commodore 128. Sempre che questi programmi non contengano istruzioni come PEEK e POKE.\nCome il Plus/4 della serie Commodore 264 il Commodore LCD ha alcuni programmi inclusi nella sua ROM.\nIl Commodore LCD adopera un processore Rockwell 65C102 (una variante del 6502) che opera alla frequenza di 2 MHz.\n\u00c8 inoltre dotato di 32 KB di memoria RAM.\nIl linguaggio Basic e le applicazioni sono memorizzate in una memoria ROM di 96 KB.\nCome memoria di massa per il \"Commodore LCD\" Commodore progett\u00f2 un apposito Disk Drive. \nIl Commodore 1561 era disk drive da 3.5\" e 720 KB di capacit\u00e0 simile al Commodore 1581.\nIl \"Commodore 1561\" non fu tuttavia mai messo in commercio."}
{"id": "1927346", "revid": "287204", "url": "https://it.wikipedia.org/wiki?curid=1927346", "title": "Bhiwani", "text": "Bhiwani \u00e8 una citt\u00e0 dell'India di 169.424 abitanti, capoluogo del distretto di Bhiwani, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 46' 60 N e 76\u00b0 7' 60 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Bhiwani assommava a 169.424 persone, delle quali 91.726 maschi e 77.698 femmine. I bambini di et\u00e0 inferiore o uguale ai sei anni assommavano a 21.528, dei quali 11.893 maschi e 9.635 femmine. Infine, coloro che erano in grado di saper almeno leggere e scrivere erano 117.224, dei quali 69.283 maschi e 47.941 femmine."}
{"id": "1927348", "revid": "1149807", "url": "https://it.wikipedia.org/wiki?curid=1927348", "title": "Wii (serie di videogiochi)", "text": "Wii \u00e8 una serie di videogiochi per le console Wii e Wii U che comprende \"Wii Sports\", \"Wii Play\", \"Wii Fit\" ed altri. In Europa tutti i giochi usciti dalla serie sono dei \"Touch! Generations\".\nSviluppo.\nLa serie \u00e8 nata con \"Wii Sports\", a sua volta realizzato durante lo sviluppo della console Wii come una demo. I giochi si focalizzano non tanto sulla grafica quanto sul gameplay, utilizzando anche i Mii.\nLa differenza tra una raccolta di minigiochi e la serie Wii \u00e8 stata spiegata da Satoru Iwata, ex presidente di Nintendo."}
{"id": "1927349", "revid": "1305772", "url": "https://it.wikipedia.org/wiki?curid=1927349", "title": "Tisha Campbell-Martin", "text": "Carriera.\nIl suo esordio avvenne all'et\u00e0 di sei anni, in un episodio dello show televisivo \"The Big Blue Marble\", nel 1986 ha recitato nel film \"La piccola bottega degli orrori\", inoltre ha partecipato come comparsa nel celebre telefilm \"Willy, il principe di Bel-Air\" interpretando il ruolo di Kathleen, e ha partecipato come comparsa nella serie televisiva \"I Robinson\".\nDiplomatasi alla \"Arts High School\" di Newark, si trasferisce a Hollywood e inizia a lavorare all'interno del cast di \"Tutto in famiglia\". Nel 2011 \u00e8 apparsa come personaggio secondario nel film Disney per la televisione \"Lemonade Mouth\"; nello stesso anno \u00e8 entrata a far parte del cast regolare della serie televisiva \"The Protector\".\nDoppiatrici italiane.\nDa doppiatrice \u00e8 sostituita da:"}
{"id": "1927356", "revid": "104458", "url": "https://it.wikipedia.org/wiki?curid=1927356", "title": "Elime", "text": ""}
{"id": "1927361", "revid": "1380268", "url": "https://it.wikipedia.org/wiki?curid=1927361", "title": "Tamriel", "text": "Tamriel, altres\u00ec noto come Taazokaan in linguaggio draconico o come Arena, \u00e8 un continente fittizio, principale teatro di svolgimento delle vicende narrate nella saga videoludica \"The Elder Scrolls\". Nell'antica lingua Aldmeri, il termine \"Tamriel\" era traducibile con il significato di \"alba splendente\".\nGeografia.\nUbicato sul pianeta di Nirn (a sua volta alternativamente noto come Mundus), Tamriel ne costituisce la porzione di terraferma pi\u00f9 rilevante, fermo restando che poco \u00e8 noto e raccontato circa gli altri continenti di Nirn: le terre di Tamriel, in particolare, sono localizzate a sud di Atmora, a ovest di Yokuda, a est di Akavir e a nord di Pyandonea (gli altri quattro continenti noti di Nirn). Poco si sa invece circa la posizione di Tamriel rispetto ai fantomatici continenti di Aldmeris e di Thras, indicato quest'ultimo come patria degli Sload).\nTamriel si distingue internamente in molteplici regioni, caratterizzati per la presenza di diversi biomi, ognuna delle quali \u00e8 popolata prevalentemente da una certa razza senziente:\nStoria.\nEra dell'Alba ed era Meretica.\nSulle origini del continente di Tamriel poco si sa, ma la sua nascita si crede essere dovuta agli Ehlnofey, ovvero i discendenti degli aedra, da cui era scaturito lo stesso Mundus. Gli Ehlnofey erano coloro che popolavano il supercontinente del Nirn, prima che esso si spezzasse in pi\u00f9 sub-continenti a causa del conflitto che contrappose gli Ehlnofey erranti e quelli sedentari, verificatosi nel corso dell'era dell'Alba. Da questa guerra scaturirono Akavir, Atmora, Yokuda e Tamriel, dove gli Ehlnofey si insediarono: quelli erranti furono i progenitori della stirpe umana, quelli sedentari della stirpe elfica, o mer.\nNel corso dell'era Meretica, Tamriel cominci\u00f2 ad essere popolato dagli Aldmeri, che migrarono dal loro continente d'origine, Aldmeris, insediandosi in alcune isole minori della Tamriel sud-occidentale, per poi stabilirsi nelle Isole Summerset, da dove procedettero nell'insediamento nell'entroterra di Tamriel, stabilendosi nella regione centrale di Cyrodiil, rimpiazzando le creature che si sarebbero poi evolute negli Argoniani, dove cominci\u00f2 a primeggiare il ceppo degli Ayleid. Costoro eressero una torre, la Torre dell'Oro Bianco, congiuntamente ad altre otto torri minori: esse acquisirono poteri arcani e magici, al punto che si crede che il principale di questi edifici permetta al Mundus di mantenersi staccato dall'Oblivion.\nGi\u00e0 all'epoca, comunque, si registrava la presenza di esseri umani, insediatisi a Skyrim, Morrowind e Cyrodiil, dove nacque per altro la razza degli Imperiali, frutto di diversi incroci di genere.\nNord e Draghi.\nContemporaneamente alle vicende di Cyrodiil, nel territorio settentrionale di Tamriel, dove si trovava la provincia di Skyrim divenne meta delle migrazioni di una razza umana originaria di Atmora, i Nord. Costoro, capitanati da Ysgramor, cercavano un luogo dove potersi rifugiare, a causa del cataclisma climatico che minacciava Atmora stessa: essi si insediarono a Skyrim, dove trovarono inizialmente l'opposizione dei Falmer, che vennero per\u00f2 pressoch\u00e9 sterminati in seguito alla Notte delle Lacrime, evento tragico per i Nord di Skyrim, che dovettero far ritorno ad Atmora prima di poter nuovamente imporsi in Skyrim, riducendo i Falmer a poche centinaia di esemplari, che finirono per popolare le terre ancora selvagge della regione nordica.\nNel nord di Tamriel, tuttavia, gli uomini non poterono vivere subito in libert\u00e0, bens\u00ec si ritrovarono asserviti ad una razza semi-divina, i Draghi, la cui superiorit\u00e0 derivava non solo dalla stazza fisica, ma anche dalla loro intelligenza: essi comunicavano mediante la Lingua dei Draghi, pressoch\u00e9 incomprensibile, ed erano in grado di assoggettare ogni individuo. Fu solamente attraverso la dea Kyne che gli uomini poterono ribellarsi, venendo aiutati dal drago Paarthurnax, fratello del potente Alduin, che insegn\u00f2 loro a padroneggiare la Lingua dei Draghi, ed insegn\u00f2 il Thu'Um Squarcio del Drago, con cui poter sconfiggere gli stessi Draghi. Da queste vicende scatur\u00ec la Guerra dei Draghi, che vide contrapporsi Alduin e gli umani Hakon, Gormlaith e Felldir. Ricorrendo ai poteri dell'Antica Pergamena del Drago, gli uomini esiliarono Alduin in una dimensione temporale futura, ponendo fine al dominio di questa razza bestiale, e divenendo unici abitanti di Skyrim.\nPrima Era.\nL'era Meretica trov\u00f2 la sua conclusione con la sconfitta dei Draghi e con la vittoria dei Nord su di essi. La Prima Era prese avvio, peraltro, con la fondazione della Dinastia Camora a Valenwood, attraverso cui gli Ayleid di Cyrodiil poterono distaccarsi dalla Dinastia Alinor delle Isole Summerset.\nImpero Alessiano (1E 243 - 2331).\nL'Impero di Sant'Alessia fu la prima dominazione politica degli umani sul continente di Tamriel, nata in seguito alla sconfitta subita dagli Ayleid a causa della rivolta degli schiavi di Sant'Alessia. Tale vittoria fu resa possibile grazie ai doni di Akatosh alla stessa Sant'Alessia, che ricevette dal dio i Fuochi del Drago e l'Amuleto dei Re: in una terra popolata ancora dai daedra, solamente facendo indossare l'Amuleto ai Sangue di Drago, ovvero i discendenti di Sant'Alessia, e mantenendo accesi i Fuochi si sarebbero potuti tenere chiusi i cancelli dell'Oblivion, dove Akatosh era riuscito a mandare i daedra del Nirn. Sant'Alessia venne quindi incoronata Regina dell'Impero.\nSecondo il patto stabilito con Akatosh, solamente i discendenti di Alessia, ovvero i Sangue di Drago, sarebbero potuti diventare imperatori. Inizialmente il dominio alessiano comprendeva unicamente il territorio orientale della regione di Cyrodiil, dove nacque la stessa Citt\u00e0 imperiale, il cui edificio di partenza fu la Torre dell'Oro Bianco. Ben presto, l'Impero diede avvio ad una piccola espansione, guidato non tanto dal sovrano, ma da una setta religiosa, l'Ordine di Alessia, che guid\u00f2 la conquista dello Skyrim meridionale, nell'1E 478. Lo Stato disponeva di alcuni stati-vassallo, che vennero ben presto fagocitati a causa delle istanze xenofobiche assunte dall'Ordine. Nell'1E 482, l'Ordine tent\u00f2 l'espansione (fallimentare) ad High Rock, regione dominata dai Direnni, che verr\u00e0 inglobata solamente nell'1E 1029, grazie all'imperatrice Hestra, e che torner\u00e0 per\u00f2 indipendente nell'1E 2305.\nL'Impero piomb\u00f2 in crisi nell'1E 2321, quando i dissapori intestini dell'Ordine portarono alla decennale Guerra della Giustizia. Essa contribu\u00ec al forte indebolimento della Citt\u00e0 Imperiale, da cui si staccarono i territori satelliti (Skyrim, Morrowind e Black Marsh), e che fin\u00ec per essere occupata dagli Stati coloviani, che occupavano il territorio occidentale di Cyrodiil. Alla conclusione, della guerra, nell'1E 2331, l'Impero Alessiano si dissolse.\nNord.\nNonostante la sconfitta di Alduin e la cacciata dei Draghi da Skyrim, nel territorio nordico permanevano ancora diversi individui fedeli al loro dominio, e che si erano aggregati in una setta, l'Ordine dei Cultisti, che divenne principale nemico dei Nord devoti a Kyne. Fu Harald, tredicesimo discendente di Ysgramor, a reprimere questa setta religiosa, nell'1E 140, venendo poi incoronato Re dei Re tre anni pi\u00f9 tardi. Sotto la guida dei suoi successori, il popolo di Skyrim si espanse ad High Rock e Morrowind, che vennero pressoch\u00e9 inglobate nell'1E 240. All'inizio del quarto secolo, Skyrim conobbe un periodo di forte crisi, culminata nella cacciata da Morrowind per mezzo dell'alleanza Chimer-Dwemer. Peraltro, si verifico la Guerra di Successione, che port\u00f2 Skyrim a perdere i suoi domini in High Rock e Cyrodiil. Al suo termine, nell'1E 420, Olaf Occhio-solo divenne il nuovo Re dei Re.\nIn seguito alla salita al potere di Olaf, Skyrim cominci\u00f2 ad essere popolata dai Rourken, un ceppo etnico dei Dwemer di Morrowind che era migrato dalla terra natale a causa di dissapori con i Chimer. Tali Rourken, che avrebbero poi dato vita alla regione di Hammerfell, si insediarono anche a Skyrim, dando vita ad importanti insediamenti come Arkngthamz, trovando accoglienza da parte dei Falmer, che divennero loro alleati in quanto sia Dwemer sia Falmer erano aperti nemici dei Nord. I Dwemer, in realt\u00e0, asservirono a se stessi i Falmer, accecandoli attraverso determinanti alimenti. Attorno all'1E 700 si verific\u00f2 l'estinzione dei Dwemer, a causa della Battaglia della Montagna Rossa, ma non dei Falmer, che rimasero nel sottosuolo a popolare quelle che ormai si apprestavano a diventare vere e proprie rovine Dwemer.\nMorrowind e High Rock.\nLa storia di Morrowind prende avvio con la cacciata dei Nord nell'1E 416. In seguito a tale avvenimento, in tale regione si instaur\u00f2 una prima vera e propria organizzazione statale, chiamata Resdayn, a capo della quale si pose il Primo Consiglio, i cui leader furono Nerevar e Dumac. L'equilibrio del Primo Consiglio fu rotto con una guerra intestina che culmin\u00f2 nella Battaglia della Montagna Rossa, durante il quale scontro, non solo alcuni Chimer diedero vita alla razza Dunmer, cercando di attingere al cuore di Lokhran, ma oltretutto si verific\u00f2 l'eruzione della Montagna Rossa stessa, il quale evento caus\u00f2 la distruzione di numerose citt\u00e0 di Morrowind, senza dimenticare la creazione del Mare Interno e dell'isola di Vvardenfell.\nA partire dall'1E 355, ad High Rock comincia ad emergere il clan Direnni, una famiglia Aldmeri che reclama il dominio sulla regione, all'epoca dominata dai Nord. I Direnni riuscirono ben presto ad ottenere l'egemonia su High Rock, complice anche l'arrivo di una nuova razza umana, i Bretoni, che port\u00f2 alla dipartita dei Nord dal territorio di High Rock stessa. I Direnni si dimostrarono particolarmente ostili sia nei confronti dei Nord sia in quelli di Cyrodiil: ai leader del clan si deve la vittoria sull'Impero Alessiano nella battaglia di Glenumbria Moors, nell'1E 482. Gi\u00e0 nel sesto secolo, i Direnni furono arginati dall'amministrazione di High Rock, di cui i Bretoni ottennero il controllo: essi gestirono sia il conflitto contro i Redguard, sia contro gli Orsimer, arrivando alla distruzione di Orsimer, il loro principale insediamento, nell'1E 980. High Rock fu annessa all'Impero Cyrodiillico nell'1E 1029, ma torner\u00e0 indipendente circa 1300 anni pi\u00f9 tardi.\nSecondo Impero - Impero Reman (1E 2704 - 2920).\nIl cuore dell'Impero Reman fu, ancora una volta, il territorio di Cyrodiil, da cui provenivano sia i Coloviani sia gli Imperiali della Valle di Nibenay, due etnie che si congiunsero sotto la guida di Reman Cyrodiil e che lottarono nella Battaglia del Passo del Pale, combattuta da Reman per respingere gli invasori Tsaeci di Akavir da Tamriel, continente che nell'1E 2703 era un mosaico di piccoli Stati. La guida di Reman fu sostenuta dalla maggior parte degli abitanti di Tamriel, in quanto garantiva una protezione anche dalle aggressioni degli Aldmeri.\nInizialmente, ad aderire alla guida di Reman I furono, oltre a Cyrodiil, le province di Skyrim e High Rock. L'imperatore dovette quindi guidare la campagna di conquista per l'annessione di Valenwood, terra dei Bosmer, che fu resa provincia imperiale nell'1E 2714. Nell'1E 2837, l'imperatore Reman II guid\u00f2 la conquista di Argonia, terra degli Argoniani, annessa con il nome di Black Marsh. Nell'1E 2840, Reman II diede inizio ad una lunga guerra contro il territorio di Morrowind, popolato dai Dunmer, guidati dal Tribunale, che resistette agli attacchi di Cyrodiil per ben ottant'anni, portando Reman III ad abbandonare i propositi di conquista del nonno.\nFu proprio questi l'ultimo regnante umano del Secondo Impero. Nell'1E 2920, la setta assassina di Morag Tong, assoldata dal Potentato Akaviri di Versidue-Shaie, assassin\u00f2 sia Reman III sia il principe Juilek, cosicch\u00e9 lo stesso Versidue-Shaie potesse assumere il controllo di Cyrodiil.\nSeconda Era.\nSecondo Impero - Potentato Akaviri (2E 1 - 430).\nVersidue-Shaie fu in grado di insediarsi sul trono di Cyrodiil solamente attraverso il suo ruolo di consigliere dell'Imperatore. Proprio in occasione dell'invasione degli Akaviri, Reman I era stato costretto ad accettare un Akaviri come consigliere imperiale per poter raggiungere un accordo di pace, e tale individuo avrebbe ottenuto il titolo di Potentato. Versidue-Shaie era il Potentato di Reman III e fu proprio grazie ad una congiura che egli riusc\u00ec a prendere il potere, non assumendo mai il titolo di Imperatore e dando inizio alla Seconda Era.\nA causa del modo in cui era avvenuta la sua ascesa al potere, Versidue-Shaie incontr\u00f2 una forte opposizione anche nelle province fedeli a Reman I, e dovette quindi condurre una cruenta campagna di repressione in tali territori per molteplici anni. Nel 2E 321, il Potentato promulg\u00f2 l'Atto delle Gilde, che permise il riconoscimento delle gi\u00e0 formatesi Gilda dei Maghi e Gilda dei Guerrieri. Nel 2E 309 viene annessa la provincia di Elsweyr, popolata dai Khajiti. Versidue-Shaie mor\u00ec per mano dei sicari di Morag Tong, in una congiura organizzata nel 2E 324 ed il titolo di Potentato fu ereditato dal figlio Savirien Chorak. Il suo mandato si concluse nel sangue, nel 2E 430. La sua morte port\u00f2 alla fine del Secondo Impero ed all'inizio dell'Interregno.\nInterregno (2E 430 - 852).\nL'Interregno fu per Cyrodiil una fase di transizione, in quanto il dominio interinale si restrinse alla sola provincia di nascita, che divenne baluardo della stessa cultura imperiale, preservando quelle istituzioni politiche e militari che invece le restanti regioni di Tamriel ripudiarono. Per giunta, l'Interregno prende questo nome in quanto non vi fu mai un Sangue di Drago legittimamente pretendente al Trono di Rubino della Citt\u00e0 imperiale, che fu quindi governata solamente da usurpatori.\nLa prima dinastia a prendere il controllo di Cyrodiil fu quella della Casa Lunga, salita al potere grazie a Dulcorach il Drago Nero, capo dei Rinnegati, che assalt\u00f2 High Rock. La dinastia si estinse con Leovic, ucciso dal congiurato Varen Aquilarios, il quale si era ribellato in seguito alla legalizzazione dei culti daedrici. Varen stesso si propose come legittimo sovrano di Cyrodiil, in quanto possessore dell'Amuleto dei Re, che avrebbe potuto indossare grazie ad un rituale che lo avrebbe messo in contatto con Akatosh, il quale a sua volta lo avrebbe potuto rendere Sangue di Drago. Varen fu per\u00f2 tradito dal negromante Mannimarco, che gli aveva promesso l'aiuto necessario per il rituale: Mannimarco favor\u00ec il Soulburst, un'esplosione di magia che fece interagire il Nirn con l'Oblivion, rendendo possibile la venuta dei daedra (in special modo, Molag Bal), procurando a tutti i maghi di Nirn morte o follia. Varen rimase coinvolto nell'esplosione e scomparve, sicch\u00e9 la moglie Clivia Tharn sal\u00ec al potere.\nAnche Clivia fu manipolata da Mannimarco, che la convinse ad attribuire la responsabilit\u00e0 del Soulburst alla Gilda dei Maghi, che venne quindi bandita dal Consiglio degli Anziani. Il discontento generale port\u00f2 alla nascita di tre alleanze politico-militari avverse a Cyrodiil: il primo Dominio degli Aldmeri, il Patto di Ebonheart ed il Patto di Daggerfall. Queste quattro forze si scontrarono per il dominio di Tamriel tra il 580 e il 583 della Seconda Era. L'Impero cerc\u00f2 di espandersi ad Hammerfell, High Rock e Valenwood.\nSugli anni seguenti, poco si sa. Cyrodiil si spacc\u00f2 in due aree di influenza: da una parte i Coloviani, dall'altra gli Imperiali di Nibenay. Sar\u00e0 il condottiero coltivano Cuhlecain, sovrano di Falkreath, a guidare la campagna per l'unificazione di Tamriel, a partire dal 2E 852.\nTamriel unificata (2E 852 - 896).\nIl proposito di Cuhlecain non si sarebbe mai potuto realizzare senza una solida guida militare, che fu impersonata dal giovane generale Tiber Septim. Si decise di muovere guerra contro gli Stati Coloviani, che avevano assunto il controllo di Cyrodiil ed in presenza dei quali non si sarebbe mai potuta ottenere la conquista del cuore di Tamriel: la Citt\u00e0 imperiale. La prima pedina fu Hroldan Vecchia, baluardo del Reach di Skyrim, che fu conquistato da Tiber Septim con rapidit\u00e0 nel 2E 852. Due anni pi\u00f9 tardi, Tiber Septim e l'alleanza Nord-Bretoni si scontrarono nella citt\u00e0 di Sancre Tor, che Tiber Septim pot\u00e9 assaltare grazie al Thu'Um della Forza Inesorabile, che aveva appreso dal fantasma di Wulfharth, antico re di Windhelm. I Nord, cos\u00ec, non si opposero a Tiber Septim, che pot\u00e9 prendere sotto il suo potere i due comandanti avversari, ordinare la resa nemica, nonch\u00e9 trovare l'Amuleto del Re.\nDivenuto noto con il soprannome di Talos, Tiber Septim venne incoronato imperatore di Cyrodiil nel 2E 854, dopo che Cuhlecain era stato assassinato in circostanze misteriose poco prima della sua incoronazione. Eliminati quindi gli Stati Coloviani, Talos si concentr\u00f2 su tutti quei territori ancora non asserviti al suo potere, ovvero Hammerfell, Morrowind ed il Dominio Aldmeri.\nHammerfell, all'epoca governata da Thassar II, terra natale dei Redguard, rappresentava un obiettivo difficile, in quanto impossibile da scalfire dall'esterno. In favore dell'imperatore Talos intervenne la guerra civile di Hammerfell, che vide contrapporsi, in seguito alla morte di Thassar II, la Corona e gli Antenati, questi ultimi favorevoli all'unificazione con Cyrodiil ed alleati di Talos stesso. Nel 2E 864, dopo diversi accordi e concessioni ricevute, Talos assalt\u00f2 Hammerfell, trionfando nella battaglia di Stros M'Kai, vinta grazie al drago Nafaalilargus, che Talos riusc\u00ec addirittura a cavalcare, dimostrando di essere veramente un Sangue di Drago.\nFu poi la volta di Morrowind, che Talos attacc\u00f2 nel 2E 882. Nonostante la forza dei Dunmer, questi ultimi dovettero capitolare a causa delle lotte intestine tra le grandi casate di Morrowind e finirono per asservirsi a Talos, offrendogli peraltro il Numidium: la risorsa con cui poter sconfiggere il Dominio Aldmeri. Nel 2E 896, le Isole Summerset vennero conquistate, e tutti i territori dell'ormai declassato Dominio Aldmeri (Valenwood, Elsweyr, Black Marsh) furono cos\u00ec annessi.\nTerza Era.\nDinastia Septim: da Talos a Pelagius IV (3E 1 - 368).\nLa Terza Era ebbe inizio con la conclusione delle guerre di Tiber Septim. Dalla conquista delle Isole Summerset fino alla sua morte, Talos assicur\u00f2 pace e prosperit\u00e0 al suo Impero, cos\u00ec come il suo successore, il nipote Pelagius I, che rimase in carica solamente dal 3E 38 al 41, in quanto morto per assassinio. A seguirgli furono discendenti indiretti, ovvero la cugina Kintyra I ed il figlio Uriel I, che governarono congiuntamente; venne poi la volta di sovrani minori, come Uriel II, che dovette affrontare molteplici crisi civili, Pelagius II, che dissolse l'antico Consiglio degli Anziani, rendendolo accessibile solo su pagamento, Antioco e Kintyra II.\nQuest'ultima fu vittima di una congiura, a causa delle ambizioni di Potema Septim, Regina delle Regine di Skyrim: nel 3E 121, costei rap\u00ec e segreg\u00f2 l'imperatrice, che venne uccisa due anni pi\u00f9 tardi, scatenando la Guerra del Diamante Rosso, vinta dal legittimo successore di Kintyra II, Magnus I. Successivamente, fu la volta di Pelagius III, noto come \"il Pazzo\", il cui mandato fu interrotto per decisione del Consiglio degli Anziani, che nomin\u00f2 la Dunmer Katariah nuova reggente dell'Impero. Costei assicur\u00f2 mezzo secolo di pace e prosperit\u00e0, mantenendo Black Marsh entro l'Impero Cyrodiillico. Alla sua morte, nel 3E 200, seguono 70 anni di crisi, che Uriel V cerc\u00f2 di arginare con la fallimentare invasione di Akavir nel 3E 268. I suoi successori cercarono di riportare stabilit\u00e0, ottenendola soprattutto grazie a Pelagius IV\nDinastia Septim: Uriel Septim VII e la Crisi dell'Oblivion (3E 368 - 433).\nAlla morte di Pelagius IV, nel 3E 368 divenne imperatore Uriel Septim VII. Da tutti considerato come un valido imperatore, provvisto sia dell'accortezza di Uriel VI sia dell'audacia di Uriel V, egli port\u00f2 prosperit\u00e0 a Tamriel, nonostante qualche problema: nel 3E 389, infatti, il mago Jagar Tharn si rese protagonista di una congiura, imprigionando Uriel Septim VII in un'altra dimensione. Venne liberato solamente dieci anni pi\u00f9 tardi, grazie al Campione Eterno, ovvero nient'altri che il protagonista impersonato in \". Uriel Septim VII incontr\u00f2 la sua morte nel 3E 433, venendo assassinato dai membri della Mitica Alba, una setta religiosa devota al culto daedrico di Mehrunes Dagon.\nIl fatto che Uriel Septim VII sia morto per mano di una setta religiosa e non di una setta di assassini non fu una casualit\u00e0, in quanto la sua morte era necessaria per attuare un piano particolare, ovvero aprire i cancelli dell'Oblivion e permettere ai daedra di interagire con il Mundus. Tale vicenda \u00e8 ricordata come la Crisi dell'Oblivion, ed essa fu portata a conclusione grazie al figlio di Uriel Septim VII, Martin Septim, il quale, aiutato da un misterioso eroe, ovvero il protagonista di \", si sacrific\u00f2 per divenire l'immagine di Akatosh e sconfiggere Mehrunes Dagon.\nQuarta Era.\nPotentato Ocato (4E 1 - 10) e Dinastia Mede (4E 17 - presente).\nAlla morte di Martin Septim, l'Impero rimase privo di una dinastia regnante, sicch\u00e9 il potere fu preso dall'Alto Cancelliere Ocato, che mantenne la reggenza fino al 4E 10. Alla sua morte, fece seguito un periodo di sette anni segnato dalla guerra civile, che termin\u00f2 con l'ascesa al potere di Titus Mede I, il quale prese il potere probabilmente con la forza, nonostante il comando dell'Impero fosse gi\u00e0 stato affidato a Thules il Balbuziente. Gi\u00e0 durante la Crisi dell'Oblivion, la Citt\u00e0 Imperiale aveva perso il controllo della province di Morrowind e di Black Marsh, e sotto l'impero di Titus Mede I anche Hammerfell cerc\u00f2 di staccarsi dall'Impero, ormai in fase di collasso.\nNel 4E 168, subentr\u00f2 il figlio Titus Mede II, che si ritrov\u00f2 costretto a cedere Valenwood ed Elsweyr al Dominio Aldmeri, il quale cominci\u00f2 ad avanzare pretese anche su Hammerfell: l'imperatore, rifiutandosi di accettare l'ultimato dei Thalmor, fu quindi attaccato mentre si trovava a Cyrodiil. Lord Naarifil e Lady Arannelya operarono un'azione militare a tenaglia che port\u00f2 alla presa della Citt\u00e0 Imperiale; Titus Mede II, rifugiatosi con la Legione a Skyrim, organizz\u00f2 la controffensiva, che ebbe luogo con la battaglia dell'Anello Rosso, attraverso cui i Thalmor furono respinti. Ad essa fece seguito la promulgazione del Concordato dell'Oro Bianco, attraverso cui fu siglato un armistizio tra Aldmeri ed Impero. Esso poneva fine alla Grande Guerra, ma permetteva agli Aldmeri di godere di certi vantaggi dall'Impero.\nNel 4E 201, a Skyrim scoppia la ribellione dei Manto della Tempesta, guidati da Ulfrich, jarl di Windhelm: essi non riconoscono pi\u00f9 alcuna legittimit\u00e0 politica nell'Impero, che ha assecondato il bando del culto di Talos, ed intendono ottenere l'indipendenza della terra dei Nord.\nGeografia.\nTamriel \u00e8 bagnata a nord dal Mare di Azurian e dal Mare dei Fantasmi, a ovest dal Mare di Abeceano, a est e a sud dallo sterminato Oceano Padomaico che lo divide anche da Akavir e Pyandonea. Il continente \u00e8 suddiviso in nove provincie:\nReligioni e culti.\nA Tamriel esistono molte divinit\u00e0 e spiriti a cui sono legate altrettante religioni e riti di ogni tipo; Gli imperatori Septim non hanno mai limitato ai loro sudditi la libert\u00e0 di culto, semmai, hanno largamente sostenuto e finanziato la diffusione del Pantheon Cyrodillico in tutte le provincie del continente. In ogni caso esistono gruppi di persone che non credono nell'esistenza degli Dei e piuttosto tendono ad adorare e venerare i Principi Daedra, le cui interferenze nella vita dei popoli di Tamriel si \u00e8 fatta sentire parecchie volte! In seguito al Concordato Oro Bianco del 176 4E, il culto di Talos \u00e8 vietato in tutte le province facenti parte dell'Impero Cyrodilico.\nI Nove Divini.\nI Nove Divini sono il pi\u00f9 importante credo religioso di Cyrodiil e di Tamriel. La religione unisce gli otto Aedra con il fondatore del Terzo Impero, Tiber Septim (Talos). Ci sono 6 dei e 3 dee. A Cyrodiil vi \u00e8 una grande cappella in ognuna delle principali citt\u00e0. \nDi seguito sono elencati gli Dei che costituiscono il Pantheon di questa religione:\nIl Tribunale.\nI Dunmer di Morrowind adorano tre divinit\u00e0 note insieme come \u201cTribunale\u201d, che vivono su Nirn e influenzano profondamente le sorti dell'intera regione. Gli Dei sono conosciuti come Almalexia, Sotha Sil e Vivec e ciascuna di esse hanno un'omonima citt\u00e0, in cui c'\u00e8 il tempio dedicato al suo culto. In principio le tre entit\u00e0 erano generali Chimer che combatterono nella Prima Era contro i Nani; quando Nerevar Indoril riusc\u00ec ad ottenere il potente cuore di Lorkhan, i tre orchestrarono una congiura per ucciderlo e per prendere possesso dell'oggetto che gli don\u00f2 la vita eterna. Tutto ci\u00f2 caus\u00f2 le ire di Azura che maledisse il popolo Chimer che acquis\u00ec la pelle nera e gli occhi rossi diventando gli attuali Dunmer.\nGli Elfi di Morrowind adorano anche, per volere dei loro Dei, gli antichi Re di Resdayn opportunamente trasformati in Santi. Essi sono: Roris, Olms, Delyn e Nerevar (per ironia della sorte). Quando il Cuore di Lorkhan fu distrutto, il nerevarine si adoper\u00f2 per smantellare la triade degli ormai mortali dei: nonostante la loro fine, moltissimi Dunmer hanno ancora fede nel Tribunale.\nIl Grande Creatore.\nLa trib\u00f9 Nord degli Skaal, residente in un villaggio nella zona Nord di Solstheim, crede nel Grande Creatore, una divinit\u00e0 immaginata dalla trib\u00f9 come \"La sorgente da cui fuoriesce e scorre tutto ci\u00f2 che esiste\". Secondo gli Skaal, l'acerrimo nemico del grande creatore \u00e8 un demone, di nome Hema-Mora (chiara abbreviazione del nome del principe daedrico Hermaeus Mora).\nIl Calendario.\nGiorni e Mesi.\nIl Calendario Tamrielico prevede che ogni anno sia costituito da dodici mesi distinti, di circa trenta giorni ciascuno. Ogni mese \u00e8 formato da quattro settimane, a loro volta composte da sette giorni. Esiste una corrispondenza tra i mesi e i giorni del calendario di Tamriel con i loro omologhi del calendario Gregoriano.\nDi seguito sono elencati i giorni e i mesi con i loro equivalenti reali:\nFestivit\u00e0.\nI cittadini dell'Impero hanno l'occasione, nell'arco dell'intero anno, di festeggiare ricorrenze e avvenimenti che testimoniano la forza e l'unione della cultura imperiale diffusa nel continente, sotto il governo degli imperatori Septim. Le popolazioni delle province hanno anche l'opportunit\u00e0 di festeggiare eventi cari alle culture di origine e approvate (ovviamente) dall'impero.\nI giorni indicati sono quelli dove si sta a casa. Non sono indicati i Sundas."}
{"id": "1927362", "revid": "1602064", "url": "https://it.wikipedia.org/wiki?curid=1927362", "title": "Daniel Mann", "text": "Biografia.\nAttore, musicista e regista di compagnie di giro nel Canada, dopo la seconda guerra mondiale lavor\u00f2 a Broadway con Elia Kazan, mettendo sul palcoscenico nel 1950 \"Come Back, Little Sheba\" (\"Torna, piccola Sheba\") di Inge e \"The Rose Tatoo\" (\"La rosa tatuata\") di Williams.\nNel cinema esord\u00ec con \"Torna, piccola Sheba\" (1952), premio Oscar per Shirley Booth."}
{"id": "1927364", "revid": "205250", "url": "https://it.wikipedia.org/wiki?curid=1927364", "title": "Marcello Cestaro", "text": "Azienda.\nInizia la sua attivit\u00e0 nel mondo del commercio fin da ragazzino, collaborando gi\u00e0 all'inizio degli anni cinquanta nella piccola attivit\u00e0 di grossista del padre. Nel 1963, insieme al fratello Mario, \u00e8 tra i fondatori dell'unione volontaria A&amp;O, poi Consorzio A&amp;O italiano. Nel 1979 il Consorzio costituisce Selex Gruppo Commerciale, di cui fa ancora oggi parte il Gruppo Unicomm, guidato dalla famiglia Cestaro. \nCon Unicomm gestisce i marchi Emisfero, Famila, A&amp;O, Mega, Emi, Hurr\u00e0, Cash and Carry e C+C in sette regioni d'Italia, con pi\u00f9 di 230 punti vendita diretti siti in un'area che comprende tutto il Nordest, l'Umbria, le Marche, il Lazio e la Toscana. Il gruppo conta oltre 7.000 dipendenti.\nImpegni sportivi.\nBasket.\nDal 1987 \u00e8 presidente della Basket Famila Schio, squadra femminile con la quale ha vinto 10 Scudetti, 11 Coppe Italia e 10 Supercoppe Italiane a livello nazionale e 2 Coppe Ronchetti e 1 EuroCup Women a livello internazionale.\nHockey su ghiaccio.\nSponsorizza l'Asiago Hockey (prima targato \"A&amp;O\" e poi \"Emisfero\") per 16 stagioni (dal 1993/94 al 2008/09), conquistando uno scudetto, due coppe Italia ed una supercoppa italiana.\nCalcio.\nEntra ufficialmente nel Calcio Padova nel marzo 2002 con il 5% delle quote societarie. Nel 2003 diventa l'azionista di maggioranza della societ\u00e0. Il 18 ottobre 2004 assume la carica di presidente della squadra biancoscudata, con la quale nella stagione 2008-2009 di Prima Divisione ha ottenuto la promozione in Serie B dopo undici anni, e nella stagione 2010-2011 sfiora la Serie A perdendo la finale play-off contro il Novara. L'8 luglio 2013 lascia la carica di presidente a Diego Penocchio mantenendo comunque il 52% della societ\u00e0. Penocchio era proprietario del gruppo Ormis ed ex vice-presidente del , ed era coinvolto nelle vicende che avrebbero portato al fallimento del club emiliano nel 2015, per le quali sarebbe stato condannato a 2 anni e mezzo di reclusione nel 2020.\nNello stesso giorno in cui cede la presidenza a Penocchio, Cestaro assume il ruolo di consigliere nel Consiglio di amministrazione. Il 14 gennaio 2014 cede il restante 52% delle quote del Calcio Padova a Diego Penocchio che diventa cos\u00ec proprietario unico della societa biancoscudata. Inoltre rassegna le dimissioni da membro del Consiglio di Amministrazione del Calcio Padova S.p.A.\nVita privata.\nHa tre figli: Paolo, Laura e Lorenzo, tutti attivi nell'azienda di famiglia. Lorenzo \u00e8 stato anche vicepresidente e consigliere del Calcio Padova.\nIl 27 dicembre 1994 viene nominato Commendatore su proposta della Presidenza del Consiglio dei ministri, mentre il 1\u00ba giugno 2001 viene nominato Cavaliere del lavoro dal Presidente Ciampi."}
{"id": "1927371", "revid": "1566286", "url": "https://it.wikipedia.org/wiki?curid=1927371", "title": "George Sidney", "text": "Biografia.\nGeorge Sidney \u00e8 stato sposato tre volte ed \u00e8 deceduto a causa di un linfoma all'et\u00e0 di 85 anni. \u00c8 stato anche presidente della Screen Directors Guild dal 1951 al 1959."}
{"id": "1927372", "revid": "767487", "url": "https://it.wikipedia.org/wiki?curid=1927372", "title": "Chocolat (film 1988)", "text": "Chocolat \u00e8 un film del 1988 diretto da Claire Denis, al suo esordio nella regia dopo essere stata assistente di Wim Wenders e Jim Jarmusch.\n\u00c8 stato presentato in concorso al 41\u00ba Festival di Cannes."}
{"id": "1927374", "revid": "287204", "url": "https://it.wikipedia.org/wiki?curid=1927374", "title": "Costellazioni familiari e sistemiche", "text": "Le costellazioni familiari e sistemiche sono una tecnica non provata, non scientifica e alternativa di terapia, sviluppatasi nell'ambito della psicologia sistemica messa a punto da Bert Hellinger.\nTale tecnica verrebbe definita \"psico/quantica\" e riprenderebbe aspetti dall'ipnosi di Milton Erickson, dallo psicodramma di Moreno, dalla \"Gestalt\" di Perls, dalla terapia familiare, ispirandosi anche agli assunti di Jung, Freud e altri autori che, secondo i suoi sostenitori, avrebbero intuito le implicazioni dell'aspetto generazionale sulle sintomatologie.\nSecondo i suoi sostenitori, ci\u00f2 che pi\u00f9 si evidenzierebbe nel procedimento di questa tecnica \u00e8 il poter accedere attraverso i \"movimenti dei rappresentanti\" a un \"Campo Familiare Informato\" che, al di l\u00e0 del tempo, continua a mantenere intatti tutti gli avvenimenti accaduti in una determinata famiglia. Alcuni eventi \"resterebbero registrati\" in un cosiddetto \"Campo Quantico\" incorruttibile alla verit\u00e0 nascosta, rielaborata o modellata. \nLe costellazioni familiari non sono supportate da evidenze scientifiche e vanno relegate al campo delle pseudoscienze. \nAspetti generali.\nTra gli anni '70 e '80 l'interesse terapeutico si \u00e8 spostato verso i legami trans-generazionali con la famiglia di origine, all'inizio degli anni '80 Alejandro Jodorowsky ha coniato il vocabolo psico-genealogia, poi evoluto in meta-genealogia. Secondo Jodorowsky\nla disciplina ha le sue radici nella psicologia, nell'arte, nella scienza e nelle tradizioni spirituali ed esoteriche. L'individuo sarebbe cos\u00ec il prodotto di due forze: una imitatrice che viene dal passato e una creatrice guidata dalla coscienza universale, quando l'individuo cambia tutto l'albero genealogico reagisce. La tematica \u00e8 poi evoluta nella psico-magia che invece di sublimare le pulsioni le realizza in modo metaforico. Quasi contemporaneamente Bert Hellinger inizia il suo percorso di studio nel campo terapeutico e dal 1993 inizia ad ideare il metodo delle costellazioni familiari sistemiche. La tecnica dichiara di basarsi su teorie e prassi psicologiche, a partire dalla psicoanalisi (Bert Hellinger, l'ideatore delle costellazioni familiari, \u00e8 stato sacerdote prima che psicoanalista), riprendendo poi molti aspetti dalla psicoterapia della Gestalt, dalla psicoterapia sistemico familiare, dall'ipnosi eriksoniana, e dallo psicodramma di Moreno.\nBert Hellinger a partire dal 1980 espose le basi delle sue linee teoretiche e metodologiche in merito alle costellazioni familiari e sistemiche.\nPoco dopo, in Francia Anne Sch\u00fctzenberger mise a punto una tecnica che si potrebbe definire sorella delle costellazioni familiari, chiamata \"Sindrome degli Antenati\". Qualche anno pi\u00f9 tardi, nel '90, due sorelle psicoterapeute del \"Mental Research Institute\" di Palo Alto, Doris e Lise Langlois, misero a punto un'altra tecnica simile, dandole il nome di \"psicogenealogia\".\nSecondo Hellinger e i suoi sostenitori, gli elementi teoretici che sono alla base della terapia sarebbero ripresi da numerose concezioni e pratiche sviluppate nell'ambito della psicologia e della psicoanalisi, ma anche di altre definite come pseudoscientifiche.\nHellinger ritiene che - a suo parere - la vita di ognuno sarebbe condizionata da destini e sentimenti che non sarebbero veramente propri e personali; anche malattie gravi, il desiderio di morte e problemi sul lavoro potrebbero essere dovuti, secondo questa sua teoria, a \"irretimenti\" del sistema-famiglia e, a suo dire, potrebbero essere portati alla luce attraverso il processo delle cosiddette \"costellazioni familiari\".\nQueste sono costituite da una \"messa in scena\", riprodotta da \"rappresentanti\", che in modo intuitivo ricreerebbero le inter-dipendenze esistenti tra i componenti di una famiglia o di un gruppo, permettendo in tal modo di evidenziare le presunte dinamiche inconsce che, nel suo modello, produrrebbero sofferenza in molti aspetti della vita (relazioni affettive, relazioni professionali, rapporto con il denaro e con la salute).\nCi\u00f2 che accade durante una rappresentazione familiare \u00e8 stato ipoteticamente spiegato rifacendosi a teorie note ma non generalmente accettate da tutta la comunit\u00e0 scientifica: la teoria dei campi morfogenetici di Rupert Sheldrake, le dichiarazioni di Masaru Emoto sulla presunta \"memoria delle acque\", i diversi stati di coscienza cui fa riferimento l'ipnosi eriksoniana, e altro.\nNon risultano esistere prove cliniche di efficacia o di sicurezza del metodo che siano state pubblicate nella letteratura scientifica internazionale \"peer-reviewed\". I risultati di questo metodo sono stati attribuiti dalla letteratura scientifica a fenomeni come l'effetto placebo, la suggestione e l'empatia.\nTecnica.\nLa \"costellazione\" si svolge, di norma ma non esclusivamente, nel corso di seminari di gruppo, dove uno o pi\u00f9 partecipanti sono potenzialmente interessati a rappresentare la propria \u201ccostellazione familiare\". I seminari riguardanti le \"costellazioni sistemiche\", cio\u00e8 riguardanti gruppi o strutture sociali, come quelli del lavoro, di nazioni, di religioni, di societ\u00e0, si svolgono con una struttura simile.\nTutti i presenti si dispongono, seduti, in un cerchio molto ampio e tra loro si pone anche il conduttore, detto anche \"facilitatore\". Questi coadiuva i presenti a raggiungere uno stato di rilassamento e presenza attiva, e verifica chi tra i presenti intenda mettere in atto la propria costellazione; in linea di principio, \u00e8 data la precedenza a chi non manifesta apprensione, ansia, fretta e si fa percepire come sicuro di poter formulare la propria questione in maniera chiara e precisa.\n\u00c8 evidente che il tipo di ruolo svolto dal conduttore \u00e8 basato su funzioni e competenze di tipo psicologico-professionale rivolte a un gruppo terapeutico; si pone pertanto il problema della qualificazione psicoterapeutica dei conduttori.\nLa domanda di apertura e le domande sulla famiglia.\nIl conduttore invita la persona prescelta a sedersi al suo fianco e quindi pone la domanda di apertura, che serve a focalizzare il tema da \"esplorare\". Il facilitatore aiuta il partecipante nel fornire la risposta pi\u00f9 chiara, centrata e breve possibile. Secondo quanto esposto, sar\u00e0 evidente se sar\u00e0 rappresentato il sistema familiare d'origine o quello attuale. Se la risposta riguarda il passato, \u00e8 interessata la famiglia d'origine (genitori, fratelli e sorelle, nonni, zii, ecc.); se la risposta riguarda il presente, \u00e8 esposta la famiglia attuale (marito o moglie, compagno o compagna, attuale o eventualmente precedente, figli, e cos\u00ec via). In alcuni casi, le risposte riguardano entrambe le costellazioni (quella di origine e l'attuale).\nSecondo il tema formulato nella prima risposta, il conduttore pone altre brevi e circostanziate domande, sulla famiglia di origine e/o su quella attuale; alla persona \u00e8 richiesto di formulare risposte molto brevi, concise e centrate unicamente sui fatti evitando di emettere commenti, interpretazioni, impressioni o emozioni personali.\nLa scelta e il posizionamento dei rappresentanti.\nDietro invito del conduttore, il quale definisce quali debbano essere i membri della famiglia chiamati in causa nella \"messa in scena\", la persona in questione, dopo essersi concentrata, sceglie tra i presenti, senza alcun criterio di somiglianza fisica o di et\u00e0 ma solo di corrispondenza di sesso, un rappresentante per se stesso e per ogni suo familiare coinvolto, anche se gi\u00e0 deceduto. La scelta si svolge in silenzio. Poi la persona interessata ha il compito, senza pensarvi troppo a lungo e sempre in concentrato silenzio, di prendere per le mani o per le spalle i rappresentanti scelti e di posizionarli al centro del cerchio, in relazione l'uno con l'altro, secondo il proprio sentire e secondo la sua immagine interiore. Non deve dar loro alcuna particolare impostazione fisica: i rappresentanti sono inizialmente sempre tutti in piedi, con le braccia lungo i fianchi e la testa diritta. Non devono nemmeno essere date istruzioni su stati d'animo da percepire o spiegazioni sulla loro reciproca posizione o eventuali sguardi significativi; la persona deve solamente badare a indicare chiaramente dove lo sguardo del rappresentante deve indirizzarsi. Quando ha finito di posizionare tutti i membri della famiglia che sono stati coinvolti, il cliente si siede di fianco al conduttore in modo che entrambi abbiano la visione completa dell'insieme. Da questo momento in poi \u00e8 solo uno spettatore silente, a meno che il facilitatore non lo coinvolga direttamente, e lascia che tutto ci\u00f2 che avviene agisca su di lui.\nLo svolgimento della costellazione.\nAi rappresentanti viene richiesto di assecondare, senza alcuna teatralit\u00e0, ogni loro basilare e istintivo movimento fisico in quanto, secondo la teoria di Hellinger, essi avrebbero - in maniera del tutto inconsapevole - cominciato ad avvertire ci\u00f2 che i membri della famiglia avrebbero realmente provato, accedendo non solo ai sentimenti ma anche, in molti casi, alle sensazioni corporee dei loro rappresentati. Secondo Hellinger sarebbero infatti entrati in contatto con un \"campo energetico\" (concetto privo per\u00f2 di qualunque base scientifica, e di cui non \u00e8 mai stata dimostrata l'esistenza) del sistema familiare in questione.\nIl conduttore lavorerebbe quindi con le presunte \"forze\" che, a dire di Hellinger, agirebbero e guiderebbero il cosiddetto \"campo energetico\" del sistema familiare messo in atto.\nA volte il conduttore interviene spostando fisicamente i rappresentanti in altre posizioni spaziali; a volte chiede loro di esprimere, con poche e semplici parole, le proprie percezioni fisiche del momento o il loro stato d'animo o i sentimenti verso se stessi o verso gli altri componenti della costellazione, e sempre e solo in quanto rappresentanti. A volte chiede loro di provare a pronunciare semplici frasi che servirebbero ad annunciare tensioni o a scioglierle (\"sono arrabbiato con te\", \"ti prego\", \"ti rispetto\", \"ti onoro\", \"tienimi con te\", e cos\u00ec via). In altre occasioni reintegra nella \"costellazione\", con nuovi e altri rappresentanti, membri della famiglia che sono stati in passato esclusi o dimenticati dal nucleo familiare in questione. Molto spesso, e verso il termine della rappresentazione, il facilitatore chiede al cliente di inserirsi al posto del proprio rappresentante in quanto, secondo Hellinger, questo consentirebbe una completa e a questo punto integrata visione dell'insieme, e favorirebbe un'ulteriore presa di contatto con i cambiamenti che sarebbero avvenuti e che starebbero avvenendo.\nTermine della costellazione.\nAttraverso quindi un misurato e graduale cambiamento di posizioni spaziali ed emotive dei rappresentanti, che il pi\u00f9 delle volte si ritiene sarebbe avvenuto in maniera spontanea e, a volte, invece attraverso l'intervento del conduttore, la \"costellazione\" evolverebbe verso livelli generali di maggiore comprensione, partecipazione e verso un'immagine di armonia, equilibrio e pace, che sarebbe a tutto vantaggio della persona interessata ma, di riflesso e nella maggioranza dei casi, porterebbe vantaggio anche al nucleo familiare stesso e per tutti i partecipanti al seminario.\nL'immagine creata secondo la teoria di Hellinger potrebbe - a suo dire - far iniziare una presunta trasformazione interiore della persona in questione, che potrebbe durare anche per un lungo periodo e coinvolgerebbe l'intelletto, la nostra parte consapevole, in maniera assai limitata.\nUna costellazione, in genere, pu\u00f2 durare dai 20 minuti a un'ora, ma vi possono essere costellazioni pi\u00f9 brevi o pi\u00f9 lunghe. Scopo principale dell'agito non sarebbe quello di far chiarezza sulle migliaia di \"ombreggiature\" presenti in una famiglia, ma quello di portare in vista il cosiddetto \"irretimento\", che costituirebbe secondo le teorie di Hellinger, l\"impasse\" saliente per la persona interessata.\nSe la costellazione dovesse mostrarsi come particolarmente emotiva, il facilitatore pu\u00f2 porre termine alla rappresentazione, cos\u00ec come pu\u00f2 fermarla se la situazione in atto dovesse manifestare stagnazione o mancanza di energia. In genere viene sconsigliato di attuare un'altra costellazione, anche se in merito ad altri temi, in tempi brevi.\nCritiche.\nLe costellazioni familiari non sono accettate dalla scienza e divergono sensibilmente dalle forme convenzionali di terapia cognitiva, del comportamento e della psicodinamica; l'efficacia di questa pratica non \u00e8 verificata scientificamente ed \u00e8 associata a modelli esplicativi di tipo pseudoscientifico. Il metodo \u00e8 stato descritto da alcuni come una forma di misticismo quantico, criticando come il suo fondatore Bert Hellinger abbia incorporato nella sua spiegazione idee pseudoscientifiche non confutabili, come quelle della cosiddetta risonanza morfica."}
{"id": "1927376", "revid": "300067", "url": "https://it.wikipedia.org/wiki?curid=1927376", "title": "Sasha Kaun", "text": ""}
{"id": "1927377", "revid": "767487", "url": "https://it.wikipedia.org/wiki?curid=1927377", "title": "Nadia e il mistero di Fuzzy", "text": " \u00e8 un film d'animazione del 1991 diretto da Sho Aono.\nSi tratta del seguito della serie animata \"Nadia - Il mistero della pietra azzurra\".\nTrama.\nLa storia si svolge nel 1892, due anni dopo la morte di Gargoyle (Argo). Jean \u00e8 tornato ad abitare nella sua casa in Francia, mentre Nadia, che vuole realizzarsi per non dover dipendere da nessuno, \u00e8 andata a Londra a lavorare per qualche tempo presso un giornale come apprendista giornalista.\nImprovvisamente cominciano ad accadere dei fatti straordinari: alcuni importanti personaggi politici e militari senza alcun motivo scompaiono trasformandosi in polvere. Casualmente Nadia scopre che dietro a queste improvvise sparizioni ci sono i Neo-Atlantidi, che non hanno rinunciato a conquistare il mondo. Il loro piano \u00e8 di sostituire i pi\u00f9 importanti \"leader\" mondiali con gli esseri umani artificiali progettati dal Professor Whola per scatenare una guerra mondiale e soggiogare cos\u00ec l'umanit\u00e0. Ma questi esseri sono ancora imperfetti e questa loro instabilit\u00e0 li porta a volte ad autodistruggersi e a trasformarsi in polvere.\nIl Professor Whola, dopo aver subito l'ostracismo del mondo scientifico per le sue ricerche sulla clonazione delle cellule, ha perso prima la moglie e poi la figlia Fuzzy in terribili circostanze ed ha cercato di sostituire la ragazzina con una copia artificiale da lui progettata; si \u00e8 per\u00f2 reso presto conto che la figlia non sarebbe mai pi\u00f9 tornata e quella creatura che la sostituiva non era altro che una copia imperfetta e senza valore. Dopo queste esperienze Whole ha cominciato ad odiare l'umanit\u00e0 e soprattutto la \"nuova\" Fuzzy, ed ha acconsentito ad aiutare i piani dei Neo-Atlantidi.\nToccher\u00e0 quindi a Nadia, Jean, Fuzzy e al trio Grandis Granva, Sanson e Hanson, il difficile compito di impedire una vera e propria catastrofe mondiale. Alla fine, dopo molte avventure, la base dei Neo-Atlantidi sull'isola \"Tango-Tango\" verr\u00e0 distrutta definitivamente e tutti gli esseri artificiali che si erano sostituiti ai potenti della terra si trasformeranno in polvere. La guerra verr\u00e0 scongiurata, ma anche la giovane Fuzzy, anch'essa essere umano artificiale imperfetto ed instabile, svanir\u00e0, non prima di essersi fatta promettere da Nadia di avere sempre fiducia in Jean.\nQuando tutto \u00e8 finito, Nadia ritorna a Londra per terminare il suo tirocinio e per scrivere la storia di Gargoyle e di Fuzzy, in modo che nulla venga dimenticato, promettendo a Jean di ritornare da lui non appena terminata la sua opera. L'ultima scena del film \u00e8 un primo piano della lapide in ricordo di Fuzzy, con ai piedi le copie dei due libri che Nadia finalmente ha terminato di scrivere.\nPersonaggi.\nI nomi dei personaggi sono indicati come risultano dall'edizione in DVD del 2006 curata dalla Yamato, con eventualmente tra parentesi il nome come dall'edizione Fininvest del 1992.\nHa ormai 17 anni e da qualche tempo fa la poco appagante professione di apprendista giornalista a Londra. Ha deciso di ritornare dal suo Jean solamente quando sar\u00e0 riuscita a realizzarsi come donna indipendente, ma non ha perso il suo carattere scontroso e testardo, al quale si aggiunge una punta di gelosia quando scopre il profondo rapporto di amicizia che c'\u00e8 tra Jean e Fuzzy.\n\u00c8 ritornato a vivere nella sua casa a Le Havre in Francia, sempre alle prese con le sue invenzioni e in attesa del ritorno di Nadia. Salva la vita a Fuzzy in procinto di annegare e verr\u00e0 da lei coinvolto in una serie di avventure volte a salvare l'umanit\u00e0 dalle mire di Geiger e dei Neo-Atlantidi.\nDopo le avventure vissute in \"Nadia - Il mistero della pietra azzurra\" hanno continuato a vivere al limite della legalit\u00e0. Verranno assoldati da Geiger per catturare Fuzzy e Jean, ma nonostante le apparenze di avventurieri senza scrupoli, continueranno a proteggere i ragazzi anche con l'aiuto del mezzo corazzato \"Gratan II\". \nGraziosa ed educata, \u00e8 una ragazza creata in laboratorio dal professor Whola, per sostituire la figlia Fuzzy morta in circostanze tragiche. L'uomo arriver\u00e0 ad odiare la ragazza, simulacro imperfetto della figlia, ma Fuzzy nonostante questo continuer\u00e0 a considerare e ad amare Whola come un padre.\nHa fatto importanti studi sulla replicazione cellulare ed \u00e8 riuscito a riprodurre cellule partendo da materiale inorganico. Per questo ha subito una grande repressione da parte di molte religioni e alla fine \u00e8 stato bandito dal mondo accademico. Dopo la morte della figlia Fuzzy, ha applicato le sue scoperte per tentare di fare rivivere la ragazza in un essere umano artificiale. Verr\u00e0 assoldato da Geiger, capo dei Neo-Atlantici per creare in laboratorio degli esseri umani artificiali che avrebbero sostituito la classe dirigente mondiale.\nNuovo capo dei Neo-Atlantici dopo la morte di Gargoyle (Argo); malvagio e sadico, tenta di utilizzare gli studi del Professor Whola per scatenare senza scrupoli una guerra mondiale e poter quindi soggiogare l'umanit\u00e0. Nel suo intento non esita ad uccidere i suoi sottoposti al minimo segno di errore o di ribellione. Possiede una lama nascosta in un bastone, con la quale uccide in modo vigliacco e spietato le vittime.\nDistribuzione.\nIl film \u00e8 stato proiettato per la prima volta nelle sale cinematografiche giapponesi il 29 giugno 1991.\nIn Italia \u00e8 stato trasmesso in prima visione in TV su Italia 1 nel 1994. Nel 2006 la Yamato Video ne ha curato una nuova edizione per la distribuzione su DVD, con un nuovo doppiaggio e con i nomi dei personaggi che rispecchiano quelli dell'edizione originale giapponese."}
{"id": "1927383", "revid": "18254389", "url": "https://it.wikipedia.org/wiki?curid=1927383", "title": "Don Gaetano Capasso", "text": ""}
{"id": "1927384", "revid": "729019", "url": "https://it.wikipedia.org/wiki?curid=1927384", "title": "Aviosuperficie Alisoriano", "text": "L'Aviosuperficie AliSoriano \u00e8 una pista di atterraggio e decollo (aviosuperficie) di piccoli aerei situata a Soriano nel Cimino.\nL'aviosuperficie, in erba, \u00e8 lunga 400 metri e larga 35 metri circa, con orientamento 01/19.\nL'orientamento preferenziale per i decolli \u00e8 il 01, mentre per gli atterraggi il 19.\nIl circuito \u00e8 del tipo standard.\nL'intera infrastruttura \u00e8 utilizzata anche dalla Protezione Civile in quanto trovandosi in una posizione baricentrica rispetto ai comuni attigui \u00e8 per questo considerata un punto strategico."}
{"id": "1927390", "revid": "327773", "url": "https://it.wikipedia.org/wiki?curid=1927390", "title": "Gobero", "text": "Gobero \u00e8 un sito archeologico situato nella parte occidentale del deserto del T\u00e9n\u00e9r\u00e9, in Niger, sulle sponde di un paleolago scomparso, che ha restituito sepolture dell'Olocene.\nIl sito venne identificato nel 2000 nel corso di una ricerca paleontologica nel Niger centrale e venne scavato nel 2005 e 2006 dal team multidisciplinare del \"Gobero Archaeological Project\", della National Geographic Society, che ha indagato 67 tombe di un sito con due fasi di occupazione, legate a periodi climatici umidi nel deserto del Sahara (Olocene antico e medio). Parallelamente sono stati indagati i depositi lacustri ad esso collegati\nPrima fase di occupazione.\nLa prima fase di occupazione, datata tra il 7700 e il 6200 a.C., ha restituito una necropoli con 17 sepolture, associate ad un insediamento stabile. La necropoli \u00e8 riferibile ad una popolazione di cacciatori/pescatori e raccoglitori di alta statura, etnicamente simile alle popolazioni iberomaurusiane e capsiane del Maghreb e ai tipi umani mechtoidi del Mali e della Mauritania. Utilizzavano recipienti in ceramica e i manufatti mostrano affinit\u00e0 con la cultura kiffiana (dal sito di Adrar-n-Kiffi, presso Adrar Bous, a circa 500\u00a0km pi\u00f9 a nord). I defunti venivano seppelliti in posizione flessa e supini.\nAlla fine del periodo un innalzamento nel livello del lago sommerse il pi\u00f9 antico insediamento e costrinse gli abitanti a spostarsi verosimilmente poco lontano. Successivamente, a seguito di un nuovo periodo arido, il lago si prosciug\u00f2 e il sito venne abbandonato per circa un millennio.\nSeconda fase di occupazione.\nCon il ritorno di condizioni climatiche umide, il paleolago si riform\u00f2, sebbene probabilmente pi\u00f9 basso che in precedenza, e si ebbe una seconda fase di occupazione, datata tra il 5200 e il 2500 a.C., riferibile ad una popolazione di minore statura e meno robusta, che non sembra collegata ad alcun gruppo etnico noto del medio olocene.\nI defunti erano sepolti in posizione semiflessa ed adagiati su uno dei fianchi e in alcuni casi presentavano un ridotto corredo funerario e ornamenti personali. Una donna adulta e due bambini, morti insieme, ma senza segni di traumi, vennero sepolti con le braccia e le gambe allacciati ed erano stati deposti su un letto di fiori dei quali si sono rinvenute le tracce dei pollini.\nL'industria litica presenta i coltelli a disco, un tipico manufatto della cultura tenereana e come questa utilizzava una roccia verdastra a grana fine, per la quale era stato supposto un commercio a lunga distanza. La pietra \u00e8 stata invece identificata dagli scopritori come felsite, una roccia vulcanica costituita da feldspato microcristallino, e la sua origine \u00e8 stata riconosciuta in un sito di estrazione posto circa 160\u00a0km pi\u00f9 a nord del Gobero, sul massiccio dell'A\u00efr (Alallaka wadi). Altri siti estrattivi dovevano probabilmente esistere nella stessa area.\nUn insediamento stabile sembra testimoniato dalle numerose sepolture, spesso di individui molto giovani e dall'abbondanza di scorie della lavorazione della pietra.\nLa dieta era fortemente differenziata, forse in risposta a difficolt\u00e0 climatiche, comprendendo molluschi, pesci e animali selvatici uccisi nella caccia, tra i quali tartarughe e coccodrilli. Erano presenti bovini addomesticati, che per\u00f2 non sembrano essere stati utilizzati per la carne. La raccolta di cereali doveva integrare l'alimentazione.\nCon un nuovo periodo arido il lago dovette nuovamente prosciugarsi, causando la fine dell'occupazione stabile. Il sito fu tuttavia ancora frequentato fino in epoca storica da pastori nomadi."}
{"id": "1927391", "revid": "110157", "url": "https://it.wikipedia.org/wiki?curid=1927391", "title": "I Need You to Turn To", "text": "I Need You to Turn To \u00e8 una canzone scritta ed interpretata da Elton John. Il testo \u00e8 di Bernie Taupin.\nProviene dall'omonimo album \"Elton John\" del 1970, nel quale \u00e8 la seconda traccia; inizialmente creata come una ballata per il pianoforte, nella versione definitiva mostra invece John alle prese con il clavicembalo nel pi\u00f9 puro stile barocco. \u00c8 inoltre evidente in tutto il brano l'orchestra sinfonica che accompagna la voce della rockstar. Il brano dest\u00f2 l'interesse, insieme all'album di provenienza, di molte riviste musicali come \"Rolling Stone\".\nDi \"I Need You To Turn To\" esiste anche una demo, pubblicata sulla raccolta del 1994 \"The Unsurpassed Dick James Demos\".\nEseguita spesso nei concerti (soprattutto nei solo piano), \u00e8 anche la seconda traccia dell'album live del 1987 \"Live in Australia with the Melbourne Symphony Orchestra\".\nIn italiano \u00e8 stata incisa dai Dik Dik con il titolo tradotto in \"E ho bisogno di te\", con il testo scritto dal cantante del complesso, Giancarlo Sbriziolo detto \"Lallo\", che in questa occasione usa lo pseudonimo Sbrigo."}
{"id": "1927392", "revid": "436907", "url": "https://it.wikipedia.org/wiki?curid=1927392", "title": "Jon Hopkins", "text": "Principalmente attivo nell'ambito della musica elettronica, Hopkins ha iniziato la carriera suonando la tastiera per Imogen Heap. Ha anche collaborato nella produzione di dischi di Brian Eno e dei Coldplay.\nMusicalmente, Hopkins integra nei suoi brani l'utilizzo del pianoforte (che ha studiato sin da quando era un bambino) con il sintetizzatore, creando una musica che alterna sequenze molto melodiche a parti nettamente pi\u00f9 esplosive, con brani potenti e atmosferici, inserendo suoni propri della musica d'ambiente, che ha sperimentato sin dall'inizio della carriera. Nell'album \"Immunity\" l'artista inglese ha sperimentato molto anche con la musica techno.\nBiografia.\nHopkins inizi\u00f2 a suonare il pianoforte all'et\u00e0 di cinque anni, mentre a dodici anni entr\u00f2 al Royal College of Music di Londra.\nNel 1999 si avvi\u00f2 ufficialmente alla carriera musicale firmando un contratto discografico con l'etichetta londinese Just Music ed inizia a registrare il suo album d'esordio, intitolato \"Opalescent\" e pubblicato nel 2001.\nNel 2004 pubblic\u00f2, sempre per la Just Music, \"Contact Note\", a cui collaborarono Imogen Heap e Lisa Lindley-Jones. Nello stesso anno, attraverso Leo Abrahams (Imogen Heap), venne a contatto con Brian Eno, storico produttore e musicista elettronico. Collabora con Eno nell'album \"Another Day on Earth\". Nel frattempo produce l'album di King Creosote \"Bombshell\" e coscrive con David Holmes un brano.\nNel 2007 ha coprodotto il quarto album in studio dei Coldplay \"Viva la vida or Death and All His Friends\", nel quale il brano di Hopkins \"Light Through the Veins\" \u00e8 stato utilizzato come introduzione per il brano d'apertura \"Life in Technicolor\" e chiusura per la traccia fantasma \"The Escapist\". Dopo aver partecipato al tour con i Coldplay, il musicista ha firmato un contratto discografico con la Domino Records. Nel 2008 ha collaborato con David Holmes nell'album \"The Holy Pictures\".\nNel maggio 2009, Hopkins ha pubblicato il suo terzo album da solista, intitolato \"Insides\" e promosso da un tour a cui hanno partecipato anche The xx, R\u00f6yksopp e Four Tet. Nel giugno dello stesso anno si \u00e8 esibito con Brian Eno ed altri musicisti al teatro dell'opera di Sydney in un concerto-evento che si \u00e8 ripetuto l'anno seguente a Brighton. Sempre nel 2009 collabora con i Tunng e con Eno e Leo Abrahams alla colonna sonora del film \"Amabili resti\". L'anno seguente realizza la colonna sonora del film di Gareth Edwards \"Monsters\", a cui ha collaborato il violinista italiano Davide Rossi.\nNel 2010 lavora in studio ancora con Leo Abrahams e Brian Eno realizzando l'album \"Small Craft on a Milk Sea\" (Warp Records). Nel 2011 collabora col musicista scozzese King Creosote per \"Diamond Mine\".\nNel marzo 2013 ha annunciato il suo quarto album solista, intitolato \"Immunity\" e pubblicato il 3 giugno dalla Domino Records. Anticipato dal singolo \"Open Eye Signal\", il disco ha ottenuto un ampio riscontro da parte del pubblico e della critica specializzata. Nello stesso anno ha composto la colonna sonora del film di Kevin Macdonald \"Come vivo ora\".\nNel 2019 ha collaborato alla realizzazione dell'album \"D.O.C.\" di Zucchero Fornaciari."}
{"id": "1927393", "revid": "287204", "url": "https://it.wikipedia.org/wiki?curid=1927393", "title": "Nuh (citt\u00e0)", "text": "Nuh \u00e8 una citt\u00e0 dell'India di 11.038 abitanti, capoluogo del distretto di Mewat, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 7' 0 N e 77\u00b0 1' 0 E e ha un'altitudine di 198 .\nSociet\u00e0.\nEvoluzione demografica.\nAl censimento del 2001 la popolazione di Nuh assommava a 11.038 persone, delle quali 5.829 maschi e 5.209 femmine. I bambini di et\u00e0 inferiore o uguale ai sei anni assommavano a 2.185, dei quali 1.116 maschi e 1.069 femmine. Infine, coloro che erano in grado di saper almeno leggere e scrivere erano 5.967, dei quali 3.689 maschi e 2.278 femmine."}
{"id": "1927397", "revid": "287204", "url": "https://it.wikipedia.org/wiki?curid=1927397", "title": "Narnaul", "text": "Narnaul \u00e8 una citt\u00e0 dell'India di 62.091 abitanti, capoluogo del distretto di Mahendragarh, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 2' 40 N e 76\u00b0 6' 30 E e ha un'altitudine di 297 .\nSociet\u00e0.\nEvoluzione demografica.\nAl censimento del 2001 la popolazione di Narnaul assommava a 62.091 persone, delle quali 33.036 maschi e 29.055 femmine. I bambini di et\u00e0 inferiore o uguale ai sei anni assommavano a 8.950, dei quali 4.984 maschi e 3.966 femmine. Infine, coloro che erano in grado di saper almeno leggere e scrivere erano 42.109, dei quali 25.156 maschi e 16.953 femmine."}
{"id": "1927399", "revid": "287204", "url": "https://it.wikipedia.org/wiki?curid=1927399", "title": "Karnal", "text": "Karnal \u00e8 una citt\u00e0 dell'India di 210.476 abitanti, capoluogo del distretto di Karnal, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 40' 60 N e 76\u00b0 58' 60 E e ha un'altitudine di 227 .\nSociet\u00e0.\nEvoluzione demografica.\nAl censimento del 2001 la popolazione di Karnal assommava a 210.476 persone, delle quali 112.263 maschi e 98.213 femmine. I bambini di et\u00e0 inferiore o uguale ai sei anni assommavano a 25.050, dei quali 14.119 maschi e 10.931 femmine. Infine, coloro che erano in grado di saper almeno leggere e scrivere erano 152.172, dei quali 85.150 maschi e 67.022 femmine."}
{"id": "1927400", "revid": "287204", "url": "https://it.wikipedia.org/wiki?curid=1927400", "title": "Kaithal", "text": "Kaithal \u00e8 una citt\u00e0 dell'India di 117.226 abitanti, capoluogo del distretto di Kaithal, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 48' 0 N e 76\u00b0 22' 60 E e ha un'altitudine di 219 .\nSociet\u00e0.\nEvoluzione demografica.\nAl censimento del 2001 la popolazione di Kaithal assommava a 117.226 persone, delle quali 63.090 maschi e 54.136 femmine. I bambini di et\u00e0 inferiore o uguale ai sei anni assommavano a 16.216, dei quali 9.189 maschi e 7.027 femmine. Infine, coloro che erano in grado di saper almeno leggere e scrivere erano 75.903, dei quali 44.382 maschi e 31.521 femmine."}
{"id": "1927401", "revid": "3082", "url": "https://it.wikipedia.org/wiki?curid=1927401", "title": "Comitatenses", "text": ""}
{"id": "1927404", "revid": "1543377", "url": "https://it.wikipedia.org/wiki?curid=1927404", "title": "Costituzione della Repubblica del Kosovo", "text": "La Costituzione della Repubblica del Kosovo (in albanese: Kushtetuta e Kosov\u00ebs; in serbo \u0423\u0441\u0442\u0430\u0432 \u041a\u043e\u0441\u043e\u0432a, \"Ustav Kosova\") \u00e8 entrata espressamente in vigore il 15 giugno 2008. In precedenza, il Kosovo era governato sulla base di un\nQuadro Costituzionale provvisorio - basato sulla Risoluzione 1244 del Consiglio di sicurezza delle Nazioni Unite e ratificato nel 2001 - che prevedeva le Istituzioni provvisorie di autogoverno, riservando l'autorit\u00e0 finale ad un Rappresentante Speciale del Segretario generale delle Nazioni Unite.\nIl governo della Serbia, che considera il Kosovo parte del proprio territorio sovrano e rifiuta le rivendicazioni di indipendenza, non accetta la nuova costituzione. Tali dispute e questioni di sovranit\u00e0 sono sorte alla fine del XX secolo con la disgregazione della Jugoslavia, di cui la Serbia \u00e8 stata parte.\nCostituzione del 2008.\nUna bozza della nuova costituzione \u00e8 stata preparata e pubblicata nell'aprile 2008. Molte delle sue disposizioni derivano dal piano Ahtisaari, garantendo cos\u00ec diritti specifici ai gruppi di minoranza e prevedendo un ambiente pi\u00f9 sicuro per tutti i cittadini del Kosovo.\nLa Costituzione del Kosovo \u00e8 stata ratificata il 9 aprile 2008 ed \u00e8 entrata in vigore il 15 giugno 2008.\nLa Missione delle Nazioni Unite per l'Amministrazione Provvisoria in Kosovo per il momento non lascer\u00e0 il Kosovo, in quanto il Consiglio di Sicurezza delle Nazioni Unite non ha posto termine alla missione. Poich\u00e9 la nuova costituzione non sar\u00e0 applicata nelle enclavi serbe del Kosovo, la sua entrata in vigore nelle parti dominate dagli Albanesi equivale ad una suddivisione \"de facto\" del Kosovo.\nLa premessa recita:\n\"Noi, popolo del Kosovo, Determinati a costruire un futuro del Kosovo come un paese libero, democratico e amante della pace che sar\u00e0 una patria per tutti i suoi cittadini;\nImpegnati nella creazione di uno stato di cittadini liberi che garantir\u00e0 i diritti di ogni cittadino, le libert\u00e0 civili e l'uguaglianza di tutti i cittadini dinanzi alla legge;\nImpegnati nello stato del Kosovo come uno stato di benessere economico e prosperit\u00e0 sociale;\nConvinti che lo stato del Kosovo contribuir\u00e0 alla stabilit\u00e0 della regione e dell'intera Europa creando relazioni di buon vicinato e di cooperazione con tutti i paesi limitrofi;\nConvinti che lo stato del Kosovo sar\u00e0 un membro distinto della famiglia degli stati del mondo amanti della pace;\nCon l'intenzione di far partecipare pienamente lo stato del Kosovo ai processi di integrazione euro-atlantica;\nIn maniera solenne, approviamo la Costituzione della Repubblica del Kosovo.\"\nEssa stabilisce anche che \"La Repubblica del Kosovo non avr\u00e0 rivendicazioni territoriali contro, e non cercher\u00e0 un'unione con, qualsiasi Stato o parte di qualsiasi Stato.\", questo essendo un chiaro messaggio contro qualsiasi possibile rivendicazione irredentista (unione con l'Albania, o annessione di aree albanesi collocate all'interno della Serbia). Essa prevede uno stato laico \"neutrale nelle questioni delle credenze religiose\" (articolo 8). La costituzione kosovara si compone di 14 capitoli e 162 articoli.\nStoria.\nNel 1913, la Serbia acquis\u00ec la sovranit\u00e0 sul Kosovo in base alle disposizioni dei trattati di Londra e di Bucarest. Un distinto accordo serbo-turco fu concluso il 14 marzo 1914. Nel 1918, fu formato il Regno di Jugoslavia e la regione divenne parte delle banovine di Morava, Zeta e Vardar.\nNel 1946, fu costituita all'interno della Serbia l'autonoma \"area kosovaro-metochiana\". La Costituzione jugoslava del 1963 riconobbe \"Kosovo e Metochia\" come una provincia autonoma nell'ambito della Repubblica Socialista di Serbia. Nel 1968, la provincia fu ribattezzata \"Kosovo\".\nLa Costituzione provinciale del Kosovo (1974) fu la prima costituzione della regione. La costituzione federale jugoslava del 1974 concesse al Kosovo e alla Vojvodina prerogative proprie delle repubbliche della federazione, sebbene esse rimanessero parti costitutive della Serbia secondo la costituzione federale, repubblicana e provinciale. In seguito al cambiamento dello status giuridico del Kosovo nel 1974, le autorit\u00e0 della repubblica serba cercarono di reintegrare il Kosovo nella Serbia proponendo vari emendamenti costituzionali, ma non furono in grado di ottenere il consenso richiesto da tutte le repubbliche jugoslave.\nIn risposta alle continue richieste della popolazione albanesi per lo status di repubblica durante gli anni ottanta, la Serbia promulg\u00f2 una nuova costituzione repubblicana nel 1990, rinominando la provincia \"Kosovo e Metochia\" e riportando effettivamente il suo stato legale a quello della costituzione federale del 1946. In risposta, l'assemblea provinciale del Kosovo eman\u00f2 una \"Dichiarazione di indipendenza\" il 2 luglio 1990, separandosi dalla Serbia (ma non dalla Jugoslavia) in base all'affermazione che gli Albanesi erano un popolo (\"narod\") all'interno della \"Federazione-Confederazione jugoslava\", avente diritto all'autodeterminazione. La Dichiarazione dell'assemblea fu ritenuta incostituzionale dalla Corte costituzionale jugoslava nel 1991, con la motivazione che un cambiamento dello status della provincia avrebbe richiesto modifiche alle costituzioni jugoslava e serba. Poich\u00e9 la Dichiarazione avrebbe influenzato la dimensione territoriale e i confini della Serbia, secondo la costituzione del 1974 essa richiedeva il consenso della Serbia. Inoltre, dal momento che gli Albanesi non erano una nazione costitutiva della Jugoslavia all'interno della costituzione jugoslava del 1974, ma piuttosto una minoranza nazionale, la corte stabil\u00ec che essi non avevano il diritto di invocare l'autodeterminazione al fine di proclamare il Kosovo una unit\u00e0 federale all'interno della Jugoslavia. La Serbia, dal canto suo, reag\u00ec alla Dichiarazione sciogliendo l'assemblea e il governo del Kosovo il 5 luglio 1990.\nLo stesso giorno la Repubblica di Kosova dichiar\u00f2 la sua secessione dalla Repubblica di Serbia e proclam\u00f2 la Costituzione del Kosovo (1990)."}
{"id": "1927405", "revid": "228587", "url": "https://it.wikipedia.org/wiki?curid=1927405", "title": "Comitatus", "text": "Il comitatus (dal latino, \"gruppo\", \"compagnia\") era l'esercito mobile degli imperatori romani del tardo impero.\nCon la riforma dell'esercito romano iniziata dagli imperatori illirici del III secolo (Gallieno, Claudio il Gotico, Aureliano) e portata a compimento da Diocleziano e Costantino I, le forze romane furono divise tra unit\u00e0 stanziate lungo il confine (in latino \"limes\") e per questo note come \"limitanei\", e unit\u00e0 mobili, costituenti un esercito a disposizione dell'imperatore che era fatto dirigere nelle zone dell'impero ove era necessaria una concentrazione di forze, tipicamente in occasione di invasioni dall'esterno o campagne contro nemici dell'impero; queste unit\u00e0 formavano il \"comitatus\" ed erano perci\u00f2 dette \"comitatenses\".\nLa vastit\u00e0 dell'Impero costrinse Costantino I a dover creare altri eserciti mobili, dislocati in varie regioni, al comando dei propri figli: Crispo, Costante, Costanzo e Costantino. Per distinguere l'esercito \"comitatensis\" regionale da quello sotto il diretto controllo dell'imperatore, quest'ultimo prese il titolo di \"praesentalis\". Questo esercito \"mobile\" era a sua volta diviso nelle seguenti sotto-unit\u00e0, differenziate tra loro per rango gerarchico:"}
{"id": "1927406", "revid": "287204", "url": "https://it.wikipedia.org/wiki?curid=1927406", "title": "Jind", "text": "Jind \u00e8 una citt\u00e0 dell'India di 136.089 abitanti, capoluogo del distretto di Jind, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 19' 0 N e 76\u00b0 19' 0 E e ha un'altitudine di 226 .\nSociet\u00e0.\nEvoluzione demografica.\nAl censimento del 2001 la popolazione di Jind assommava a 136.089 persone, delle quali 73.557 maschi e 62.532 femmine. I bambini di et\u00e0 inferiore o uguale ai sei anni assommavano a 18.519, dei quali 10.438 maschi e 8.081 femmine. Infine, coloro che erano in grado di saper almeno leggere e scrivere erano 93.423, dei quali 55.358 maschi e 38.065 femmine."}
{"id": "1927407", "revid": "34222", "url": "https://it.wikipedia.org/wiki?curid=1927407", "title": "Repubblica del Kosovo", "text": ""}
{"id": "1927408", "revid": "287204", "url": "https://it.wikipedia.org/wiki?curid=1927408", "title": "Jhajjar", "text": "Jhajjar \u00e8 una citt\u00e0 dell'India di 39.004 abitanti, capoluogo del distretto di Jhajjar, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 37' 0 N e 76\u00b0 39' 0 E e ha un'altitudine di 219 .\nSociet\u00e0.\nEvoluzione demografica.\nAl censimento del 2001 la popolazione di Jhajjar assommava a 39.004 persone, delle quali 20.966 maschi e 18.038 femmine. I bambini di et\u00e0 inferiore o uguale ai sei anni assommavano a 5.531, dei quali 3.086 maschi e 2.445 femmine. Infine, coloro che erano in grado di saper almeno leggere e scrivere erano 27.043, dei quali 15.960 maschi e 11.083 femmine."}
{"id": "1927413", "revid": "287204", "url": "https://it.wikipedia.org/wiki?curid=1927413", "title": "Fatehabad (Haryana)", "text": "Fatehabad \u00e8 una citt\u00e0 dell'India di 59.863 abitanti, capoluogo del distretto di Fatehabad, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 31' 0 N e 75\u00b0 27' 0 E e ha un'altitudine di 207 .\nSociet\u00e0.\nEvoluzione demografica.\nAl censimento del 2001 la popolazione di Fatehabad assommava a 59.863 persone, delle quali 31.953 maschi e 27.910 femmine. I bambini di et\u00e0 inferiore o uguale ai sei anni assommavano a 8.417, dei quali 4.729 maschi e 3.688 femmine. Infine, coloro che erano in grado di saper almeno leggere e scrivere erano 39.361, dei quali 22.656 maschi e 16.705 femmine."}
{"id": "1927420", "revid": "26630", "url": "https://it.wikipedia.org/wiki?curid=1927420", "title": "Intensit\u00e0 energetica", "text": "La misura macroeconomica nota come intensit\u00e0 energetica \u00e8 una misura dell'efficienza energetica del sistema economico di una nazione. Viene calcolata come unit\u00e0 di energia diviso unit\u00e0 di prodotto interno lordo (PIL).\nIntroduzione.\nMolti fattori influenzano l'intensit\u00e0 energetica complessiva dell'economia di una nazione. Molto influiscono la richieste di un migliore standard di vita generale e le condizioni di temperatura ambientale medie in quella nazione. Non \u00e8 insolito per certi climi particolarmente freddi o caldi il richiedere un maggiore consumo di energia nelle abitazioni e nei luoghi di lavoro, in modo da riscaldare gli ambienti (efficienti come la stufa a pellet, pompe di calore, o inefficienti come la stufa elettrica) oppure per rinfrescarli (uso dell'aria condizionata, del ventilatore, del frigorifero). Solitamente un paese con un tenore di vita progredito avr\u00e0 una maggiore prevalenza di questi beni di consumo e dunque presenter\u00e0 una maggiore intensit\u00e0 di energia rispetto a quelli con bassi standard di vita.\nNei Sistemi di Gestione dell'Energia (per esempio quelli certificati secondo ) l'intensit\u00e0 energetica \u00e8 uno dei parametri che compongono la performance energetica dell'organizzazione.\nConsumi domestici.\nIl ragionamento pi\u00f9 intuitivo, basato su statistiche che calcolano come la maggior parte dei consumi energetici mondiali sia dovuto ai consumi domestici, porta a supporre che l'efficienza energetica di una nazione, dipenda dagli elettrodomestici che impiega e dall'efficienza dei suoi edifici (per la peculiarit\u00e0 dei materiali da costruzione di base e i metodi accessori di risparmio energetico, come l'orientamento delle finestre verso il sole), l'illuminazione a basso consumo, un impianto di riscaldamento efficiente e l'isolamento termico), che attualmente sono certificati da organismi come l'americano LEED.\nNei paesi del terzo mondo l'energia consumata serve soprattutto per cucinare (spesso con forni a legna/detriti o con fornelli alimentati a bombole di gas) e riscaldare in modo rudimentale il proprio ambiente. Dal momento che gran parte della popolazione \u00e8 rurale, non \u00e8 neanche raggiunta dalla rete elettrica, e dunque molto spesso l'illuminazione e la disponibilit\u00e0 di potenza per gli elettrodomestici \u00e8 inesistente. Lentamente, nei paesi sottosviluppati si stanno diffondendo forni solari, pannelli solari e accumulatori piombo-acido, che permettono una discreta illuminazione notturna.\nAgricoltura.\nI consumi energetici variano molto da un tipo di coltivazione all'altro, e dall'applicazione dei moderni sistemi, che prevedono una diminuzione dell'utilizzo intensivo di manodopera e l'aumento nell'utilizzo delle macchine, con conseguente uso intensivo di energia.\nRiso.\nAd esempio il riso, tradizionalmente necessita di molta manodopera, per la semina in acquitrini da parte delle mondine. Allo stesso tempo l'utilizzo di fertilizzanti, pesticidi e macchine agricole \u00e8 molto basso. Il riso \u00e8 la base dell'alimentazione tradizionale nell'estremo oriente, in paesi come la Cina, la Corea del Sud, il Giappone, la Thailandia, il Vietnam, ma anche in India, Pakistan e Bangladesh, paesi che riescono a fornire quasi la totalit\u00e0 degli alimenti consumati dalle proprie popolazioni (in quantit\u00e0 che vanno dal pi\u00f9 che sufficiente fino alla soglia minima di sopravvivenza). Spesso nei paesi del terzo mondo si aggiunge la farina di riso al pane, in modo da ridurre l'utilizzo della costosa farina di frumento.\nBioetanolo.\nLa complessit\u00e0 del calcolo dell'intensit\u00e0 energetica in agricoltura si rende evidente, quando si stimano i consumi energetici inerenti alla produzione di bioetanolo. Ad esempio in Brasile, il bioetanolo si estrae dalla canna da zucchero, impiegando molta manodopera, e poche macchine agricole, cosa che comporta una buona efficienza energetica (EROEI attorno a 7). Negli Stati Uniti, la produzione di bioetanolo dal mais \u00e8 energeticamente meno efficiente, sia per le caratteristiche della pianta, che del clima, che per l'uso massiccio di macchine agricole, fatto che rende il bioetanolo nordamericano poco conveniente (l'EROEI si colloca attorno all'unit\u00e0).\nFrumento (triticum).\nIl frumento \u00e8 la base dell'alimentazione occidentale (serve per fare pane, pasta, biscotti, torte, ecc.) e viene coltivato da tempi remoti in tutta l'Europa Occidentale, ma anche Polonia, Ucraina e buona parte della Russia. La coltivazione tradizionale necessitava di un pesante aratro trainato da buoi, con una bassa produttivit\u00e0 per ettaro e per addetto. Attualmente le zone a maggiore produzione ed esportazione mondiale del grano sono gli Stati Uniti centro-settentrionali e gli Stati dell'ovest del Canada. La produzione moderna di frumento, che ha moltiplicato di sei volte le rese per ettaro (e molto di pi\u00f9 la produttivit\u00e0 per addetto) richiede l'utilizzo intensivo di macchine agricole (trattore con aratro e trebbiatrice). Nel 2008, l'incremento dei prezzi dei carburanti port\u00f2 al aumento mondiale dei prezzi del grano, gravato anche da ingenti costi di trasporto via nave (oltre che dal dirottamento verso la produzione di bioetanolo di buona parte del mais statunitense). Secondo alcuni analisti, la bassa produttivit\u00e0, l'alto consumo energetico, e l'inaffidabilit\u00e0 dei trattori prodotti in URSS progressivamente determin\u00f2 il crollo del sistema sovietico.\nIndustria.\nEsistono industrie che sono estremamente energivore, ad esempio l'industria chimica, l'industria metallurgica (molto l'acciaio da forno elettrico e ancora di pi\u00f9 quella dell'alluminio primario -prodotto da minerale-), che attualmente vengono localizzate spesso, oltre che vicino alle miniere, in luoghi dove si prevede una sovrabbondanza di generazione elettrica a buon mercato (come nei pressi delle dighe in Brasile, Guayana, Islanda, ecc.). Anche l'industria del cemento e quella della raffinazione del petrolio sono particolarmente intensive nell'uso di energia. Attualmente l'edilizia si avvale molto di tondini in acciaio, di cemento e di mattoni, e dunque consuma molta energia sia diretta che indirettamente. Le procedure stabilite dai protocolli LEEDs permettono processi costruttivi pi\u00f9 efficienti.\nAll'opposto, industrie come quelle dell'elettronica-robotica, della moda (calzature, tessili, accessori, ecc. sono molto intensive nell'utilizzo di mano d'opera), la falegnameria (e derivati come mobilifici, fabbriche di strumenti musicali, ecc.); i terziario come il turismo, la ricerca scientifica e l'industria culturale (cinema, musica, teatro, TV) in generale, consumano relativamente poca energia e sono adatte a paesi come l'Italia, che hanno poche risorse energetiche ma ottimi giacimenti culturali di creativit\u00e0, design e tradizioni culinarie e popolari.\nL'industria dell'automobile e quella degli elettrodomestici, e quella del riciclaggio dei rifiuti (alluminio, carta, rottami metallici, vetro), specialmente quando adoperano procedure avanzate, si collocano a met\u00e0 strada come consumi energetici tra questi due poli.\nTrasporti.\nDal momento che in molti paesi i trasporti contribuiscono a consumi energetici pari al 10-25% del totale, bisogna calcolare il consumo medio di combustibile dei veicoli, le distanze medie percorse dai pendolari (pi\u00f9 elevati in citt\u00e0 come quelle americane, dove le persone risiedono in quartieri di estrema periferia e si recano a lavorare in centro),\nBisogna prendere in considerazione anche la struttura della nazione, la dimensione e dispersione delle citt\u00e0 (citt\u00e0 molto grandi creano un microclima pi\u00f9 caldo, ma hanno problemi di congestione da traffico), l'urbanistica, i tipi di trasporto impiegati (un sistema basato su bus, ferrovie, tranvia e metropolitane \u00e8 pi\u00f9 efficiente rispetto ad un sistema basato su automobili, camion e aerei), le capacit\u00e0 massime fornite dal sistema di trasporto di massa, la capacit\u00e0 di gestire il razionamento dell'energia.\nVariabilit\u00e0 annuale, crisi e imprevisti.\nEsistono anche fattori stocastici, in parte imprevedibili, che fanno variare i consumi energetici (diminuendoli o aumentandoli) come crisi economiche, ondate di caldo o di freddo, interruzioni nella fornitura di corrente elettrica dovuti a disastri (come caduta la caduta di linee elettriche in seguito a gelate o tempeste) a guerre, a massicci collassi del sistema elettrico con \"black out\", oppure all'adozione di nuove fonti energetici prima non impiegate o all'improvvisa diffusione di metodi di utilizzo dell'energia pi\u00f9 efficienti (come le lampade a fluorescenza o il riscaldamento solare dell'acqua).\nNazioni ad alto reddito possono avere elevata efficienza energetica.\nPer le ragioni prima menzionate, nazioni (come il Giappone, il Regno Unito) con elevata produttivit\u00e0 economica (o che producono beni ad alto valore aggiunto con basso contenuto energetico), oppure con ottimo sviluppo del terziario avanzato (assicurazioni, banche, ricerca scientifica con brevetti e buon legame con l'industria, turismo di lusso, universit\u00e0), con clima temperato, zone di addensamento della popolazione e luoghi di lavoro vicini alle abitazioni, che utilizzano ferrovie, metropolitane o autoveicoli efficienti, che incoraggiano la condivisione dei mezzi (\"car pooling\"), oppure dove si riesce a transitare in bicicletta, avranno una minore intensit\u00e0 energetica rispetto a nazioni che con fabbriche pesanti (metallurgia, chimica), con condizioni di temperatura estrema che richiedano di riscaldamento e refrigerazione, senza turismo, con lunghi pendolarismi o distanze interne molto elevate, e che si avvalgono estesamente di veicoli con scarsa efficienza energetica perch\u00e9 sussidiano i carburanti (ad esempio il Canada, l'Iran, la Nigeria, la Russia, il Venezuela).\nEsempi.\nBassa intensit\u00e0 energetica e basso PIL:\nBassa intensit\u00e0 energetica e PIL elevato:\nAlta intensit\u00e0 energetica e PIL elevato:\nAlta intensit\u00e0 energetica e basso PIL:\nMolte di queste cifre sono state ottenute con una miscela di dati del 2003 e del 2004, che in gran parte sono stime. A causa della crisi economica iniziata nel 2008, molti di questi valori sono stati stravolti, si registrano cadute del PIL nel 2009 anche del 3-15% in molti paesi. Anche la produzione e il consumo di petrolio \u00e8 calata quasi ovunque. La svalutazione del dollaro USA e della sterlina inglese rispetto all'euro hanno fatto scendere ulteriormente il PIL di questi paesi cambiando molti di questi rapporti.\nI metodi matematici appropriati dovrebbero impiegare metodi di conversione adeguati per confrontare i vari paesi e periodi sotto studio.\nEfficienza energetica economica.\nUn modo opposto di osservare la questione sarebbe quello di considerare 'l'efficienza energetica economica,' ossia il tasso di ritorno economico in base al consumo di energia: quante unit\u00e0 economiche di PIL sono prodotte dal consumo di \"x\" unit\u00e0 di energia.\nNon \u00e8 necessariamente dovuto a una causa diretta il fatto che un elevato PIL pro capite debba associarsi ad una minore efficienza energetica economica. Il grafico sovrastante mostra esempi basati sulle 40 maggiori economie nazionali.\nL'intensit\u00e0 energetica pu\u00f2 essere usata come una misura comparativa tra paesi; dove il cambiamento nel consumo di energia richiesto per aumentare il PIL in uno specifico paese, sopra l'unit\u00e0 di tempo, e descritto come la sua elasticit\u00e0 energetica."}
{"id": "1927424", "revid": "1573940", "url": "https://it.wikipedia.org/wiki?curid=1927424", "title": "Gong Zhichao", "text": "Carriera.\nNel 1998 ha vinto l'argento ai giochi asiatici, sempre nel singolare, perdendo dalla giapponese Kanako Yonekura in finale.\nDue anni dopo conquista il titolo olimpico a Sydney sconfiggendo in finale la danese Camilla Martin.\nNella sua carriera si \u00e8 aggiudicata anche due All England Open, due Japan Open e due Malaysia Open."}
{"id": "1927425", "revid": "111661291", "url": "https://it.wikipedia.org/wiki?curid=1927425", "title": "Take Me to the Pilot", "text": "Take Me to the Pilot \u00e8 una canzone scritta ed interpretata da Elton John; il testo \u00e8 di Bernie Taupin. Proveniente dall'album omonimo \"Elton John\", fu pubblicata come singolo nel 1970 con \"Your Song\" come B - side. Ebbe un discreto successo sia negli Stati Uniti che nel Regno Unito.\nIl testo e la melodia.\n\u00c8 probabilmente una delle canzoni pi\u00f9 enigmatiche mai scritte dal duo John/Taupin. Il testo non si basa su alcun ragionamento logico e sembra quindi non avere senso. Solo dopo molti anni, Taupin ha fornito una spiegazione: per lui, l'importanza non \u00e8 capire il senso delle parole, ma solo avere la bellezza di pronunciarle. Ha quindi preso delle parole casualmente, unendo quelle che si sposavano meglio in una frase, fino a formare un vero e proprio testo, che Elton ha immortalato sulla tastiera del pianoforte. Bernie si \u00e8 rifatto a poeti come Charles Baudelaire e Arthur Rimbaud; secondo Elton, potrebbe anche essere stato influenzato dai libri di fantascienza che leggeva all'epoca (essendo comprese nella canzone numerose frasi provocanti la sensazione del pericolo e la paura dell'ignoto). La melodia \u00e8 ossessivamente ripetitiva e si basa sul pianoforte, accompagnato dall'onnipresente orchestra.\nDel brano esistono anche numerose cover (per esempio di Jose Feliciano e Ben E. King).\nViene spesso eseguito live; due delle performance pi\u00f9 famose sono quelle contenute, per esempio, negli album \"17 - 11 - 70\" e \"Live In Australia\" (la versione di quest'ultimo LP \u00e8 stata nuovamente pubblicata come singolo negli anni Ottanta): la prima vede Elton al pianoforte, accompagnato solo dal bassista Dee Murray e dal batterista Nigel Olsson; la seconda invece vede la presenza della Melbourne Symphony Orchestra al gran completo (formata da ben 88 elementi) e rispecchia quindi la versione originale contenuta nell'album \"Elton John\"."}
{"id": "1927430", "revid": "633110", "url": "https://it.wikipedia.org/wiki?curid=1927430", "title": "Osvaldo Sanini", "text": "Biografia.\nOsvaldo Sanini nasce sull'isola di Creta, nonostante la propria famiglia fosse di origine parmense. Ritorna nella citt\u00e0 di origine con la famiglia nel 1880, ma volendo proseguire gli studi in legge, si trasferisce ben presto nella citt\u00e0 di Genova. Ben presto, date le sue notevoli capacit\u00e0, diviene giornalista corrispondente all'estero per il Secolo XIX. Nel 1940 il Sanini, rientrando in Italia da Parigi, dove aveva soggiornato a lungo, viene arrestato dalla polizia fascista, accusato di propaganda antifascista, ed \u00e8 costretto al confino. Il regime lo invia a Grottaminarda, in Irpinia, ove egli stesso decider\u00e0 di rimanere fino alla sua morte. Durante il suo esilio, il Sanini pubblica varie raccolte di poesie e, successivamente alla sua morte viene rinvenuta una raccolta inedita: \"Canto del Confino\". Questa ancora oggi viene conservata presso la biblioteca comunale di Grottaminarda insieme ad altre poesie, racconti, drammi e commedie. Nei suoi scritti e componimenti si delinea una forte influenza leopardiana e ottocentesca in generale. Ancora oggi, a Grottaminarda, sulla facciata della casa in cui soggiorn\u00f2, si pu\u00f2 notare una targa in sua memoria.\nNel dopoguerra divenne amico di Leopoldo Faretra, medico originario di Grottaminarda sopravvissuto alla deportazione in Germania."}
{"id": "1927432", "revid": "599013", "url": "https://it.wikipedia.org/wiki?curid=1927432", "title": "Bang Soo-hyun", "text": "Carriera.\nAll'edizione dei giochi di Barcellona 1992 usufruisce di un bye al primo turno, al secondo sconfigge la svedese Catrine Bengtsson e la giapponese Hisuko Mizui al terzo. Nei quarti elimina l'indonesiana Sarwendah Kusumawardhani con il risultato di 11-2, 3-11, 12-11 ed accede alla semifinale dove batte la cinese Tang Jiuhong in due set (11-2, 11-3). In finale per\u00f2 viene sconfitta dall'altra indonesiana Susi Susanti in tre set conquistando la medaglia d'argento.\nQuattro anni dopo riesce a conquistare l'oro sconfiggendo proprio la Susanti in semifinale e Mia Audina in finale con il risultato di 11-6, 11-7.\nNella sua carriera ha vinto anche i Giochi Asiatici nel 1992, l'All England Open Badminton Championships nel 1996 e un terzo posto e un secondo posto ai campionati del mondo, rispettivamente nel 1995 e nel 1993."}
{"id": "1927434", "revid": "147489", "url": "https://it.wikipedia.org/wiki?curid=1927434", "title": "Janet Van Dyne", "text": ""}
{"id": "1927437", "revid": "18255394", "url": "https://it.wikipedia.org/wiki?curid=1927437", "title": "Take me to the pilot", "text": ""}
{"id": "1927439", "revid": "2047062", "url": "https://it.wikipedia.org/wiki?curid=1927439", "title": "IPM", "text": "La IPM (Italmusica Pigini Milano) \u00e8 stata un'etichetta discografica italiana attiva tra gli anni cinquanta e sessanta.\nStoria.\nLa sigla IPM significa Italmusica Pigini Milano, dal nome del fondatore dell'etichetta nei primi anni cinquanta, l'industriale Pasquale Pigini.\nL'etichetta, che aveva sede a Milano in corso Genova 22, faceva parte, insieme ad altre etichette come la Silver, la Embassy, la SIR e la Pig, del gruppo Italmusica, ed era guidata, per quel che riguarda la direzione artistica, da Vanni Moretto.\nL'IPM caratterizz\u00f2 la sua produzione discografica per il molto spazio lasciato al folklore, in particolare sardo (con musicisti come I Catalani, Francesco Bande, Tonino Masala, Leonardo Cabizza e Giovanni Lai), ma anche siciliano con Geri Palamara o piemontese, con Gipo Farassino (che nelle prime incisioni usava ancora il suo vero nome di battesimo, Giuseppe); tra gli artisti di musica leggera che incisero per l'etichetta i pi\u00f9 noti furono Riz Samaritano e alcuni gruppi come I Dannati (guidati dal cantante Fred Bullo) o I Liars.\nCon il fallimento dell'Italmusica (successivo alla morte di Pigini) nel 1968, l'IPM chiuse le attivit\u00e0.\nDischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1927440", "revid": "62004", "url": "https://it.wikipedia.org/wiki?curid=1927440", "title": "Highland glory", "text": ""}
{"id": "1927442", "revid": "86341", "url": "https://it.wikipedia.org/wiki?curid=1927442", "title": "Susi Susanti", "text": "Spesso considerata come la migliore giocatrice di badminton mai venuta dall'Indonesia, la Susanti ha dominato la scena del singolare nella prima met\u00e0 degli anni 90 vincendo, oltre alle medaglie olimpiche, quattro All England Championships (1990. 1991, 1993, 1994), il World Badminton Gran Prix dal 1990 al 1994, i campionati del mondo nel 1993, tre Japan Open e due Uber Cup (1994 e 1996).\nSi \u00e8 ritirata dall'attivit\u00e0 agonistica nel 1997 ed ha poi sposato Alan Budikusuma, anche lui campione olimpico a Barcellona; hanno tre figli.\nHa ricevuto il \"Premio Herbert Scheele\" nel 2002 e due anni dopo \u00e8 stata poi introdotta nella Hall of Fame del badminton."}
{"id": "1927452", "revid": "110157", "url": "https://it.wikipedia.org/wiki?curid=1927452", "title": "Stagione di suicidi", "text": "Stagione di suicidi (titolo originale \"Suicide Season\") \u00e8 un romanzo giallo del 1987 di Rex Burns, protagonista l'investigatore privato Devlin Kirk. Il romanzo \u00e8 stato pubblicato nel 1988 nella collana Il Giallo Mondadori con il numero 2041.\nTrama.\nDevlin Kirk \u00e8 un giovane investigatore privato di Denver in Colorado. Dopo alcuni anni trascorsi nel servizio segreto, Devlin ha da poco tempo messo in piedi, assieme all'amico ex poliziotto Homer Bunchcroft detto Bunch, una agenzia di investigazioni private che finora \u00e8 riuscita ad evitare il fallimento solo grazie al finanziamento concesso da Wyn Kirk, zio di Devlin.\nAdesso per l'agenzia \"Kirk &amp; Associates\" sembra arrivata la grande occasione per il salto di qualit\u00e0, grazie all'intervento del professor Michael Loomis, amico del padre di Devlin, morto suicida qualche tempo addietro. Il professor Loomis conduce Devlin nella lussuosa casa del facoltoso finanziere Owen McAllister, proprietario della \"McAllister Enterprises\", alle prese con un possibile doppio caso di spionaggio industriale che ha causato alla sua societ\u00e0 un danno di parecchi milioni di dollari.\nMcAllister sospetta che Austin Haas, un dirigente della sua societ\u00e0, abbia venduto alcuni importanti progetti ad una societ\u00e0 rivale, la \"Aegis Group\", e desidera che la \"Kirk &amp; Associates\" svolga le indagini in modo discreto per chiarire se Haas \u00e8 davvero colpevole.\nDevlin e Bunch, forti anche della loro esperienza nel lavoro con apparecchiature tecnologicamente avanzate, aggiornano il sistema di sicurezza della \"McAllister Enterprises\" e mettono sotto controllo la casa di Austin Haas. Nel corso di una sessione di ascolto Devlin Kirk intercetta una chiamata per la polizia proveniente da casa Haas: Margaret Haas chiede aiuto perch\u00e9 il marito Austin si \u00e8 appena ucciso con un colpo di pistola. Devlin informa immediatamente Owen McAllister ed assieme a lui si reca nel luogo del suicidio, in modo da verificare di persona i fatti e poter ricavare informazioni utili dai poliziotti incaricati delle indagini."}
{"id": "1927456", "revid": "93436", "url": "https://it.wikipedia.org/wiki?curid=1927456", "title": "Enclavi serbe del Kosovo", "text": "Le enclave serbe del Kosovo sono aree del Kosovo dove vivono popolazioni serbe, totalmente circondate da territori a maggioranza non serba. Non sono quindi incluse le municipalit\u00e0 di Leposavi\u0107, Zubin Potok e Zve\u010dan e la parte di Kosovska Mitrovica a nord del fiume Ibar, tutte facenti parte del Kosovo del Nord, confinante con la Serbia e quindi non costituente un'enclave.\nTra il 2000 ed il 2008 l'UNIMIK ha creato otto nuove municipalit\u00e0 nel Kosovo (tra cui tre aventi maggioranza serba) non riconosciute dal Governo della Serbia. \nNel 2008 \u00e8 stata creata l'Assemblea dell'Unione dei Comuni della Provincia autonoma di Kosovo e Metohija, con sede a Kosovska Mitrovica, al fine di coordinare le minoranze serbe presenti in Kosovo.\nNel 2013 gli accordi di Bruxelles hanno previsto la Comunit\u00e0 delle municipalit\u00e0 serbe, che avrebbe dovuto diventare operativa nel 2018.\nEnclavi serbe in Kosovo.\nVillaggi con minoranza serba.\nComunit\u00e0 serbe di minore numero sono presenti anche a Prizren, Gnjilane e Obili\u0107."}
{"id": "1927464", "revid": "1543377", "url": "https://it.wikipedia.org/wiki?curid=1927464", "title": "Automatix", "text": "Automatix \u00e8 stato un programma per l'installazione facile di software su Ubuntu.\nAutomatix consentiva l'installazione guidata di 56 diverse feautures, compresi quelle closed source, come ad esempio il plugin Flash, Acrobat Reader, multimedia codec (DivX, MP3, Windows Media Audio), font e compilatori.\nAlternative.\nDi recente un nuovo progetto chiamato Ultamatix, sulla base di Automatix, \u00e8 stato distribuito ed \u00e8 compatibile con Ubuntu 8.04."}
{"id": "1927465", "revid": "400694", "url": "https://it.wikipedia.org/wiki?curid=1927465", "title": "Pasquale Pigini", "text": "Biografia.\nNasce in una famiglia di contadini, ma un ramo della sua famiglia \u00e8 costituito dai fondatori della nota fabbrica di fisarmoniche marchigiana \"Pigini\". Dopo il matrimonio nel 1934 con Marna Vescovi, decide di trasferirsi a Milano.\nAppassionato di musica, nel 1946 fonda ad Origgio una fabbrica di fisarmoniche, esportando in Lombardia l'attivit\u00e0 familiare; sempre nello stesso anno fonda le Edizioni Musicali Italmusica, specializzandosi anche nella pubblicazione di manuali di didattica musicale. Nel 1945 chiude la fabbrica di fisarmoniche e decide di espandere l'attivit\u00e0 di editoria musicale lanciandosi nel campo discografico, allora in espansione.\nPigini d\u00e0 vita, nel corso di due decenni, a quattro case discografiche (tutte di propriet\u00e0 del gruppo editoriale Italmusica): la Embassy, l'IPM (sigla di Italmusica Pigini Milano), la SIR, la Pig (nome nato dalle prime tre lettere del cognome) e la Silver.\nPer un certo periodo il genere predominante \u00e8 il folklore italiano, ma presto amplia la produzione discografica ad altri generi, come la musica leggera, il beat, il pop. Innumerevoli sono gli artisti che hanno inciso per le sue etichette dopo la sua morte, tra i tanti: Nilla Pizzi, Oscar Carboni, Lucia Altieri, Franco Tal\u00f2, Gipo Farassino, I Dannati, Riz Samaritano, Piero Parodi e I Campioni.\nPigini muore nel 1962. La figlia maggiore Loretta non era interessata a portare avanti l'attivit\u00e0 del padre in quanto sposata e madre, il figlio minore Lorenzo era troppo giovane e studiava ancora, mentre i figli Luciano e Lanfranco portarono avanti l'attivit\u00e0 espandendola fino al 1969, anno in cui, per la crisi discografica, sono costretti a chiudere l'Italmusica (e, di conseguenza, le varie etichette)."}
{"id": "1927468", "revid": "80598", "url": "https://it.wikipedia.org/wiki?curid=1927468", "title": "Giuseppe Farassino", "text": ""}
{"id": "1927473", "revid": "1543377", "url": "https://it.wikipedia.org/wiki?curid=1927473", "title": "Macaca maura", "text": "Il macaco nero (\"Macaca maura\", Schinz, 1825) \u00e8 un primate della famiglia Cercopithecidae.\nDescrizione.\nLa lunghezza del corpo \u00e8 tra 60 e 70\u00a0cm, mentre la coda \u00e8 ridotta a un breve moncone. Il colore del corpo, come dice il nome, \u00e8 molto scuro. Solo la parte posteriore del tronco pu\u00f2 essere di un grigio pi\u00f9 chiaro. Il macaco nero si distingue facilmente dal cinopiteco, che \u00e8 altrettanto scuro e anche vive nella stessa isola, per l'assenza della cresta sulla testa.\nDistribuzione e habitat.\nL'areale \u00e8 nel sudovest dell'isola Sulawesi (gi\u00e0 Celebes).\nL'habitat \u00e8 la foresta pluviale tropicale.\nBiologia.\nL'attivit\u00e0 \u00e8 diurna e si svolge sia al suolo sia sugli alberi.\nFormano gruppi costituiti da 5 a 25 individui, che contengono pi\u00f9 adulti di ciascun sesso.\nCome nel caso degli altri macachi, la dieta \u00e8 costituita soprattutto di frutta (in prevalenza fichi), ma comprende anche altri alimenti vegetali e piccoli animali.\nLa gestazione dura da 160 a 186 giorni e si conclude con la nascita di un solo cucciolo. La maturit\u00e0 sessuale \u00e8 raggiunta tra i 2 e 4 anni. La longevit\u00e0 \u00e8 intorno ai 28 anni.\nStato di conservazione.\nLa specie \u00e8 in pericolo per la ristrettezza dell'areale e la distruzione dell'habitat. Si pensa che siano rimasti circa un migliaio di individui."}
{"id": "1927478", "revid": "1543377", "url": "https://it.wikipedia.org/wiki?curid=1927478", "title": "GiFTPiA", "text": " \u00e8 un simulatore di vita sviluppato da skip Ltd. e pubblicato nel 2003 da Nintendo per Nintendo GameCube. Il titolo del gioco \u00e8 una combinazione di \"gift\" (regalo, dono) e \"utopia\".\nCommercializzato esclusivamente Giappone, il videogioco \u00e8 stato mostrato in lingua inglese all'E3 2003, tuttavia non \u00e8 stata mai annunciata una distribuzione in Occidente.\nTrama.\nIl giorno della festa organizzata per aver raggiunto la maturit\u00e0, Pockle (il protagonista) rimane a dormire a letto dimenticandosene. Il sindaco della citt\u00e0 gli chiede quindi di coprire i costi della festa, ovvero 5 milioni di Bell (la moneta dell'isola).\nModalit\u00e0 di gioco.\nInizialmente, ci saranno diverse limitazioni: Pockle avr\u00e0 una catena con palla di ferro legata alla gamba, dovr\u00e0 obbedire ad un robot e non tornare a casa troppo tardi per non essere derubato. Pi\u00f9 avanti incontrer\u00e0 un uomo anziano che gli doner\u00e0 dei funghi allucinogeni e gli insegner\u00e0 ad essere un vero adulto, aiutando le altre persone. Pi\u00f9 Pockle crescer\u00e0, pi\u00f9 le limitazioni spariranno.\n\"GiFTPiA\" \u00e8 simile ad un altro gioco Nintendo, \"Animal Crossing\". \n\"GiFTPiA\" \u00e8 per\u00f2 pi\u00f9 lineare di \"Animal Crossing\", \nMusica.\nLa musica di \"GiFTPiA\" pu\u00f2 essere ascoltata tramite la radio del gioco; gli artisti coinvolti sono pi\u00f9 di una dozzina.\nSviluppo.\n\"GiFTPiA\" \u00e8 stato annunciato ad inizio 2002, come un \"RPG diverso\" sotto la direzione dell'ex membro SquareSoft Kenichi Nishi. Nonostante sia stato mostrato all'E3 2003 in inglese (con un'uscita nordamericana assai probabile), il gioco \u00e8 rimasto una esclusiva giapponese. Nintendo ha dichiarato che il gioco mai era stato annunciato per avere una uscita occidentale, ed il sito IGN ha concluso che \"GiFTPiA\" era \"troppo strano\" per l'udienza americana.\nSuccesso.\n\"GiFTPiA\" ha venduto oltre 40,000 copie il primo mese d'uscita.\n\"GiFTPiA\" ha ottenuto 34 su 40 dalla famosa rivista giapponese \"Famits\u016b\". Da varie riviste inglesi ha ricevuto voti particolari, come il \"??%\" datogli da NGC Magazine, che ha giudicato il gioco in modo positivo con per\u00f2 il difetto di essere completamente in giapponese."}
{"id": "1927481", "revid": "1451528", "url": "https://it.wikipedia.org/wiki?curid=1927481", "title": "Eric", "text": ""}
{"id": "1927482", "revid": "279725", "url": "https://it.wikipedia.org/wiki?curid=1927482", "title": "Beneath Still Waters", "text": ""}
{"id": "1927486", "revid": "2047062", "url": "https://it.wikipedia.org/wiki?curid=1927486", "title": "Pig (etichetta discografica)", "text": "La Pig \u00e8 stata un'etichetta discografica indipendente italiana attiva tra gli anni cinquanta e sessanta.\nStoria.\nIl nome dell'etichetta nasce dalle prime tre lettere del cognome del fondatore, l'industriale Pasquale Pigini.\nL'etichetta, che aveva sede a Milano in corso Genova 22, faceva parte, insieme ad altre etichette come la Silver, la Embassy, la SIR e l'IPM, del gruppo Italmusica, ed era guidata, per quel che riguarda la direzione artistica, da Vanni Moretto.\nTra gli artisti pi\u00f9 noti che incisero per l'etichetta vi furono Oscar Carboni, Nilla Pizzi e Gipo Farassino (che nelle prime incisioni usava ancora il suo vero nome di battesimo, Giuseppe);\nDischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1927487", "revid": "486946", "url": "https://it.wikipedia.org/wiki?curid=1927487", "title": "Il fluido che uccide", "text": ""}
{"id": "1927488", "revid": "1318658", "url": "https://it.wikipedia.org/wiki?curid=1927488", "title": "Episodi di Wolff, un poliziotto a Berlino (terza stagione)", "text": "Gli episodi della seconda serie di \"Wolff, un poliziotto a Berlino\" sono stati trasmessi per la prima volta in Germania tra il 19 maggio 1994 e il 23 giugno 1994. In Italia, sono stati trasmessi su Raidue tra l'11 e il 17 agosto 1997. L'unica eccezione \u00e8 l'episodio \"Mio padre costruisce una bomba\" trasmesso in prima visione su Retequattro il 9 aprile 2007. "}
{"id": "1927489", "revid": "279725", "url": "https://it.wikipedia.org/wiki?curid=1927489", "title": "All U Can Eat", "text": ""}
{"id": "1927490", "revid": "105911", "url": "https://it.wikipedia.org/wiki?curid=1927490", "title": "Cathia Caro", "text": "Biografia.\nAttrice francese di delicata bellezza, Cathia Caro apparve per la prima volta sul grande schermo nel 1957, nella pellicola \"Isabelle a peur des hommes\", diretta da Jean Gourguet. \nNegli anni seguenti fu particolarmente attiva in Italia, avendo modo di apparire in film tutt'oggi molto noti come \"Arrangiatevi\" (1959) di Mauro Bolognini, ma soprattutto \"I tartassati\" (1959) di Steno.\n per amore del pugile Tiberio Mitri, con cui, negli anni successivi, visse una tormentata relazione.\nLa sua carriera si svilupp\u00f2 poi agli inizi del decennio successivo, soprattutto in film peplum come \"I giganti della Tessaglia\", (1960), di Riccardo Freda, per scemare negli anni immediatamente seguenti.\nAbbandon\u00f2 le scene all'inizio degli anni sessanta."}
{"id": "1927491", "revid": "1318658", "url": "https://it.wikipedia.org/wiki?curid=1927491", "title": "Episodi di Wolff, un poliziotto a Berlino (quarta stagione)", "text": "Gli episodi della quarta serie di \"Wolff, un poliziotto a Berlino\" sono stati trasmessi per la prima volta in Germania, dal canale Sat1, tra il 16 febbraio e il 25 maggio 1995. In Italia, sono andati in onda su Raidue tra il 18 luglio e il 22 agosto 1997. Gli stessi episodi sono stati trasmessi in replica, nella primavera del 2007, su Retequattro."}
{"id": "1927493", "revid": "919135", "url": "https://it.wikipedia.org/wiki?curid=1927493", "title": "Teorema del gradiente", "text": "In matematica e fisica, il teorema del gradiente, noto anche come teorema fondamentale del calcolo per integrali di linea, afferma che l'integrale di linea di un campo vettoriale conservativo (che pu\u00f2, cio\u00e8, essere espresso come il gradiente di un campo scalare) \u00e8 calcolabile valutando il campo scalare considerato (noto a meno di una costante) agli estremi della curva su cui \u00e8 svolta l'integrazione. Si tratta di un caso speciale del pi\u00f9 generale teorema di Stokes.\nUna conseguenza del teorema \u00e8 che gli integrali di linea di un campo conservativo sono indipendenti dal percorso. In fisica dei campi questo teorema \u00e8 uno dei modi comunemente usati per definire i potenziali scalari. Il significato fondamentale, nel caso di campi di forza, \u00e8 che il lavoro fatto da forze conservative non dipende dal percorso seguito, ma solo dagli estremi, come mostra l'equazione sopra scritta.\nEnunciato.\nRicordando che ogni campo vettoriale conservativo pu\u00f2 essere espresso come il gradiente di un campo scalare, il teorema del gradiente ha la forma:\ndove formula_2 \u00e8 una curva qualsiasi orientata da formula_3 a formula_4. \nIl teorema \u00e8 una generalizzazione del teorema fondamentale del calcolo a una curva qualsiasi, invece che ad un segmento della retta reale. Per mostrare che si tratta di un caso particolare del teorema di Stokes si considera un campo scalare formula_5 e una curva formula_2 da formula_3 a formula_4. Si ha:\nma dato che formula_10 si riduce alla coppia costituita dai due estremi della curva:\nDimostrazione.\nSia formula_12 una funzione differenziabile da un aperto formula_13 a valori in formula_14, e sia formula_15 una funzione differenziabile formula_13. Allora per la regola della catena la composizione formula_17 \u00e8 differenziabile su formula_18, e:\nSi supponga che il dominio formula_20 di formula_12 contenga la curva differenziabile formula_2 da formula_3 a formula_4. Se formula_25 parametrizza formula_2 con variabile formula_27 allora per quanto detto sopra:\ndove nella prima uguaglianza si \u00e8 usata la definizione di integrale di linea e nella seconda il teorema fondamentale del calcolo.\nGeneralizzazione.\nMolti teoremi del calcolo vettoriale possono essere generalizzati, in maniera elegante, tramite l'utilizzo dell'integrazione di forme differenziali su variet\u00e0 differenziabili. In tale contesto il teorema del gradiente afferma che:\nper ogni 0-forma formula_30 definita su una qualche curva differenziabile formula_31. Il teorema di Stokes afferma in modo pi\u00f9 generale che l'integrale di ogni forma differenziale a supporto compatto formula_32 sulla frontiera di una variet\u00e0 orientata formula_33 \u00e8 pari all'integrale della sua derivata esterna formula_34 valutato su tutta formula_33:\nIl teorema del gradiente \u00e8 la versione del teorema di Stokes con 1-forme differenziali definite su una variet\u00e0 di dimensione 1.\nL'enunciato opposto afferma che data una forma differenziale formula_32 definita su un dominio contraibile, se l'integrale di formula_32 su ogni variet\u00e0 chiusa sia nullo allora esiste una forma formula_39 tale che formula_40. Su un dominio contraibile ogni forma chiusa \u00e8 esatta, e tale risultato \u00e8 riassunto dal lemma di Poincar\u00e9."}
{"id": "1927494", "revid": "1318658", "url": "https://it.wikipedia.org/wiki?curid=1927494", "title": "Episodi di Wolff, un poliziotto a Berlino (quinta stagione)", "text": "Gli episodi della quinta serie di \"Wolff, un poliziotto a Berlino\" sono stati trasmessi per la prima volta in Germania tra il 29 febbraio e il 17 ottobre 1996. In Italia, sono stati trasmessi in parte da Raidue ed in parte da Retequattro. "}
{"id": "1927496", "revid": "62004", "url": "https://it.wikipedia.org/wiki?curid=1927496", "title": "Guanliang Meng", "text": ""}
{"id": "1927497", "revid": "1543377", "url": "https://it.wikipedia.org/wiki?curid=1927497", "title": "Distrofia", "text": "Per distrofia (da \"dis-\" e \"-trofia\" = \"d\u00fdstrophos\" \u2018malnutrito\u2019), si intende una anomalia nutrizionale di un organo o di un tessuto. Tale anomalia pu\u00f2 verificarsi sia per eccesso (ipertrofia), che per difetto (ipotrofia)."}
{"id": "1927498", "revid": "1318658", "url": "https://it.wikipedia.org/wiki?curid=1927498", "title": "Episodi di Wolff, un poliziotto a Berlino (sesta stagione)", "text": "Gli episodi della sesta serie di \"Wolff, un poliziotto a Berlino\" sono stati trasmessi per la prima volta in Germania tra il 2 marzo e l'8 giugno 1998. In Italia, sono stati trasmessi su Raidue tra il 3 e il 12 giugno 2002. Alcuni episodi inediti sono stati trasmessi nel corso del 2007 su Retequattro."}
{"id": "1927499", "revid": "279725", "url": "https://it.wikipedia.org/wiki?curid=1927499", "title": "La razza del male", "text": ""}
{"id": "1927500", "revid": "279725", "url": "https://it.wikipedia.org/wiki?curid=1927500", "title": "Il ritorno dell'uomo nero", "text": ""}
{"id": "1927502", "revid": "400694", "url": "https://it.wikipedia.org/wiki?curid=1927502", "title": "Il fantasma del Louvre", "text": ""}
{"id": "1927503", "revid": "1318658", "url": "https://it.wikipedia.org/wiki?curid=1927503", "title": "Episodi di Wolff, un poliziotto a Berlino (settima stagione)", "text": "Gli episodi della settima serie di \"Wolff, un poliziotto a Berlino\" sono stati trasmessi per la prima volta in Germania tra il 17 agosto e il 21 settembre 1998. In Italia, sono stati trasmessi su Raidue tra l'11 e il 21 giugno 2002. Alcuni episodi inediti sono stati trasmessi nel corso del 2007 su Retequattro."}
{"id": "1927504", "revid": "1981368", "url": "https://it.wikipedia.org/wiki?curid=1927504", "title": "Episodi di Wolff, un poliziotto a Berlino (ottava stagione)", "text": "Gli episodi dell'ottava serie di \"Wolff, un poliziotto a Berlino\" sono stati trasmessi per la prima volta in Germania tra il 29 aprile e il 22 luglio 1999. In Italia, sono stati trasmessi su Raidue tra il 9 giugno e il 5 luglio 2002. Gli episodi sono stati trasmessi in replica, nel corso del 2007, su Retequattro."}
{"id": "1927505", "revid": "279725", "url": "https://it.wikipedia.org/wiki?curid=1927505", "title": "Il mistero della strega di Blair", "text": ""}
{"id": "1927506", "revid": "279725", "url": "https://it.wikipedia.org/wiki?curid=1927506", "title": "Spiritello porcello", "text": ""}
{"id": "1927512", "revid": "1981368", "url": "https://it.wikipedia.org/wiki?curid=1927512", "title": "Episodi di Wolff, un poliziotto a Berlino (nona stagione)", "text": "Gli episodi della nona serie di \"Wolff, un poliziotto a Berlino\" sono stati trasmessi per la prima volta in Germania tra il 20 settembre 2000 e il 17 gennaio 2001. In Italia, sono stati trasmessi su Retequattro tra il 21 maggio e il 20 ottobre 2007."}
{"id": "1927513", "revid": "1318658", "url": "https://it.wikipedia.org/wiki?curid=1927513", "title": "Episodi di Wolff, un poliziotto a Berlino (decima stagione)", "text": "Gli episodi della decima serie di \"Wolff, un poliziotto a Berlino\" sono stati trasmessi per la prima volta in Germania, tra il 13 febbraio e l'8 maggio 2002. In Italia, sono stati trasmessi, in prima visione, su Raidue, tra l'11 e il 24 giugno 2008, ad eccezione dell'episodio \"Mio per sempre\", inizialmente previsto per il 25 giugno 2008, ma poi non trasmesso per concomitanza con una diretta dalla Camera dei Deputati. L'episodio \u00e8 stato poi trasmesso nella notte del 10 ottobre 2008."}
{"id": "1927514", "revid": "1318658", "url": "https://it.wikipedia.org/wiki?curid=1927514", "title": "Episodi di Wolff, un poliziotto a Berlino (undicesima stagione)", "text": "Gli episodi dell'undicesima serie di \"Wolff, un poliziotto a Berlino\" sono stati trasmessi per la prima volta in Germania, tra il 22 gennaio e il 2 aprile 2002. In Italia, sono stati trasmessi, in prima visione, su Raidue, tra il 26 giugno e l'8 luglio 2008. L'episodio \"Un taxi per la luna\" \u00e8 andato in onda, in prima visione, il 18 novembre 2008."}
{"id": "1927515", "revid": "1318658", "url": "https://it.wikipedia.org/wiki?curid=1927515", "title": "Episodi di Wolff, un poliziotto a Berlino (dodicesima stagione)", "text": "Gli episodi della dodicesima serie di \"Wolff, un poliziotto a Berlino\" sono stati trasmessi per la prima volta in Germania, tra l'8 ottobre 2003 e il 28 aprile 2004. In Italia, sono stati trasmessi, in prima visione, su Raidue, tra il 9 e il 25 luglio 2008. Tuttavia, il primo e l'ultimo episodio della serie sono rimasti inediti fino alla loro trasmissione su Retequattro, nella primavera del 2010.\nNote.\nGli episodi dell'undicesima serie di \"Wolff, un poliziotto a Berlino\" sono stati trasmessi per la prima volta in Germania, tra il 22 gennaio e il 2 aprile 2002. In Italia, sono stati trasmessi, in prima visione, su Raidue, tra il 26 giugno e l'8 luglio 2008"}
{"id": "1927516", "revid": "1318658", "url": "https://it.wikipedia.org/wiki?curid=1927516", "title": "Episodi di Wolff, un poliziotto a Berlino (tredicesima stagione)", "text": "Gli episodi della tredicesima ed ultima serie di \"Wolff, un poliziotto a Berlino\" sono stati trasmessi per la prima volta in Germania tra il 5 gennaio 2005 e il 24 maggio 2006. In Italia, sono stati trasmessi, in prima visione, su Raidue tra il 28 luglio e il 26 agosto 2008. L'ultimo episodio dal titolo \"Paura\", la cui durata \u00e8 doppia rispetto alle altre puntate, \u00e8 inedita in Italia sebbene sia stata regolarmente doppiata. L'episodio \"Un grande amore\", trasmesso il 5 agosto 2008, \u00e8 stato inserito nella delibera di raccomandazione del MISE.\nL'ordine corretto dell'ultima serie \u00e8 il seguente (seppur non coincida con l'ordine di trasmissione tedesco) per via dell'ordine cronologico di alcune vicende che si svolgono durante la stessa. Inoltre gli episodi dal numero 169 (ordine attuale) in poi hanno prima uno spezzone di telefilm e dopo la sigla (nei precedenti la sigla precedeva l'intero telefilm). "}
{"id": "1927522", "revid": "224579", "url": "https://it.wikipedia.org/wiki?curid=1927522", "title": "Slide Adventure", "text": ""}
{"id": "1927524", "revid": "224579", "url": "https://it.wikipedia.org/wiki?curid=1927524", "title": "MagKid", "text": ""}
{"id": "1927530", "revid": "52076", "url": "https://it.wikipedia.org/wiki?curid=1927530", "title": "Epoca pre-islamica", "text": ""}
{"id": "1927533", "revid": "339392", "url": "https://it.wikipedia.org/wiki?curid=1927533", "title": "Sceneggiato tv", "text": ""}
{"id": "1927535", "revid": "767487", "url": "https://it.wikipedia.org/wiki?curid=1927535", "title": "Osei Telesford", "text": ""}
{"id": "1927536", "revid": "124755928", "url": "https://it.wikipedia.org/wiki?curid=1927536", "title": "Privazione del sonno", "text": "La privazione del sonno \u00e8 una condizione che consiste nella notevole riduzione o totale assenza del sonno in una persona o animale, che pu\u00f2 condurre alla morte.\nLe conseguenze immediate della privazione del sonno, oltre alla stanchezza psicofisica, includono cattivo umore, facile irritabilit\u00e0, difficolt\u00e0 nella concentrazione e nell'apprendimento, perdite di memoria, alterazione della capacit\u00e0 decisionale, calo di interesse per le attivit\u00e0 quotidiane, tremori, viso gonfio e pallido e altro ancora. Pi\u00f9 raramente si verificano alterazioni della vista e dell'olfatto. Solitamente questi effetti scompaiono una volta ripreso il normale ritmo del sonno.\nEffetti ben pi\u00f9 preoccupanti sono quelli della privazione del sonno a lungo termine. Dal punto di vista fisico abbiamo una maggiore propensione nell'andare incontro a ipertensione, obesit\u00e0, diabete, ictus e infarto. A livello mentale si \u00e8 rilevata una maggiore vulnerabilit\u00e0 nello sviluppare patologie psichiatriche quali stress, ansia, depressione, paranoia, aumento del rischio di suicidio e raramente episodi psicotici, nonch\u00e9 l'invecchiamento precoce del sistema nervoso. Non a caso la veglia forzata \u00e8 inserita tra i metodi di tortura pi\u00f9 utilizzati.\nA lungo termine la privazione totale di sonno ha causato la morte nei topi da laboratorio.\nPrincipali effetti conosciuti.\nEffetti sulla mente.\nLa privazione di sonno influenza negativamente il cervello e la sua funzione cognitiva. Gli studi condotti dimostrano che le regioni della corteccia prefrontale, un'area che supporta facolt\u00e0 mentali come memoria, logica e ragionamento, lavorano con maggiore difficolt\u00e0 rispetto a quelle di un soggetto che non era stato privato del sonno. Inoltre si \u00e8 rilevata una forte correlazione tra disturbi del linguaggio e carenza di sonno, e non a caso un lavoro di logopedia in soggetti balbuzienti non pu\u00f2 avere grandi risultati in presenza di disturbi del sonno.\nIl lobo temporale, che \u00e8 una regione del cervello coinvolta nell'elaborazione linguistica, che \u00e8 fondamentale per l'apprendimento, funziona male nei soggetti privati del sonno, e questo spiega le difficolt\u00e0 di apprendimento nei soggetti insonni.\nSecondo uno studio condotto dall'Universit\u00e0 del Pennsylvania sui topi di laboratorio, la privazione del sonno potrebbe provocare lesioni cerebrali in direzione del Locus coeruleus.\nLo studio ha concluso che l'assenza di sonno riduce nei neuroni il livello di SirT3, una proteina che protegge i neuroni dal danno metabolico. Questa proteina \u00e8 essenziale, ma la mancanza di sonno impedisce la risposta di essa, e il Locus Coerules risulta essere la zona pi\u00f9 esposta al rischio. Sui topi privati del sonno, all'interno dei neuroni del Locus coeruleus questa proteina scarseggiava, causando la mortalit\u00e0 delle cellule del 25%.\nRisultati analoghi sono stati riscontrati nell'uomo.\nEffetti sulla memoria e sull'attenzione.\nTra le numerose conseguenze psichiche della privazione di sonno, abbiamo un calo dell'attenzione e della memoria. Tali conseguenze, durante la routine quotidiana possono portare a facili incidenti, errori, dimenticanze, riflessi rallentati e tempi di reazione pi\u00f9 lunghi, con un conseguente impatto sociale negativo. L'esecuzione di attivit\u00e0 che richiedono una particolare attenzione, \u00e8 profondamente correlata al numero di ore di sonno effettuate durante la notte, e se esse sono poche, va a svantaggio della funzione cognitiva durante il giorno.\nEffetti sul corpo.\nLa privazione del sonno influenza negativamente l'attivit\u00e0 dell'asse ipotalamo-ipofisi-surrene, sistemi che controllano le reazioni allo stress e regolano diverse funzioni del corpo come la digestione, il sistema immunitario, l'umore, la sessualit\u00e0, e l'utilizzo di energia. Inoltre la mancanza di sonno determina un calo della produzione di ormoni della crescita, e di conseguenza risultando nociva per la salute psicofisica di un soggetto nell'et\u00e0 dello sviluppo. Durante l'assenza di sonno in un soggetto sano, tuttavia il processo di guarigione delle ferite cutanee risulta invariato.\nDiabete e obesit\u00e0.\nVarie ricerche dimostrano che la privazione di sonno influisce sui meccanismi che regolano il glucosio e aumenta la probabilit\u00e0 di sviluppare diabete mellito. In uno studio del 2005, con oltre partecipanti, ha dimostrato che coloro che avevano dormito per poche ore erano pi\u00f9 vulnerabili a sviluppare questo tipo di diabete. Gli autori dello studio sottolineano che questa spiccata propensione \u00e8 dovuta all'alterazione della tolleranza al glucosio. Alcuni studi riferiscono che nei Paesi Occidentali, il rischio di sviluppare l'obesit\u00e0 \u00e8 strettamente correlato al numero delle ore di sonno. Quanto minore \u00e8 il numero delle ore di sonno, tanto maggiore \u00e8 il rischio di sviluppare obesit\u00e0. I risultati dimostrano che questo potrebbe accadere perch\u00e9 la mancanza di sonno potrebbe influenzare gli ormoni che regolano l'appetito e il metabolismo del glucosio, come gi\u00e0 citato.\nMancanza di sonno e malattia di Alzheimer.\nDurante le ore di sonno, attraverso il sistema glinfatico vengono normalmente smaltite le placche di beta amiloide accumulate nelle ore di veglia, se questo processo viene interrotto, queste placche tendono ad accumularsi, aumentando esponenzialmente il rischio di incorrere nella malattia di Alzheimer.\nEffetti sulla guida e sull'utilizzo di macchinari.\nLa mancanza del sonno influenza negativamente le prestazioni in ambiti lavorativi e professionali, e pu\u00f2 anche mettere in pericolo di vita in situazioni potenzialmente fatali. Tra questi casi, i pi\u00f9 clamorosi sono alcuni incidenti aerei, tra cui il volo Air India Express 812 del 2010 con 158 vittime, e il volo 3407 della Colgan Air, con 50 vittime. In entrambi i casi la causa \u00e8 stata attribuita all'eccessivo affaticamento dei piloti di turno.\nI pericoli della privazione di sonno risultano evidenti sulla strada; l'Accademia americana della medicina di sonno (AASM) segnala che negli Stati Uniti un incidente su cinque \u00e8 dovuto alla stanchezza del guidatore, con 250.000 incidenti ogni anno dovuti a questo motivo. Secondo uno studio del 2000 pubblicato sul British Medical Journal, i ricercatori hanno riferito che la privazione di sonno pu\u00f2 avere le stesse conseguenze dell'ubriachezza durante la guida di veicoli o macchinari, con la differenza che l'ubriachezza pur se in ritardo ha una reazione mentre i microsonni causano schianti ingestibili . Le persone che hanno guidato dopo essere state sveglie per 17\u201319 ore di seguito hanno eseguito le loro prestazioni lavorative peggio che in soggetti sani con lo 0,5% di alcool nel sangue, che \u00e8 il limite legale nei paesi dell'Europa Occidentale. Un altro studio ha suggerito che le prestazioni psicofisiche iniziano a diminuire dopo 16 ore di veglia, e 21 ore di veglia erano equivalenti a un contenuto di alcool di sangue dello 0,8%.\nAltri effetti negativi conosciuti.\nIn seguito a una prolungata attivit\u00e0 fisica senza un adeguato sonno, sono stati riscontrati effetti come crampi, strappi muscolari, ed ernie.\nUno studio ha concluso che anche una sola notte senza sonno \u00e8 in grado di causare svariati problemi durante la vita diurna, e una seconda notte senza sonno aggrava ulteriormente la situazione. Gli adolescenti che hanno sperimentato insonnia o mancanza di sonno hanno mostrato una diminuzione di volont\u00e0 di impegnarsi nell'ambito scolastico e nello sport, in quanto queste attivit\u00e0 richiedono energie fisiche e mentali, attenzione nei dettagli e coordinazione motoria.\nLa privazione del sonno come metodo di tortura.\nLa privazione del sonno spesso \u00e8 stata utilizzata come strumento di tortura, applicata soprattutto nei confronti dei prigionieri che attendevano l'interrogatorio. Questa tecnica consisteva nel tenere sveglio un soggetto per diversi giorni e quando gli veniva dato il permesso di addormentarsi, veniva improvvisamente svegliato e interrogato. Menachem Begin, primo ministro di Israele dal 1977 al 1983, descrisse la sua esperienza di privato dal sonno mentre fu prigioniero del NKVD in Unione Sovietica. Dai resoconti ufficiali abbiamo questa celebre frase: \nLa privazione del sonno \u00e8 stata una delle cinque tecniche di interrogatorio usate dal governo britannico negli anni 1970. La Corte europea dei diritti dell'uomo ha stabilito che questa pratica \"\u00e8 conosciuta per la particolare intensit\u00e0 e crudelt\u00e0, una pratica di trattamento inumano e degradante\", in violazione della Convenzione europea dei diritti dell'uomo.\nNicole Bieske, portavoce di Amnesty International Australia, ha dichiarato il parere della sua organizzazione tramite questa frase: \nNella cultura di massa.\nIn diversi film si possono osservare rappresentazioni degli effetti della privazione del sonno, come nel film \"Fight Club\" o ancora pi\u00f9 nello specifico nel caso del film \"L'uomo senza sonno\".\nUna popolare creepypasta chiamata \"L'Esperimento russo del sonno\" (\"Russian Sleep Experiment\") descrive un immaginario esperimento russo avvenuto negli anni '40, consistente nel privare cinque prigionieri politici del sonno per quindici giorni, per mezzo di gas stimolanti iniettati in una stanza chiusa ermeticamente. I risultati vedrebbero le cavie prima peggiorare sempre pi\u00f9 il proprio umore, quindi urlare a squarciagola, e infine sviluppare tendenze autolesionistiche estreme ed una forte dipendenza dall'insonnia con terrore di addormentarsi, arrivando ad atti di estrema violenza e follia omicida ogni qualvolta si fosse tentato di riportarli ad una situazione di normalit\u00e0.\nIl Guinness dei primati ha smesso di registrare i tentativi per il record mondiale di privazione di sonno, in quanto dimostrato scientificamente estremamente pericoloso e degradante."}
{"id": "1927538", "revid": "1833487", "url": "https://it.wikipedia.org/wiki?curid=1927538", "title": "Sant'Angelo in Macerata", "text": "Sant'Angelo \u00e8 una frazione del comune di Mercato San Severino, in provincia di Salerno.\nGeografia fisica.\nSant'Angelo in Macerata, sulla strada provinciale SP4 \"Mercato San Severino - Nocera Superiore (Camerelle)\", comprende nel suo territorio, gli antichi casali di Carrat\u00f9 e Marcella (Via Marcello - Via Torrione), con la Torre romana di Marcello, e le localit\u00e0 di Abbadessa, Bagnarosoli, Casa Giordano, Santa Croce e Valle-Marigliano.\nConfina con le frazioni di Curteri, San Vincenzo e Acquarola.\nStoria.\nLa denominazione \"Macerata\" (\"ad maceratam\") deriva dalla macerazione della canapa e del lino, attivit\u00e0 redditizia in questi luoghi, nei secoli scorsi.\nLe prime notizie sulla chiesa locale risalgono al 980.\nLa chiesa di Maria SS. del Carmine, oggi del Rosario, \u00e8 gestita dalla confraternita laicale omonima e si data alla prima met\u00e0 del VI secolo. Essa presenta un'antica navata priva di cappelle e coperta da una volta a botte. Organo e campanile della chiesa sono del '700. Di recente sono stati scoperti interessanti affreschi, per lungo tempo nascosti da calce bianca.\nLa chiesa parrocchiale, dedicata all'Arcangelo Michele, fu fondata in et\u00e0 longobarda e ristrutturata dopo il 1688. Nel 2012 il parroco Don Antonio Sorrentino ha ristrutturato la facciata della chiesa e ricostruito il campanile.\nLa chiesa di S. Giovanni Battista con un importante monte di piet\u00e0, \u00e8 barocca ad unica navata con volta lavorata a stucco. Vi si conservano tele di Michele Angelo Iannacci, pittore napoletano del XVIII secolo.\nIl Romitorio della Santa Croce, su amena collina, \u00e8 stato ristrutturato di recente.\nLa Torre romana di Marcello, rimaneggiata nel Medio Evo, \u00e8 l'unica testimonianza dell'\"Oppidum\" Rota."}
{"id": "1927539", "revid": "125901100", "url": "https://it.wikipedia.org/wiki?curid=1927539", "title": "Mercato San Severino", "text": "Mercato San Severino (\"Sanzuv\u00ebrin\u00eb\" in campano) \u00e8 un comune italiano di abitanti della provincia di Salerno in Campania.\nGeografia fisica.\nIl territorio comunale, alla confluenza dei torrenti Solofrana (l'antica Saltera) e Calvagnola (Rio Secco o \"Resicco\", nel Medio Evo), occupa una superficie dI circa 30\u00a0km\u00b2 (2/3 collina e pianura, 1/3 insediamento abitativo, tra il capoluogo e le frazioni), tra l'alta Valle del Sarno e la Valle dell'Irno, ai piedi dei monti Picentini, a nord della provincia di Salerno ed al confine con la provincia di Avellino. L'altitudine media \u00e8 di 140 metri circa s.l.m., con zone (Acquarola e Ciorani) tra i 200 e i 300 metri circa s.l.m. Ripartito in frazioni, casali e localit\u00e0, presenta zone pianeggianti e zone collinari, con produzioni di grano, mais, patate, vino, olio, pomodori, ortaggi.\nConfina a nord-ovest con Bracigliano e Siano; a nord-est con Montoro (AV); ad est con Fisciano; a sud-est con Baronissi; a sud-ovest con Roccapiemonte e Cava de' Tirreni; a ovest con Castel San Giorgio.\nIl capoluogo, Mercato, si estende sulle due rive del torrente Solofrana, addossandosi alle pendici della collina Parco, sovrastata dalle rovine del castello medievale. Alla parte medievale - il centro storico, con Piazza Dante (comunemente detta Piazza Sant'Antonio), Via degli Orefici, Piazza Garibaldi (Mercato Nuovo) - si affianca un vasto ampliamento moderno, che si sviluppa alla destra del torrente, ai lati di Corso Diaz (l'antico decumano).\nDagli anni Settanta agli anni Novanta, si \u00e8 avuta un'espansione urbana nella parte bassa del Corso, nella zona di Via Rimembranza e di Via Licinella. Dal 2000 al 2010, una nuova espansione nelle zone di Via San Vincenzo, a confine con l'omonima frazione, e di Via Campo Sportivo, a confine con la zona industriale e la frazione di Pandola.\nLe frazioni e le localit\u00e0 pi\u00f9 numerose si trovano a valle, lungo le vie di comunicazione. Acquarola e Spiano sono pi\u00f9 a monte. Torello, Carifi e Ciorani sorgono nella zona laterale sinistra.\nStoria.\nStemma.\nLa storia dello stemma del Comune \u00e8 complessa e tormentata. Le prime notizie che portano alla definitiva elaborazione dell'attuale stemma sono contenute in una lettera del 14 luglio 1892 dello storico Matteo de Bartolomeis indirizzata al barone Negri, che lo aveva interpellato sull'argomento. Lo studioso afferma di essere in possesso di un \u201cmonumentino\u201d rinvenuto nel 1889. Il monumentino riprende l'effigie di San Severino in abito pontificale che sormonta la sigla U.S.S. (Universitas Sancti Severini) e le \u201carmi dei principi sanseverineschi\u201d. Lo storico attribuisce il monumentino al XIII-XIV secolo (ma evidentemente si tratta di un'attribuzione errata in quanto i Sanseverino diventano principi solo nel 1463).\nTale elaborazione subisce un'ulteriore modifica da parte della Consulta araldica del Ministero dell'Interno. La versione ufficiale riproduce la figura di San Severino - a mezzo busto, mitra sul capo, pastorale nella mano sinistra e destra benedicente - che sormonta una fascia con la scritta V.S.S. (Universit\u00e0 di San Severino, nel senso di Comune). Al di sotto della fascia \u00e8 riportata una stella a cinque punte. La parte superiore \u00e8 conchiusa da una corona muraria a quattro porte, sormontata a sua volta da otto merli.\nSociet\u00e0.\nReligione.\nLa maggioranza della popolazione \u00e8 di religione cattolica. La forania di Mercato San Severino appartiene all'arcidiocesi di Salerno-Campagna-Acerno. L'altra confessione cristiana \u00e8 quella evangelica.\nGeografia antropica.\nQuartieri.\nIl capoluogo Mercato \u00e8 diviso in due quartieri, Sant'Antonio e San Giovanni, corrispondenti alle parrocchie di Sant'Antonio e di Santa Maria delle Grazie in San Giovanni in Parco.\nFrazioni.\nIn base allo statuto comunale di Mercato San Severino, le frazioni sono 23:\nAcigliano, Acquarola, Capocasale, Carifi, Ciorani, Corticelle, Costa, Curteri, Galdo di Carifi, Lombardi, Monticelli di Sopra, Monticelli di Sotto, Oscato, Ospizio, Pandola, Piazza del Galdo, Priscoli, Sant'Angelo, Sant'Eustachio, San Vincenzo, Spiano, Torello, Valle.\nInfrastrutture e trasporti.\nFerrovie.\nIl comune di Mercato San Severino \u00e8 servito sia dalla stazione di Mercato San Severino, posta sulla ferrovia Cancello-Avellino, capolinea della ferrovia Salerno-Mercato San Severino e della ferrovia Cancello-Avellino, sia dalla stazione di Valle di Mercato San Severino.\nMobilit\u00e0 urbana.\nIl comune di Mercato San Severino \u00e8 servito da diverse societ\u00e0 di trasporto su gomma.\nAmministrazione.\nAltre informazioni amministrative.\nIl Comune fa parte dell'Unione dei Comuni dell'Irno.\nLa gestione del ciclo dell'acqua \u00e8 affidata all'Ambito territoriale ottimale ATO 3 Sarnese-Vesuviano.\nSport.\nA Mercato San Severino era presente la squadra di pallavolo Associazione Sportiva Rota Volley. \u00c8 presente anche la squadra ASD Sanseverinese, che gioca le partite nello stadio comunale Superga e che attualmente gioca nel campionato di promozione campana."}
{"id": "1927540", "revid": "110157", "url": "https://it.wikipedia.org/wiki?curid=1927540", "title": "LXDE", "text": "LXDE (Lightweight X11 Desktop Environment) \u00e8 un ambiente desktop libero per distribuzioni GNU/Linux e sistemi operativi Unix-like creato nel 2006.\nStoria.\nVenne creato nel 2006 dal programmatore taiwanese Hong Jen Yee, con l'obiettivo di essere estremamente leggero e reattivo, basandolo sui toolkit GTK+.\nIl 21 luglio 2013, il \"team\" di sviluppo di Razor-qt ha annunciato che si sarebbe fuso con LXDE, dando vita ad un nuovo ambiente desktop LXDE-Qt: LXQt come naturale evoluzione dei due sistemi, di cui la prima release (versione 0.7.0) \u00e8 stata resa disponibile il 7 maggio 2014.\nCaratteristiche.\nNonostante sia stato progettato per operare su dispositivi a basse prestazioni come netbook o vecchi computer, LXDE offre un ambiente desktop completo. Tuttavia, contrariamente a GNOME e KDE, manca nativamente di alcuni tools grafici di configurazione; ci\u00f2 comporta che alcune impostazioni debbano essere configurate manualmente dall'utente tramite file di testo.\nComponenti.\nI componenti di LXDE sono tra loro indipendenti e perfettamente utilizzabili anche in altri ambienti desktop. Tra essi abbiamo:\nLXDE nelle distribuzioni GNU/Linux.\nAlcune distribuzioni GNU/Linux che usano LXDE sono:\nLXDE pu\u00f2 essere installato opzionalmente anche su distribuzioni con altri ambienti desktop:"}
{"id": "1927543", "revid": "111433", "url": "https://it.wikipedia.org/wiki?curid=1927543", "title": "Hilary Koprowski", "text": "Biografia.\nLaureato in medicina negli ultimi anni trenta del novecento presso l'universit\u00e0 di Varsavia, si trasfer\u00ec in Brasile in seguito all'invasione nazista della Polonia. Qui e, al termine della guerra, negli Stati Uniti prosegu\u00ec i suoi studi ed esperimenti per un vaccino contro la poliomielite.\nIl vaccino di Koprowski fu il primo a essere sviluppato. Esso conteneva virus attenuati ed era somministrato per via orale, tale forma di somministrazione ne rendeva pi\u00f9 semplice la diffusione nei paesi del terzo mondo non essendo necessari aghi e siringhe sterili. La prima vaccinazione sugli esseri umani avvenne nel 1950, in seguito testata su larghissima scala (prevalentemente nel continente africano), nella regione del Congo.\nTuttavia, alla fine, sul vaccino di Koprowski e sul vaccino Salk (virus uccisi da iniettare) prevalse quello di Sabin (analogo al vaccino di Koprowski) sperimentato su vasta scala in Unione Sovietica.\nNel 1992 un articolo pubblicato sulla rivista Rolling Stone indic\u00f2 il vaccino sviluppato da Koprowski e sperimentato negli anni cinquanta nell'allora Congo Belga, come il veicolo che permise il \"salto\" (spillover) del virus HIV da alcuni primati all'uomo. Tale teoria \u00e8 stata smentita nel 2013 da numerosi studi, effettuati anche analizzando campioni dei vaccini usati da Koprowski in Congo. \u00c8 morto nel 2013 all'et\u00e0 di 96 anni a seguito di una polmonite."}
{"id": "1927545", "revid": "661526", "url": "https://it.wikipedia.org/wiki?curid=1927545", "title": "GTA Records", "text": "La GTA Records \u00e8 stata una casa discografica italiana, attiva negli anni sessanta del XX secolo. Il suo logo era costituito dalla scritta \"GTA\" in caratteri argentei corsivi, sovrastante la scritta \"Records\", il tutto all'interno di una figura geometrica, su sfondo scuro.\nStoria della GTA.\nFondata da Gigi Cichellero, nel 1965, la sede era in Galleria del Corso 2. Il progetto iniziale era quello di avere una propria distribuzione. I primi tre singoli, del 1965, furono singoli da colonne sonore cinematografiche; da \"Blindfold\" con Claudia Cardinale e Rock Hudson, \"Il principe guerriero\" con Charlton Heston e \"Les Parapluies de Cherbourg\". La distribuzione sar\u00e0 poi curata dal Clan Celentano.\nTra gli artisti che incisero per l'etichetta i pi\u00f9 noti furono Steve Lacy (in quartetto con Enrico Rava, Kent Carter e Aldo Romano), Franco Cerri, Al Korvin, Vanna Brosio e Nicola Arigliano, Nino Castelnuovo. Nella sua breve esistenza, cerc\u00f2 di cavalcare la musica beat allora nascente, promuovendo anche artisti a diverse manifestazioni (come \"The pops\" e de \"I 4 del Sud\" inviati al Cantagiro 1966 con \"La marcia della giovent\u00f9\").\nNel 1967 la label dei dischi, fino ad allora nera a scritte argentee, fu rinnovata: la parte centrale acquis\u00ec una nuova colorazione, e la scritta GTA venne contornata da una rigatura rossa.\nNel 1968, quando si trovava gi\u00e0 in difficolt\u00e0 economiche, fu acquistata da Lorenzo Sampietro, industriale milanese con la passione per la musica, che ne cambi\u00f2 sede e nome (creando la Miura) incorporandone il catalogo. All'inizio del 1968 GTA \u00e8 trasformato in marchio, cessando ogni nuova emissione. Sono presenti, negli anni successivi, alcuni dischi in cui il vinile \u00e8 ancora GTA mentre la copertina \u00e8 della Miura, con anomale numerazioni di catalogo.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, sulla numerazione del catalogo; se esistenti, sono riportati, oltre all'anno, anche il mese e il giorno."}
{"id": "1927546", "revid": "54253", "url": "https://it.wikipedia.org/wiki?curid=1927546", "title": "Paul Cassirer", "text": "Biografia.\nNato a Berlino, la sua famiglia contava nomi importanti come il celebre neurologo Richard Cassirer e il filosofo Ernst Cassirer. Suo padre, Louis Cassirer, era un ingegnere ed un imprenditore industriale, e possedeva la compagnia \"Kabelwerke Dr. Cassirer &amp; Co\", che produceva cavi telegrafici, che venne pi\u00f9 tardi assorbita dalla Siemens. Dopo aver studiato storia dell'arte a Monaco di Baviera, a partire dal 1890 inizi\u00f2 a collaborare con la rivista satirica tedesca \"Simplicissimus\", dove pubblic\u00f2 anche due racconti.\nDopo essersi trasferito nuovamente a Berlino fond\u00f2 con suo cugino Bruno una galleria d'arte e una rivista, entrambe con sede al primo piano della propria casa presso Viktoriastrasse al n\u00b035.\nNel 1895 spos\u00f2 Lucie Oberwarth dalla quale ebbe due figli, Peter e Suzanne Aim\u00e9e, e dalla quale divorzi\u00f2 il 21 maggio 1921.\nNel 1901 fece visita alla retrospettiva su Van Gogh organizzata dal poeta e critico d'arte Julien Leclercq e nello stesso anno organizz\u00f2 l'esposizione di cinque opere dell'artista in un'esposizione di artisti appartenenti della Berlin Secession. Grazie alla sua attivit\u00e0 promosse e fece conoscere artisti come Lovis Corinth, August Gaul e Ernst Barlach.\nNel 1909 Cassirer divenne proprietario di una casa editrice, la \"Pan Press\", con la quale pubblic\u00f2 opere divulgative in favore degli artisti dell'Espressionismo e delle altre avanguardie artistiche dell'epoca. A partire dal 1910 pubblic\u00f2 la rivista \"Pan\" diretta da Alfred Kerr.\nSempre nello stesso anno spos\u00f2 l'attrice Tilla Durieux della quale era profondamente innamorato ma con la quale ebbe un rapporto sempre molto burrascoso.\nAll'inizio della prima guerra mondiale Cassirer espresse pubblicamente il suo consenso per l'intervento in guerra e come testimonianza della sua posizione si arruol\u00f2 volontario. Tuttavia poco dopo venne allontanato dal fronte perch\u00e9 giudicato inadatto e torn\u00f2 in patria con convinzioni profondamente pacifiste, probabilmente forte dell'esperienza fatta nelle trincee.\nPoich\u00e9 espresse di nuovo pubblicamente le sue idee contro la guerra, sub\u00ec la repressione delle autorit\u00e0 tedesche, che lo costrinsero a chiudere numerose delle mostre organizzate dalla sua galleria d'arte, e le pressioni su di lui divennero cos\u00ec pressanti da costringere Cassirer a trasferirsi in Svizzera, presso Berna, dove si un\u00ec ad altri attivisti contro il conflitto, soprattutto francesi e tedeschi.\nDi ritorno in patria alla fine della guerra, Cassirer si schier\u00f2 contro le posizioni dell'USPD, e inizi\u00f2 a promuovere nella sua galleria d'arte le opere di Karl Kautsky e Eduard Amber.\nNel 1926 ci fu il tragico epilogo nell'esistenza di Cassirer, allorquando, ormai costretto a cedere alla richiesta di divorzio voluta dalla Durieux, il 7 gennaio, spinto dalla disperazione si spar\u00f2 un colpo di pistola a bruciapelo nella sala d'attesa del loro legale; Cassirer mor\u00ec poche ore dopo in ospedale."}
{"id": "1927559", "revid": "19580", "url": "https://it.wikipedia.org/wiki?curid=1927559", "title": "Terra Brigasca", "text": ""}
