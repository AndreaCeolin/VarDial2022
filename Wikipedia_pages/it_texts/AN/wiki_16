{"id": "1817971", "revid": "1543377", "url": "https://it.wikipedia.org/wiki?curid=1817971", "title": "Henry Jones Sr.", "text": "Il professor Henry Walton Jones Sr. (1873-1956) \u00e8 un personaggio fittizio protagonista della saga di Indiana Jones. \n\u00c8 il padre di Indiana Jones, con il quale non ha mai avuto un buon rapporto: ha sempre trascurato suo figlio per dedicarsi alla sua ricerca del Sacro Graal e tentare di rintracciarlo prima che possa finire nelle mani sbagliate. Viene catturato dai nazisti durante la sua ossessiva ricerca del leggendario Calice di Ges\u00f9 e usato come esca per catturare Indy.\nIl personaggio \u00e8 stato interpretato da Sean Connery nel film \"Indiana Jones e l'ultima crociata\" (1989). Alex Hyde-White ha avuto un cameo interpretando Henry nel prologo del film (nonostante il suo viso non si veda e Connery ne presti la voce). Lloyd Owen interpret\u00f2 il professore nella serie televisiva \"Le avventure del giovane Indiana Jones\". Il personaggio compare frequentemente in libri e storie a fumetti.\nIl personaggio.\nNato in Scozia il 12 dicembre 1873, \u00e8 il padre del rinomato archeologo Indiana Jones e un professore di letteratura medievale (laureatosi presso l'Universit\u00e0 di Oxford il 5 giugno 1899) che, secondo suo figlio, \u00e8 \"Il professore che ci si augura di non avere mai\".\nUomo pacato e motivato, Jones Sr. \u00e8 stato da sempre affascinato dalla ricerca del Santo Graal, ed ha registrato tutti gli indizi trovati sulla ipotetica dimora del calice di Ges\u00f9 nel suo \"diario del Graal\". \u00c8 apparentemente un cristiano (bench\u00e9 non sia mai stato specificato). Quel che \u00e8 certo \u00e8 che non tollera che suo figlio pronunci il nome di Ges\u00f9 invano; in un'occasione, infatti, lo ha schiaffeggiato aggiungendo: \"Questo \u00e8 per la tua bestemmia\".\nHenry non leg\u00f2 molto con il figlio durante la sua infanzia perch\u00e9 preferiva stare a ricercare sul Santo Graal e credendo di essere un genitore migliore per aver lasciato Indiana libero dalle responsabilit\u00e0, cosa che invece ha lasciato un'impressione negativa in Indiana che si sentiva trascurato e poco amato, e dopo la morte di sua moglie Anna di scarlattina, Indiana lo accus\u00f2 di essere stato pi\u00f9 preso dalla ricerca che alla salute della sua famiglia, ed il divario tra i due crebbe al punto tale che i due finirono col parlarsi raramente. Nonostante il disgusto di Indiana, Jones Sr. si riferisce a lui con l'appellativo \"Junior\".\nJones Sr. ha il terrore dei ratti, simile alla paura di suo figlio nei confronti dei serpenti. Nel film Henry \u00e8 shockato dal violento stile di vita del figlio, come quando egli spara ad un paio di nazisti o quando annienta i loro inseguitori nazisti usando solamente un palo durante la corsa in motocicletta commentando sulla situazione dicendo \"Guarda cos'hai fatto!\". Ha l'abitudine di dire \"Tutto ci\u00f2 \u00e8 intollerabile!\" in circostanze particolarmente difficili.\nDurante la battaglia dei carri armati, tuttavia, dimostra di adeguarsi abbastanza in fretta alla situazione: come giustificazione per aver fatto saltare in aria un camion nazista con orrore dell'amico Marcus Brody, esclama innocentemente \"\u00c8 la guerra!\". Altra dimostrazione \u00e8 data dalla scena in cui riesce ad abbattere un aereo tedesco solamente facendo alzare in volo uno stormo di uccelli, tra lo stupore e l'incredulit\u00e0 del figlio.\nDopo lo scontro con il colonnello Vogel, Indy sembra morire cadendo in un dirupo e Henry \u00e8 inorridito quando pensa che suo figlio sia morto, ed \u00e8 molto sollevato quando lo rivede vivo e vegeto. Al culmine del film, Walter Donovan ferisce Henry sparandogli allo stomaco, ma Indiana (grazie agli appunti scritti nel libretto del padre) supera le trappole mortali e trova il Graal in tempo per curare la ferita del genitore. Henry restituisce il favore salvando Indiana dal crepaccio, implorando il figlio di lasciar andare il Graal, persino chiamandolo con il soprannome \"Indiana\" per la prima volta e sottintendendo di preferire Indiana che il calice.\nStoria.\n\"Nelle Le avventure del giovane Indiana Jones\", in seguito alla pubblicazione, nel 1909, di un libro di successo sulla Cavalleria medievale, Jones \u00e8 invitato a conferenza presso scuole ed universit\u00e0 di tutto il mondo. Ha portato sua moglie e suo figlio a lungo con s\u00e9 assumendo Helen Seymour (interpretata da Margaret Tyzack) come tutor del figlio.\nIn \"Indiana Jones e l'ultima crociata\", ambientato nel 1938, Walter Donovan ritrova una tavoletta che contiene nuovi indizi sul luogo dove si trova il Graal e ingaggia Jones Sr. per guidare una spedizione al fine di ritrovarlo. Durante questa spedizione egli scopre che la sua collega (Elsa Schneider, la quale ha una breve storia con Indy) sta lavorando con i Nazisti. Jones Sr. invia per posta il suo diario del Graal, contenente vitali indizi, al figlio per tenerlo al sicuro in quanto (mentre lavorava in una biblioteca veneziana per scoprire dove si situava la cripta dei cavalieri del Santo Graal) \u00e8 stato catturato dagli ufficiali nazisti e internato nel castello di Brunwald al confine Austriaco.\nSuo figlio Indiana andr\u00e0 a Venezia, indagando sulla sua scomparsa finch\u00e9 dopo aver scoperto la cripta, sar\u00e0 coinvolto in un inseguimento con la setta della Santa Croce, che alla fine riveler\u00e0 dove si trova il padre. Raggiunto e liberato dal castello da suo figlio scopre inoltre che anche Donovan lavora per i Nazisti. Jones Sr. convince Indiana che il Graal non dev'essere preso dai nazisti e che devono andare a Berlino a riprendere il libretto del Graal e completare la ricerca. Nel corso dell'avventura padre e figlio iniziano a risolvere i problemi che li hanno allontanati per tanti anni. Donovan spara ad Henry nel climax del film ma Indiana trova il Graal in tempo e lo usa per curargli le ferite.Henry salva il figlio Indiana da un precipizio (creatosi quando Elsa ha attraversato il sigillo del Graal cadendo quando ha provato ad afferrare il Graal), implorandolo di lasciare il Graal al suo posto che era caduto in un buco nel crepaccio, oggetto che Henry Jones ha cercato per tutta la vita, rinunciandogli perch\u00e9 ha scoperto di voler bene a suo figlio molto pi\u00f9 di quanto pensasse.\nIn \"Indiana Jones e il regno del teschio di cristallo\", ambientato nel 1957, si accenna che Jones Sr. \u00e8 deceduto nel 1951 seguito da Marcus qualche anno pi\u00f9 tardi, con grande rimpianto di Indiana. Una fotografia incorniciata si vede sulla scrivania di Indy ad un certo punto nel film. (Indy inoltre dice \"Tutto ci\u00f2 \u00e8 intollerabile!\", esclamazione tipica del padre Henry Jones, a Mutt e \"Da qualche parte lass\u00f9 tuo nonno se la star\u00e0 spassando\". Verso la fine del film Indy chiama Mutt con \"Junior\".)\nConcepimento.\nSteven Spielberg scelse di introdurre il padre di Indiana nel terzo film e trov\u00f2 che il Santo Graal fosse un ottimo espediente narrativo. Sean Connery fu un'ovvia scelta per interpretare il ruolo in quanto James Bond \u00e8 stata fonte di ispirazione per Indiana. George Lucas ed Harrison Ford ne furono sorpresi. Ford spieg\u00f2 che Connery (nato nel 1930) era pi\u00f9 vecchio di lui di soli dodici anni. Connery ha migliorato il personaggio concepito inizialmente come topo di biblioteca. Si \u00e8 inoltre inventato la frase \"\u00c8 una che parla nel sonno\" durante le riprese.\nPer prepararsi al ruolo in \"Le avventure del giovane Indiana Jones\", Lloyd Owen ha guardato numerosi film di Connery e studiato il suo accento. Owen condivide con il personaggio l'amore per la storia medievale avendo studiato \"Il racconto del Cavaliere\" di Geoffrey Chaucer. Owen considera il personaggio \"un buon padre. Credo che sia ovvio come Indy abbia viaggiato. Lo dice anche nei film che non \u00e8 il tipo di padre che dice 'Mangia il cibo, va a letto, lavati i denti!' , non \u00e8 quel tipo di persona. \u00c8 davvero un genitore liberale dei primi anni del novecento.\"\nConnery ha rifiutato un cameo in \"Indiana Jones e il regno del teschio di cristallo\" (2008) in quanto si stava divertendo troppo in pensione. In una dichiarazione ha fornito un ultimo consiglio a Junior: \"Tieni le scogliere basse, i mostri in CGI e la frusta chiusa in mano per usarla con il coordinatore degli stunt\". George Lucas a posteriori ha detto che \u00e8 stata una cosa buona che Connery non sia apparso nel film in quanto il pubblico avrebbe disapprovato il fatto che poi non avrebbe preso parte all'avventura del film. Ford scherzando disse, \"Sono abbastanza vecchio per interpretare il mio stesso padre.\"\nRiconoscimenti.\nSean Connery ricevette una nomination ai Golden Globe per la sua performance."}
{"id": "1817972", "revid": "115490168", "url": "https://it.wikipedia.org/wiki?curid=1817972", "title": "Orazio Comes", "text": "Biografia.\nDiresse dal 1906 sino al 1917 l'Istituto superiore agrario di Portici, nel quale gi\u00e0 dal 1877 aveva cominciato ad insegnare grazie a Vincenzo Cesati come assistente di Nicola Pedicino per la cattedra di botanica, al quale successe nel 1880.\nDei suoi scritti, si ricordano quelli inerenti alla fisiologia e la patologia vegetale dei funghi del napoletano e delle piante agrarie, quali il fagiolo e il tabacco.\nRiconoscimenti.\nNel 1958 gli viene intitolato il museo botanico presente nel sito reale di Portici.\nAd Orazio Comes sono intitolate inoltre un plesso dell'Istituto comprensivo Da Vinci Comes di Portici, una piazzetta situata in una traversa di via Diaz (Portici) e un Istituto Comprensivo a Monopoli (BA) \"M. Jones - O. Comes\", il cui plesso \"O. Comes\" \u00e8 situato precisamente nella vicina contrada di Antonelli."}
{"id": "1817973", "revid": "757396", "url": "https://it.wikipedia.org/wiki?curid=1817973", "title": "Real Madrid Baloncesto 2007-2008", "text": "Questa voce raccoglie le informazioni riguardanti il Real Madrid Baloncesto nelle competizioni ufficiali della stagione 2007-2008.\nStagione.\nLa stagione 2007-2008 del Real Madrid Baloncesto \u00e8 la 52\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2020.\""}
{"id": "1817981", "revid": "1305772", "url": "https://it.wikipedia.org/wiki?curid=1817981", "title": "Datevi fuoco (lo Scotto da pagare)", "text": "Datevi fuoco (lo Scotto da pagare) \u00e8 il quinto album solista del rocker italiano Pino Scotto, album che raccoglie i brani pi\u00f9 noti dei precedenti quattro album, rivisitati e registrati con alcune speciali guest star.\nCollaborazioni.\nAll'album hanno collaborato parecchi esponenti della scena musicale italiana: "}
{"id": "1817983", "revid": "198277", "url": "https://it.wikipedia.org/wiki?curid=1817983", "title": "Pallacanestro Varese 1998-1999", "text": "Varese Roosters.\nCon questa denominazione, sullo stile NBA (\"rooster\" in inglese significa \"galletto da combattimento\"), adottata tra il 1998 e il 2001, la Pallacanestro Varese ha conosciuto il suo pi\u00f9 recente grande successo, lo scudetto della stagione 1998/1999.\nGiocatori tagliati.\nAllenatore: Carlo Recalcati\nVice-allenatore: Edoardo Colombo"}
{"id": "1817984", "revid": "757396", "url": "https://it.wikipedia.org/wiki?curid=1817984", "title": "Pallacanestro Varese 2007-2008", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2007-2008.\nStagione.\nLa stagione 2007-2008 della Pallacanestro Varese sponsorizzata Cimberio, \u00e8 la 60\u00aa nel massimo campionato italiano di pallacanestro, la Serie A.\nRoster.\n\"Aggiornato al 30 dicembre 2021.\""}
{"id": "1817987", "revid": "547034", "url": "https://it.wikipedia.org/wiki?curid=1817987", "title": "Pallacanestro Varese 2006-2007", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2006-2007.\nStagione.\nLa stagione 2006-2007 della Pallacanestro Varese sponsorizzata Whirlpool, \u00e8 la 59\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo che venne ridotto a sei, con anche la possibilit\u00e0 di impiegare fino a quattro giocatori extracomunitari.\nRoster.\n\"Aggiornato al 28 dicembre 2021.\""}
{"id": "1817989", "revid": "1702387", "url": "https://it.wikipedia.org/wiki?curid=1817989", "title": "Ad Catholici Sacerdotii", "text": "Ad Catholici Sacerdotii \u00e8 un'enciclica di papa Pio XI, promulgata il 20 dicembre 1935, che tratta del servizio sacerdotale.\nContenuto.\nL'enciclica, in una breve introduzione, rileva come da sempre, in ogni culto, vi sia sempre una figura sacerdotale che faccia da mediatore tra i credenti e Dio. Nel cattolicesimo, la figura del sacerdote ha come esempi Melchisedech e Ges\u00f9. Pi\u00f9 precisamente, nella storia del cattolicesimo, la figura del sacerdote ha origine con la legge mosaica per giungere agli scritti di San Paolo dove \u00e8 considerato ministro di Ges\u00f9 Cristo."}
{"id": "1818001", "revid": "1494169", "url": "https://it.wikipedia.org/wiki?curid=1818001", "title": "Provincia Nordorientale", "text": ""}
{"id": "1818004", "revid": "1924342", "url": "https://it.wikipedia.org/wiki?curid=1818004", "title": "Self Esteem", "text": "Self Esteem \u00e8 un singolo della band punk Offspring pubblicato nel 1994. Ha raggiunto la posizione numero 4 nella Billboard Modern Rock Tracks.\nLa traccia \"Self Esteem\" figura nell'album \"Smash\" del 1994, mentre \"Jennifer Lost the War\" e \"Burn It Up\" sono riprese rispettivamente dagli album \"The Offspring\" del 1989 e \"Ignition\" del 1992.\nNoodles ha successivamente regalato la chitarra con cui suona (una Fender Stratocaster) ad una delle comparse del video.\nLa canzone \"Jennifer Lost the War\" \u00e8 disponibile gratuitamente per il download in formato MP3 192 Kbit/s su nitrorecords.com .\nVideo.\nIl video \u00e8 stato girato nell'agosto del 1994 da Darren Lavett, lo stesso del video di \"Come Out and Play\", e pubblicato nel febbraio del 1995. Si vedono eseguire diversi stunt, con la band che esegue la canzone su un palco. Dexter lo si vede indossare tre diverse magliette: all'inizio una dei Sex Pistols, poi una dei The Germs ed infine una dei The Vandals quando appare come scheletro.\nSi nota anche che per alcuni tratti Dexter non ha la chitarra, necessaria per alcuni riff d'accompagnamento della canzone."}
{"id": "1818005", "revid": "52076", "url": "https://it.wikipedia.org/wiki?curid=1818005", "title": "Secessione aventiniana", "text": ""}
{"id": "1818011", "revid": "287204", "url": "https://it.wikipedia.org/wiki?curid=1818011", "title": "Oncorhynchus", "text": "Oncorhynchus \u00e8 un genere di pesci ossei marini e d'acqua dolce appartenenti alla famiglia Salmonidae.\nDistribuzione e habitat.\nLe specie del genere sono diffuse nell'Oceano Pacifico settentrionale e nelle acque dolci dei fiumi tributari del Pacifico dell'Asia del nord e dell'America settentrionale. Alcune specie (una per tutti la trota iridea \"O. mykiss\") sono state introdotte in altre parti del mondo con caratteristiche climatiche idonee, spesso con pregiudizio dell'ittiofauna autoctona locale. Sono pesci di acque fredde e temperato fredde. Come per il genere \"Salmo\", a cui assomiglia moltissimo, esistono specie che trascorrono tutta la vita in acqua dolce e specie anadrome.\nDescrizione.\nCome gi\u00e0 detto i membri di questo genere sono molto simili a quelli del genere \"Salmo\", con corpo affusolato, bocca ampia dotata di dentatura robusta da predatore, scaglie piccole. La pinna caudale \u00e8 sempre dotata di macchiette scure (mai in \"Salmo\").\nRiproduzione.\nDurante il periodo riproduttivo si evidenzia un forte dimorfismo sessuale e, spesso, una colorazione molto vivace. Nelle specie anadrome i riproduttori muoiono dopo la deposizione delle uova.\nSpecie.\nIl genere comprende 17 specie:"}
{"id": "1818014", "revid": "767487", "url": "https://it.wikipedia.org/wiki?curid=1818014", "title": "Avventura al Marocco", "text": "Avventura al Marocco (\"Road to Morocco\") \u00e8 un film del 1942 diretto da David Butler.\nTrama.\nJeff e Orville, due amici alla deriva su una zattera nel Mediterraneo, fanno naufragio su una spiaggia deserta del Marocco e saltano in groppa ad un cammello per poi arrivare ad una citt\u00e0 dove Jeff vende Orville come schiavo per mancanza di soldi. Jeff, pentitosi di averlo venduto, va a cercare Orville e, vedendo che \u00e8 stato venduto alla bellissima principessa Shalmar di Karameesh, che per di pi\u00f9 lo fa vivere nel lusso, vuole prenderne il posto. Ma non hanno capito che il potente capo del deserto, Mullay Kassim, ha dei disegni sulla principessa per se stesso.\nProduzione.\nIl film fu prodotto dalla Paramount Pictures e venne girato, dal 25 febbraio al 23 aprile 1942, in California a Imperial County e negli studi della Paramount al 5555 di Melrose Avenue a Hollywood. Le scene del deserto sono state girate in esterni in Arizona, nella zona di Yuma.\nDistribuzione.\nDistribuito dalla Paramount, il film usc\u00ec nelle sale USA presentato in prima a New York il 10 novembre 1942. In Italia, il film usc\u00ec qualche anno dopo la fine della guerra, il 19 marzo 1948.\nDate di uscita.\nIMDb\nAlias\nRiconoscimenti.\nIl film ha ricevuto due candidature ai Premi Oscar 1943 per la migliore sceneggiatura originale e il miglior sonoro.\nNel 1996 \u00e8 stato scelto per la conservazione nel National Film Registry della Biblioteca del Congresso.\nNel 2000 l'American Film Institute l'ha inserito al 78\u00ba posto della classifica delle cento migliori commedie americane di tutti i tempi."}
{"id": "1818016", "revid": "263390", "url": "https://it.wikipedia.org/wiki?curid=1818016", "title": "Irritator", "text": ""}
{"id": "1818022", "revid": "287204", "url": "https://it.wikipedia.org/wiki?curid=1818022", "title": "I Am (Monrose)", "text": "I Am \u00e8 il terzo album studio del trio tedesco Monrose pubblicato dalla Starwatch e dalla Warner Music il giorno 26 settembre 2008 nei paesi di lingua tedesca. L'album contiene tracce prodotte da Jiant, Snowflakers, Ryan Tedder."}
{"id": "1818025", "revid": "276926", "url": "https://it.wikipedia.org/wiki?curid=1818025", "title": "Val Strona", "text": ""}
{"id": "1818026", "revid": "773636", "url": "https://it.wikipedia.org/wiki?curid=1818026", "title": "Cappella di Santa Maria alla Trappola", "text": "La cappella di Santa Maria alla Trappola \u00e8 un edificio religioso situato nel comune di Grosseto. La sua ubicazione \u00e8 presso il Podere della Trappola, all'interno del Parco naturale della Maremma, presso la fattoria di San Mamiliano alla Trappola, non lontano dall'omonima torre.\nLa chiesetta sorse come cappella rurale all'interno della tenuta di San Mamiliano, che assieme a quella di San Carlo rientrava nei confini della pi\u00f9 vasta tenuta della Trappola. L'edificio religioso, sorto nell'area in cui sorgeva la perduta chiesa di San Mamiliano a Tumolo, fu costruito come luogo di preghiera per i fattori e gli operai che prestavano servizio all'interno della vasta tenuta; le sue origini sono probabilmente post-settecentesche e la sua fondazione dovrebbe aver seguito la scomparsa della preesistente chiesa situata presso la torre della Trappola.\nLa cappella di Santa Maria alla Trappola si presenta come un semplice edificio ad aula unica a pianta rettangolare, con il tetto a capanna. Il portale d'ingresso, si apre al centro della facciata, preceduto da una coppia di gradini; in alto \u00e8 chiuso da un architrave sul quale poggia un arco a tutto sesto di gusto neoromanico che delimita una lunetta.\nUna serie di monofore ad arco tondo si aprono sui fianchi laterali e nell'area absidale; l'interno \u00e8 ad aula unica col tetto a capriate ed i resti di un altare nella parte posteriore."}
{"id": "1818027", "revid": "276926", "url": "https://it.wikipedia.org/wiki?curid=1818027", "title": "Val Cannobina", "text": ""}
{"id": "1818030", "revid": "1904508", "url": "https://it.wikipedia.org/wiki?curid=1818030", "title": "Teatrino di corte (Monza)", "text": "Il teatrino di corte \u00e8 un teatro di Monza, nel complesso della Villa Reale.\nStoria.\nIl progetto del Piermarini per il complesso della villa arciducale di Monza (XVIII secolo) non prevedeva un teatro di corte, forse per timore di quei frequenti incendi che avevano gi\u00e0 distrutto il vecchio \"Teatro Arciducale\" nel Palazzo di Milano. Gi\u00e0 a Milano infatti si era deciso di costruire un teatro separato dal palazzo, il Teatro alla Scala. Anche a Monza si decise quindi di costruire un teatro separato dalla villa, progettato dall'architetto Piermarini, che fu realizzato nel 1778 sull'allora piazza del Mercato e che fu subito soprannominato \"La Piccola Scala\". L'edificio, che si trovava in corrispondenza dell'attuale Agenzie dell'entrate in via Antonio Passerini, fu comunque distrutto da un incendio nel 1802.\nFu solo con l'avvento del napoleonico Regno d'Italia che, nel 1807, iniziarono i lavori per un teatrino all'interno del complesso della Villa Reale per volere del vicer\u00e9 Eugenio di Beauharnais e soprattutto della moglie Augusta di Baviera. Il primo spettacolo avvenne 3 agosto 1808 in occasione dell'onomastico della Viceregina.\nAlla chiusura della villa dopo l'assassinio del re Umberto I, il teatrino fu usato come magazzino; fu poi utilizzato in occasione delle Biennali d'arte di Monza nel secondo decennio del XX secolo.\nDopo i restauri, la sala del teatrino \u00e8 tuttora utilizzata per concerti, balletti e conferenze.\nDescrizione.\nLuigi Canonica fu incaricato del progetto, con il compito di realizzare un teatro di rappresentanza in un piccolo spazio. L'ambiente a disposizione era quello adibito in origine alle cucine della reggia. Il teatro fu dunque ricavato in un ambiente a pianta rettangolare, con un semplice palcoscenico centrale sopraelevato rispetto al piano della sala. Nel lato opposto al palcoscenico, \u00e8 situato il palco reale e la balconata. Le pareti e il palchetto reale sono interamente affrescate con motivi di stile neoclassico.\nLa qualit\u00e0 dell'acustica \u00e8 garantita dalla controsoffittatura in legno intonacato che funge da cassa di risonanza. Le pareti all'intorno furono delicatamente affrescate con decorazioni floreali, maschere e strumenti musicali da Giovanni Perego mentre il fondale di tela, una scena boschiva di Bacco fanciullo a cavallo di una capretta, fu dipinto da Andrea Appiani. Sotto il palcoscenico, sopraelevato per offrire agli spettatori la migliore visibilit\u00e0, sono tuttora conservati i meccanismi originali per il cambio delle scene."}
{"id": "1818031", "revid": "339392", "url": "https://it.wikipedia.org/wiki?curid=1818031", "title": "Val Devero", "text": ""}
{"id": "1818038", "revid": "1318658", "url": "https://it.wikipedia.org/wiki?curid=1818038", "title": "Konark", "text": "Konark (sanscrito \"\u0915\u094b\u0928\u093e\u0930\u094d\u0915\", variamente trascritto anche come Konarka, Konarak, Kon\u0101rak, Kanarak, Kon\u0101rka) \u00e8 una citt\u00e0 dell'India di 15.015 abitanti, situata nel distretto di Puri, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nKonark \u00e8 sede del Tempio del Sole, edificio religioso risalente al XIII secolo, costruito in granito dal re Narasimhadeva I ed \u00e8 un importante santuario per il brahmanesimo, inserito nel 1984 nell'elenco dei Patrimoni dell'umanit\u00e0 dell'UNESCO.\nGeografia fisica.\nLa citt\u00e0 \u00e8 situata a 19\u00b0 53' 60 N e 86\u00b0 7' 0 E e ha un'altitudine di 1 .\nSociet\u00e0.\nEvoluzione demografica.\nAl censimento del 2001 la popolazione di Konark assommava a 15.015 persone, delle quali 7.843 maschi e 7.172 femmine. I bambini di et\u00e0 inferiore o uguale ai sei anni assommavano a 2.158, dei quali 1.092 maschi e 1.066 femmine. Infine, coloro che erano in grado di saper almeno leggere e scrivere erano 8.578, dei quali 5.035 maschi e 3.543 femmine."}
{"id": "1818039", "revid": "1833487", "url": "https://it.wikipedia.org/wiki?curid=1818039", "title": "Mangiacristiani", "text": "Venne assegnato il soprannome (blasone popolare) di mangiacristiani agli abitanti di San Giorgio Canavese da quelli di San Giusto Canavese all'inizio del XIX secolo durante le cosiddette \"Lotte per l'Indipendenza\" del Gerbo Grande (il futuro San Giusto) da San Giorgio.\nIl termine prende spunto dalla vicenda del macellaio Giorgio Orsolano pi\u00f9 noto come la \"Jena di San Giorgio\". Orsolano, condannato a morte nel 1835 per impiccagione in seguito all'uccisione di tre ragazzine che aveva prima violentato e delle quali aveva depezzato i cadaveri per far credere che fossero state vittima di qualche animale selvatico. \nLa voce popolare, in seguito, lo accus\u00f2 di aver confezionato salami con le carni delle sue vittime (giovani donne oppure, secondo altre versioni, bambini).\nQueste vicende, tramandate oralmente dagli abitanti del Canavese, trovano riscontro nell'archivio di Stato dove \u00e8 conservata la sentenza di morte e nel Museo di antropologia criminale di Torino dove si trova un calco della testa di Giorgio Orsolano."}
{"id": "1818042", "revid": "834", "url": "https://it.wikipedia.org/wiki?curid=1818042", "title": "She's All That", "text": ""}
{"id": "1818043", "revid": "709406", "url": "https://it.wikipedia.org/wiki?curid=1818043", "title": "Giallo burro", "text": ""}
{"id": "1818044", "revid": "287204", "url": "https://it.wikipedia.org/wiki?curid=1818044", "title": "Marcin Wasilewski", "text": "Caratteristiche tecniche.\n\u00c8 un difensore centrale che pu\u00f2 giocare anche come terzino destro.\nCarriera.\nClub.\nWasilewski inizia la sua carriera nell'Hutnik Cracovia, prima che nel 2000 arrivi l'opportunit\u00e0 del salto di qualit\u00e0 con lo Slask Wroclaw, che lo porta direttamente in massima serie. Non risente poi tanto del cambio di campionato, fornendo ottime prestazioni e totalizzando a fine campionato 25 presenze e un gol. Anche la stagione 2001-02 \u00e8 molto positiva per il terzino, che colleziona 26 presenze e 4 gol. Nel 2002 lascia i bianco-verdi di Breslavia per il Wis\u0142a P\u0142ock, senza scendere di categoria: la prima stagione \u00e8 la migliore con questa maglia - 24 presenze e un gol; le altre due stagioni che trascorre qui vedono diminuire le sue presenze - dapprima 21, poi 15. Passando all'Amica Wronki nel 2005, riprende i suoi abituali standard, con 24 presenze e 4 gol; terminata la stagione, si trasferisce a Pozna\u0144 per giocare con il Lech: conclude la sua esperienza con 14 presenze e 5 gol - massimo in carriera - a gennaio 2007, quando durante la sessione invernale del mercato passa in Belgio con l'. Al momento, la sua esperienza qui \u00e8 condita da 34 presenze e 5 gol - cifre accumulatesi in una stagione e mezza - e dalla vincita di 3 titoli: Jupiler League, Supercoppa del Belgio (2007) e Coppa del Belgio (2008).\nDomenica 30 agosto 2009 durante la partita tra Anderlecht e Standard Liegi valida per il campionato viene colpito duramente da Axel Witsel, intervento che gli causa la frattura esposta di tibia e perone. Nel marzo 2010 ha annunciato il suo ritorno in campo con l'Anderlecht, che gli ha prolungato il contratto fino al 2013.\nNell'estate 2013, essendo svincolato, firma un contratto con il Leicester City, squadra militante nella seconda divisione inglese, e con questa vince la Football League Championship 2013-2014 venendo promosso in Premier League. Nella stagione seguente, la Premier League 2014-2015, trova una salvezza nelle ultime giornate. Nella stagione successiva, invece, con il nuovo allenatore Claudio Ranieri il club otterr\u00e0 dei risultati ben diversi. Il 2 maggio 2016 grazie al pareggio per 2-2 del Tottenham secondo in classifica contro il Chelsea, che segue il pareggio del giorno prima dei Foxes contro il Manchester United per 1-1, si laurea campione d'Inghilterra 2015-2016 con il Leicester City.\nIl 20 novembre 2020 annuncia il ritiro dal calcio giocato.\nNazionale.\nLa sua prima partita con la nazionale polacca risale al 20 novembre 2002 (- 2-0). Il 6 gennaio 2006 sigla la sua prima rete, nell'amichevole vinta per 5-2 contro gli Emirati Arabi Uniti.\n\u00c8 stato convocato dal commissario tecnico Leo Benhakker per partecipare al , in cui disputa 3 gare. L'8 giugno 2012 esordisce da titolare agli Europei 2012 nella sfida inaugurale contro la Grecia (1-1), collezionando poi altre 2 gare.\nLa sua ultima partita risale al 26 marzo 2013, nella sfida contro San Marino valida per le qualificazioni al Mondiale 2014, partita vinta per 5-0. In totale ha collezionato 60 presenze e realizzato 2 gol, entrambi in sfide amichevoli.\nStatistiche.\nPresenze e reti nei club.\n\"Statistiche aggiornate al 20 settembre 2016.\""}
{"id": "1818050", "revid": "88740", "url": "https://it.wikipedia.org/wiki?curid=1818050", "title": "I fuorilegge", "text": "I fuorilegge \u00e8 un film drammatico del 1950 diretto da Aldo Vergano.\nAmbientato nella Sicilia del dopoguerra, \u00e8 girato interamente nel comune di Piana degli Albanesi, negli stessi luoghi dove aveva imperato il bandito Giuliano e la sua banda per la strage di Portella della Ginestra.\nTrama.\nTuri, tornato in Sicilia dall'estero, apprende che la sorella Maruzza \u00e8 l'amante di Cosimo Barrese, militante del Movimento per l'Indipendenza della Sicilia, che, abbandonato da tutti, \u00e8 diventato un bandito. I due vorrebbero sposarsi, ma la vita da fuorilegge pare un ostacolo insormontabile. Turi chiede vendetta verso il bandito che ha disonorato la famiglia e si avvale di un losco e subdolo avvocato per spingerlo in trappola.\nProduzione.\nLa storia \u00e8 un parziale riferimento alle vicende di Salvatore Giuliano, presenta una sceneggiatura rimaneggiata pi\u00f9 volte, una prima stesura vedeva alla scrittura anche Pietro Germi, reduce dal successo di \"In nome della legge\".\nIl titolo provvisorio del film durante la lavorazione era \"Montelepre\".\nDistribuzione.\nIl film venne distribuito nel circuito cinematografico italiano il 9 giugno del 1950.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1818056", "revid": "2373", "url": "https://it.wikipedia.org/wiki?curid=1818056", "title": "Baloo", "text": "Baloo ( ) \u00e8 uno dei personaggi principali de \"Il libro della giungla\" e \"Il secondo libro della giungla\" di Rudyard Kipling. \u00c8 un orso, insegnante della legge della giungla ai cuccioli del popolo libero.\nIl suo nome in indostano, \"bh\u0101l\u016b\", significa semplicemente \"orso\", e, secondo certi autori, fa parte di una terna di virt\u00f9 insieme a Kaa e Bagheera\u02d0 Baloo rappresenterebbe la forza, mentre gli altri due personaggi personificherebbero rispettivamente, la conoscenza e l'amore. Altri, invece, lo considerano una personificazione della resistenza e dell'esperienza.\nSebbene Kipling lo descriva come un orso bruno, molti autori hanno dibattuto sulla vera identit\u00e0 specifica del personaggio, poich\u00e9 l'orso bruno non \u00e8 indigeno del Seoni, luogo di ambientazione della saga. Certi accademici sostengono che Baloo sia infatti un orso labiato.\nStoria.\n\"Il libro della giungla\".\nPrima dell'arrivo di Mowgli, Baloo era l'unico membro del popolo libero non-lupo. Era libero di andare e venire quando voleva, dato che la sua dieta principalmente vegetariana non lo metteva in concorrenza con i lupi. Il suo ruolo nel branco \u00e8 di insegnare ai piccoli lupi la legge della giungla, sia con pazienza, che una buona dose di punizione corporale. Nel racconto, \"I fratelli di Mowgli\", Baloo \u00e8 presente al Consiglio del Branco nel momento in cui la tigre Shere Khan reclama il diritto di uccidere Mowgli, appena adottato da Raksha. Essendo un membro onorevole del popolo libero, Baloo parla a favore di Mowgli, garantendogli cos\u00ec la protezione del branco.\nNel racconto, \"La caccia di Kaa\", ambientato sette anni dopo, Baloo si affeziona a Mowgli, poich\u00e9 il cucciolo di uomo, contrariamente ai lupacchiotti, riesce ad assimilare anche le parole maestre che normalmente i lupi non imparano, ed anche alcune che lo stesso Baloo non \u00e8 in grado di pronunciare. Tuttavia non risparmia Mowgli dalle punizioni corporali, un fatto che preoccupa la pantera Bagheera, la quale ritiene invece che queste siano troppo dure. La severit\u00e0 di Baloo annoia Mowgli, che rivela l'intenzione di unirsi al Bandar-log, il popolo delle scimmie. Baloo, infuriato, avverte Mowgli che si tratta di un popolo anarchico. Quando Mowgli viene rapito dalle scimmie, Baloo e Bagheera vanno alla ricerca di Kaa, l'arcinemico del Bandar-log. Il duo convince il pitone a unirsi alla spedizione, confidandogli che, a sua insaputa, le scimmie lo hanno insultato. Quindi i tre si recano verso le Tane Fredde, in realt\u00e0 il Forte Chittor, luogo dove il Bandar-log tiene Mowgli prigioniero, dando inizio a una terribile battaglia, durante la quale l'orso e la pantera vengono quasi sopraffatti dall'anarchico popolo delle scimmie. Quando infine Mowgli viene salvato grazie all'intervento di Kaa, Baloo \u00e8 disposto a perdonare Mowgli per la sua imprudente scelta di unirsi al Bandar-log, ma Bagheera, citando la legge, insiste sul punire il cucciolo di uomo con le zampate. Sebbene riluttante, Baloo accetta, per cui non interviene quando Bagheera impone una dozzina di sberle al cucciolo di uomo. Una volta conclusa la punizione, i due riportano il ragazzo, esausto, alle terre del popolo libero.\n\"Il secondo libro della giungla\".\nNe \"La corsa della primavera\", Baloo \u00e8 ormai molto anziano e quasi cieco. Citando le ultime parole del defunto Akela, convince Mowgli che \u00e8 giunta l'ora di lasciare la giungla, in quanto non ha pi\u00f9 nulla da offrirgli, e di riunirsi ai suoi simili:\nInsieme a Bagheera e Kaa, recita il Canto di commiato durante la partenza del ragazzo.\nFigura nello scautismo.\nBaloo \u00e8 uno dei quattro personaggi cardine della storia nella formazione di Mowgli. Per questo motivo, la sua figura viene usata nel lupettismo. Non fa parte del Branco di Seeonee, ma \u00e8 l'unico animale della Giungla a poter partecipare al Consiglio della rupe pur non essendone membro. Come \u00e8 gia stato accennato, il suo ruolo nel Branco \u00e8 quello di \"Maestro della Legge\", con il compito di insegnare ai lupetti la Legge, le Parole Maestre e la lingua della Giungla. Citando il manuale \"La Giungla\" di Federico Colombo ed Enrico Calvo, \"Baloo ha confidenza con quell'ordine superiore del mondo che gli consente di guardare con occhio limpido e comprensione, cose, avvenimenti e persone.\" Nello scautismo cattolico, generalmente la figura di Baloo nel branco \u00e8 associata alla figura dell'assistente ecclesiastico, secondo l'intuizione dell'educatore italiano, Fausto Catani. Tuttavia questa non \u00e8 una regola rigida, infatti, data l'importanza educativa di questo personaggio, capita che, in assenza di assistente ecclesiastico, il ruolo di Baloo venga assegnato a un altro Vecchio Lupo. Del resto, e in ogni caso, il compito di educare alla fede, non spetta esclusivamente al sacerdote, ma ad ogni Vecchio Lupo, che \u00e8 appunto chiamato ad essere anche catechista.\nLa sua parola maestra \u00e8:\nAltri media.\nLibri apocrifi.\nNe \"The Third Jungle Book\" di Pamela Jenkel, Baloo, ormai cieco, fa visita a Mowgli e alla sua famiglia nel racconto, \"Master of the Jungle\", ambientato dopo \"Nel rukh\". Sebbene venga accolto calorosamente da Mowgli, al lavoro come guardiacaccia in una giungla situata ad est del Waingunga, sua moglie Shanta non si fida dell'orso, e lo scaccia quando tenta di insegnare la Legge della Giungla al loro figlio Thambi. L'orso vince la sua fiducia quando salva entrambi da un cobra reale, ma nel salvarli viene morso fatalmente. Infine, Baloo muore tra le braccia di Mowgli mentre ricorda le loro avventure passate.\nNel romanzo prequel, \"La legge della giungla. La vera storia di Bagheera\", dello scrittore italiano, Davide Morosinotto, viene rivelato come Baloo fosse l'apprendista dell'orsa Kamala, che a sua volta fu maestra di Shere Khan e di Bagheera.\nFilm e Tv.\nAdattamenti della Disney.\nNell'adattamento animato di Walt Disney del 1967 \"Il libro della giungla\", Baloo viene doppiato dal cantante Phil Harris. Harris, che conosceva Disney personalmente, accett\u00f2 l'incarico a condizione che potesse improvvisare i dialoghi a modo suo. La sua canzone, \"Lo stretto indispensabile\", fu l'unica rimasta nel film finale ad essere composta da Terry Gilkyson, precedentemente licenziato da Disney per differenze creative. Il Baloo disneyano \u00e8 stato accolto molto positivamente dalla critica. La rivista inglese \"Empire\" ha collocato Baloo al terzo posto della sua lista dei 50 personaggi dei cartoni animati migliori della storia. Secondo gli storici cinematografici, il legame tra Baloo e Mowgli nel film rispecchia l'amicizia tra gli animatori Ollie Johnston e Frank Thomas.\nL'incarnazione disneyana riappare nella serie spin-off, \"TaleSpin\", dove viene rappresentato come uno strampalato pilota di aeroplani, nome completo Baloo von Bruinwald XIX, abitante dell'isola Cape Suzette. Ispirati da \"DuckTales, Avventure dei paperi\", che includeva elementi di aviazione. Il successo della ridistribuzione de \"Il libro della giungla\", convinse gli sceneggiatori Jymn Magon e Mark Zaslove decisero di combinare i due elementi, proponendo Baloo come protagonista.\nNel film, \"Mowgli - Il libro della giungla\" del 1994, sempre della Disney, Baloo venne interpretato da un certo numero di orsi neri americani addestrati. Secondo l'addestratore Nicholas Toth, gli orsi erano spesso poco collaborativi, anche quando gli veniva offerto il gelato. Inoltre, siccome Baloo viene descritto nel libro come un orso bruno, gli orsi neri del film dovettero essere ricoperti di spray marrone. Jason Scott Lee, che interpret\u00f2 Mowgli, disse in un'intervista che in certe scene ricevette da uno degli orsi diverse zampate, sia sul petto, che sulla testa.\nRicompare inoltre sul grande schermo nel remake in live-action diretto da Jon Favreau, dove a dargli la voce \u00e8 il celebre attore comico Bill Murray.\nAltri.\nNella serie anime \"Il libro della giungla\" viene doppiato da Banj\u014d Ginga nella versione originale giapponese e da Pietro Ubaldi nel doppiaggio italiano. Il settimo episodio della serie inventa un retroscena per il personaggio, rivelando che rimase orfano quando sua madre fu intrappolata in una tagliola per poi essere abbattuta dai dholes.\nIn \"Mowgli - Il figlio della giungla\" del 2018, viene rappresentato da Andy Serkis, lui stesso regista del film. In Italia il personaggio \u00e8 doppiato da Fabrizio Pucci, gi\u00e0 doppiatore dell'orso ne, \"Il libro della giungla 2\", sequel del classico Disney. Serkis descrisse come questa incarnazione come la pi\u00f9 fedele alla versione del libro di Kipling, venendo rappresentato come una sorte di \"sergente maggiore\" che tratta Mowgli con amore severo: \"\u00abPer lui la vita si fonda su alcune regole che vanno rispettate: lavorare duro e osservare le leggi della giungla. \u00c8 un tipo all'antica e un imperialista, per certi versi.\u00bb\" La rappresentazione di Baloo da parte di Serkis fu criticata dal quotidiano \"The Daily Telegraph\", citando la mancanza del fascino delle incarnazioni precedenti e caratterizzando la sua voce come quella di Ray Winstone \"dopo una lotta con un rullo compressore\"."}
{"id": "1818064", "revid": "773636", "url": "https://it.wikipedia.org/wiki?curid=1818064", "title": "Cappella delle Strillaie", "text": "La cappella di Santo Stefano alle Strillaie \u00e8 un edificio religioso situato nel territorio comunale di Grosseto.\nLa sua ubicazione \u00e8 nei pressi della strada che, costeggiando la Pineta del Tombolo, collega Grosseto a Principina a Mare, all'interno di una tenuta privata situata a poca distanza dall'incrocio per Principina a Mare.\nStoria e descrizione.\nLa chiesetta fu edificata, modificando un piccolo preesistente edificio rustico, come complemento al contemporaneo fabbricato di fattoria de \"Le Strillaie\", e fu consacrata da monsignor Paolo Galeazzi, vescovo di Grosseto, il 25 maggio 1952.\nLa cappella delle Strillaie si presenta come un edificio dalle linee semplici, tipiche delle cappelle rurali; il tetto si presenta a capanna, la pianta \u00e8 rettangolare e l'interno ad aula unica.\nAl centro della facciata principale si trova il portale d'ingresso sormontato da un doppio architrave che delimita uno spazio di forma rettangolare. Al centro della parte superiore si apre un piccolo rosone di forma circolare che contribuisce all'illuminazione naturale dell'interno del luogo di culto. Sopra la parte sinistra della facciata si eleva un caratteristico campanile a vela."}
{"id": "1818065", "revid": "1833487", "url": "https://it.wikipedia.org/wiki?curid=1818065", "title": "Pierluigi Pardo", "text": "Carriera.\nRomano del quartiere Trieste, si laurea in economia alla Sapienza di Roma nel 1999. Prodotto del \"Piccolo Gruppo\" di Michele Plastino (laboratorio di giornalismo e comunicazione che ha lanciato giornalisti come Sandro Piccinini, Massimo Marianella e Fabio Caressa), tra il 1999 e il 2001 si alterna tra il lavoro come \"marketing assistant brand manager\" alla Procter &amp; Gamble, come telecronista di Tele+ e come conduttore radiofonico presso le emittenti romane. \nStream.\nDal 2001 \u00e8 inviato e telecronista per Stream, confluita poi in Sky Italia, per la quale ha commentato le principali partite della FA Cup.\nSky Italia.\nSegue come telecronista le principali partite del campionato di Serie A, della Lega Pro e alcune partite di Premier League e come inviato da bordocampo i match principali di UEFA Champions League nei quali \u00e8 impegnata una squadra italiana. Nel 2006, in occasione del mondiale di calcio in Germania ha commentato tutte le partite giocate dalla nazionale dell'Inghilterra.\nHa condotto insieme a Stefano De Grandis il programma \"Extreme Dodgeball\" su GXT e \"American Gladiators\" insieme alla ex velina Thais Souza Wiggers. Ha pi\u00f9 volte sostituito Fabio Caressa nelle conduzione del programma \"Mondo Gol\" in onda su Sky Sport. Il 19 novembre 2008 \u00e8 stato distribuito \"Dico Tutto\", biografia del calciatore Antonio Cassano scritta insieme a Pardo.\nNel 2010, in occasione dello speciale di Sky sui primi 100 gol di Wayne Rooney in Premier League, ha presentato uno speciale con dei giornalisti di Sky sul calciatore inglese.\nMediaset.\nIl 26 luglio 2010 passa a Mediaset Premium per la stagione sportiva 2010-2011 assieme al collega di Sky Marco Foroni. Con uno speciale in onda su Mediaset Premium, ha curato e analizzato il caso Cassano. A dicembre \u00e8 inviato ad Abu Dhabi per il mondiale per club vinto dall'. Dal 2010 al 2012 conduce su Premium Calcio il programma \"Premium Football Club\", approfondimento calcistico del luned\u00ec sera. Nel gennaio 2011 presenta l'annuale edizione degli Oscar del calcio.\nNella stagione 2012-2013 conduce 11, programma di approfondimento calcistico del luned\u00ec sera su Italia 2 (che per\u00f2 si riveler\u00e0 un flop e chiuder\u00e0 dopo una sola stagione) ed \u00e8 uno dei telecronisti di punta delle partite di Serie A, UEFA Champions League e UEFA Europa League sulle reti Mediaset, oltre che inviato al seguito della Nazionale di Cesare Prandelli. \nDal 16 settembre 2013 al 9 marzo 2020 conduce \"Tiki Taka - Il calcio \u00e8 il nostro gioco\", trasmesso in seconda serata su Italia 1 e Canale 5, destinato stavolta a un grande successo di pubblico. Dal febbraio 2016 conduce anche \"Maggioranza assoluta\", sempre su Italia 1. In occasione del Pardo conduce, sempre su Italia 1, \"Tiki Taka Russia\" ed \u00e8 telecronista delle partite affiancato dal commentatore Aldo Serena. Entrambi commentano anche alcune delle partite della neonata UEFA Nations League.\nIl 2 settembre 2018 su Canale 5 debutta, con Giorgia Rossi, Elena Tambini e il comico Andrea Pucci, alla conduzione di \"Pressing\", storico programma di approfondimento calcistico condotto da Raimondo Vianello negli anni '90 su Italia 1. Dal 17 settembre 2019 commenta le partite di Champions League trasmesse su Canale 5.\nA seguito del mancato rispetto dei contratti, dal 2021 Pierluigi Pardo non figura tra la squadra di Sport di Canale 5 lasciando definitivamente l\u2019azienda.\nDAZN.\nIl 2 agosto 2018 viene annunciato come telecronista delle partite di cartello del campionato di Serie A trasmesse dalla piattaforma DAZN. Cura poi anche il format \"Parto con Pardo.\"\nViene confermato come telecronista di DAZN anche per le stagioni 2021/2024.\nRadio 24.\nDal 2013 conduce in coppia con Carlo Genta la trasmissione radiofonica \"Tutti Convocati\", trasmessa quotidianamente su Radio 24. Dal 2017 conduce inoltre la trasmissione \"Mangia come parli\" insieme allo chef Davide Oldani, anche in questo caso su Radio 24.\nCorriere dello Sport.\nDal 23 ottobre 2015 collabora come opinionista per il quotidiano sportivo \"Corriere dello Sport\", nella rubrica \"Tiki...PediA\".\nVideogiochi.\nDal 2008 \u00e8 la voce della telecronaca italiana di Pro Evolution Soccer 2009 insieme a Jos\u00e9 Altafini. I due sono stati confermati anche per le edizioni successive del gioco, Pro Evolution Soccer 2010 e Pro Evolution Soccer 2011, ma per Pro Evolution Soccer 2012, ad affiancare Pardo per il commento tecnico \u00e8 l'ex portiere Luca Marchegiani. I due inoltre sono stati confermati come telecronisti anche per Pro Evolution Soccer 2013 e Pro Evolution Soccer 2014.\nA partire da FIFA 15 \u00e8 il nuovo telecronista italiano della serie di videogiochi FIFA, affiancato da Stefano Nava per il commento tecnico, andando a sostituire Fabio Caressa e Beppe Bergomi.\nDa FIFA 22 \u00e8 affiancato a Daniele Adani."}
{"id": "1818070", "revid": "986213", "url": "https://it.wikipedia.org/wiki?curid=1818070", "title": "Antonio Maria Panebianco", "text": "Biografia.\nAntonio Maria Panebianco (nato Nicol\u00f2 Panebianco) nacque a Terranova di Sicilia il 13 agosto 1805 dal conte Gaetano e da Santa Sol\u00ecto.\nAll'et\u00e0 di sedici anni entr\u00f2 nell'Ordine dei Frati Minori Conventuali. Dopo aver compiuto gli studi nella citt\u00e0 natale si trasfer\u00ec a Roma per conseguire la laurea dottorale. Ritornato a Terranova inizi\u00f2 la sua attivit\u00e0 pastorale ricoprendo nel 1832 l'incarico di guardiano del convento dell'ordine. In questo periodo Fra' Antonio ricopr\u00ec anche le cariche di Segretario dell'Ordine e della provincia e Assistente generale e pi\u00f9 tardi, nel 1852, ricevette quelle di Ministro provinciale della Sicilia. Fu professore di lettere, filosofia e teologia dogmatica in diversi conventi dell'Ordine, prima dell'insegnamento di Discipline Morali a Catania.\nNel 1853 fu chiamato a Roma dal papa e nominato consultore del tribunale dell'Inquisizione; successivamente questa carica fu estesa anche ai Sacri Riti e gli Affari Ecclesiastici straordinari. Infatti, con quest'ultima carica fu inviato in Romania per sanare una controversia sui matrimoni tra coniugi di diversa fede religiosa.\nGrazie alle \"sue nobili qualit\u00e0 di mente e di cuore che lo adornarono: intelligenza elevata, profondit\u00e0 di sapere, dirittura di mente, destrezza mirabile di consiglio, imparzialit\u00e0 nei giudizi. E queste doti, congiunte ad una rara modestia e ancor pi\u00f9 rara semplicit\u00e0 di modi, gli conciliavano fiducia, rispetto e venerazione\", il 27 settembre 1861 papa Pio IX lo cre\u00f2 cardinale presbitero, divenendo l'unico cardinale in quel periodo eletto in Sicilia, con il titolo di San Girolamo degli Schiavoni che rinunzi\u00f2 il mese dopo per prendere quello dei Santi XII Apostoli.\nIl 23 aprile 1863 divenne prefetto della congregazione delle indulgenze e delle reliquie e dal 30 marzo 1882 al 25 gennaio 1883 fu segretario della congregazione dell'inquisizione.\nMor\u00ec a Roma il 21 novembre 1885 e sepolto al Verano nella tomba dei frati del suo Ordine."}
{"id": "1818071", "revid": "762947", "url": "https://it.wikipedia.org/wiki?curid=1818071", "title": "Mendele Moicher Sforim", "text": "L'autore (in lingua yiddish \u05de\u05e2\u05e0\u05d3\u05e2\u05dc\u05e2 \u05de\u05d5\u05db\u05e8 \u05e1\u05e4\u05bf\u05e8\u05d9\u05dd) \u00e8 considerato il progenitore sia della moderna letteratura yiddish che della letteratura in ebraico moderno. \u00c8 con lui, infatti, che ebbe inizio il periodo \"classico\" della letteratura yiddish, che trov\u00f2 dei grandi interpreti anche nelle figure di Sholem Aleichem e Yitskhak Leib Peretz. Allo stesso tempo, fu il primo a creare una narrativa in lingua ebraica (spesso traducendo le proprie opere dallo yiddish) che fosse moderna nei temi e nell'espressione.\nLo pseudonimo.\nLo pseudonimo che usa al posto del suo vero nome significa in ebraico \"Mendele il venditore di libri\", e indica pienamente il ruolo che intendeva assumere nei confronti degli altri ebrei, incarnando la figura molto nota nella tradizione ebraica del venditore ambulante di libri, fonte principale di conoscenza attraverso la divulgazione di notizie e cultura per gli ebrei degli shtetl. Per lui, infatti, il compito dello scrittore era di usare la letteratura come mezzo che, riflettendo la vita degli zotici ebrei degli shtetl, fosse in grado di correggerli nelle loro false superstizioni e di risollevarli dall'ignoranza. A questo scopo, Mendele \u00e8 riuscito a rendere raffinata una lingua gergale e rozza, creando con questa un tipo di letteratura nuova anche nelle finalit\u00e0. Era convinto che bisognasse superare i pregiudizi che vedevano lo yiddish come una lingua ignobile, mettendone, invece, in luce il suo alto valore culturale e il suo profondo significato di unit\u00e0 nazionale. Voleva fare qualcosa per i figli d'Israele spinto dall'amore di ci\u00f2 che \u00e8 utile Esord\u00ec nella sua attivit\u00e0 di scrittore con racconti e saggi di denuncia sociale, temi che ricorreranno in tutta la sua produzione e spesso affrontati con molta ironia.\nBiografia.\nNacque a Kopyl, un piccolo shtetl in provincia di Minsk (Bielorussia) da una famiglia molto religiosa. Suo padre era un rispettato esponente della comunit\u00e0 ebraica. Per questo Mendele ricevette un'educazione strettamente religiosa nella yeshivah locale. Dopo la morte del padre nel 1849, si spost\u00f2 per la Lituania, studiando in diverse yeshivot. Poi torn\u00f2 per un periodo a Kopyl, finch\u00e9 a diciassette anni interruppe gli studi, girovagando con il vagabondo Avromel lo Zoppo per Volinia, Ucraina e Podolia. Qui osserv\u00f2 gli ebrei di diverse shtetl, che ricompariranno poi nelle sue opere. In seguito si stabil\u00ec in Podolia, dove termin\u00f2 gli studi rabbinici. Nel 1853 si spos\u00f2, ma qualche anno dopo divorzi\u00f2. Importante la sua conoscenza con Avrohom Baer Gottlober, importante esponente dell'Haskalah, di cui Mendele condivise molti aspetti senza per\u00f2 mai accettare il principio dell'assimilazione totale, in nome del suo amore e rispetto per la tradizione e la lingua ebraica. Grazie a Gottlober, Mendele familiarizz\u00f2 con vari aspetti della letteratura europea del periodo illuministico. Nel 1858 si spost\u00f2 in Volinia, dove si spos\u00f2 nuovamente. Fu in quegli anni che ebbe inizio la sua attivit\u00e0 di scrittore. Agli inizi degli anni '60 del XIX secolo inizi\u00f2 a collaborare con l'amico Lifshits alla rivista \"Kol Mewasser\", in cui apparvero a puntate i suoi primi racconti. Dal 1869 al 1881 si stabil\u00ec a Zhitomir, dove si dedic\u00f2 ad una produzione letteraria in yiddish, mirata a raggiungere il numero pi\u00f9 ampio di lettori. Progett\u00f2 anche di tradurre in yiddish i libri di preghiere e il libro dei Salmi, ma non port\u00f2 mai a termine l'idea. Nel 1881 si stabil\u00ec ad Odessa, dove lavor\u00f2 come direttore nella scuola ebraica locale. Fu molto segnato dai pogrom del 1881, cui seguirono la morte della figlia Rachele e l'esilio politico del figlio Michele. Dopo i massacri del 1905, rinunci\u00f2 ad assumere posizioni troppo decise nei suoi scritti a favore degli altri ebrei, perch\u00e9 temeva l'esilio in Siberia. Rimase ad Odessa, escluso un periodo a Ginevra tra il 1905 e il 1907, fino alla morte, avvenuta nel 1917."}
{"id": "1818072", "revid": "2184720", "url": "https://it.wikipedia.org/wiki?curid=1818072", "title": "Mezze verit\u00e0", "text": "Mezze verit\u00e0 \u00e8 un singolo hip hop scritto da Massimiliano Dagani e Massimiliano Cellamaro e presentata dai Sottotono al Festival di Sanremo 2001. \u00c8 estratta come singolo dal quarto album in studio \"...In teoria\".\nDescrizione.\nLa canzone ottiene un modesto quattordicesimo posto alla fine della gara, tuttavia il singolo si rivela il maggior successo commerciale del gruppo ed infatti arriva fino alla quattordicesima posizione dei singoli pi\u00f9 venduti in Italia il 15 marzo 2001.\nDurante la trasmissione \"Striscia la notizia\", il gruppo viene accusato di aver plagiato \"Bye Bye Bye\", noto brano degli 'N Sync del 2000. L'inviato della trasmissione, Valerio Staffelli tent\u00f2 di consegnare ai Sottotono un tapiro d'oro, ed essi reagirono al tentativo dell'inviato che non voleva farli entrare in ascensore, tentativo che portava avanti anche con schiaffi. Un'altra versione dice che aggredirono l'inviato di \"Striscia la notizia\" violentemente. Quando i Sottotono si presentarono per l'ultima serata sul palco dell'Ariston, furono accolti da una parte del pubblico che fischiava e da un'altra che li applaudiva."}
{"id": "1818073", "revid": "15756", "url": "https://it.wikipedia.org/wiki?curid=1818073", "title": "Moretti &amp; Vitali", "text": "Moretti &amp; Vitali \u00e8 una casa editrice sorta a Bergamo verso la fine del 1989.\nStoria della casa editrice.\nLa \"Moretti &amp; Vitali\" nacque a Bergamo nel 1989 su iniziativa dell'attuale presidente Enrico Moretti e del direttore editoriale Carla Stroppa.\nDalla sua nascita ad oggi la Moretti &amp; Vitali si \u00e8 arricchita di un fornito catalogo che comprende oltre 900 titoli e di alcune riviste: Anima, Atque (fondata nel 1991), Il Cefalopodo, L'Ombra.\nLa casa editrice partecipa inoltre con la casa editrice \"La vita felice\" al progetto \"Qui libri\", rivista bimestrale dedicata a temi di attualit\u00e0 culturale alla recensione di libri di diverse case editrici.\nMoretti e Vitali \u00e8 socio ordinario dell'Associazione Italiana Editori (AIE) da oltre 20 anni.\nCentrata sulla saggistica psicoanalitica legata al pensiero di Jung, la casa editrice si interessa di critica letteraria, di poesia, di filosofia, di estetica e di arti.\nLe collane attualmente attive sono:\nAll'inizio del 2002 la Moretti &amp; Vitali si \u00e8 arricchita del marchio Moretti Honegger accogliendo anche opere di carattere ergonomico, architettonico, design e di editoria universitaria. Quest'anno festeggia i 30 anni con oltre 900 titoli pubblicati."}
{"id": "1818077", "revid": "16692958", "url": "https://it.wikipedia.org/wiki?curid=1818077", "title": "The Cavalera Conspiracy", "text": ""}
{"id": "1818079", "revid": "547992", "url": "https://it.wikipedia.org/wiki?curid=1818079", "title": "Sergej Semak", "text": "Biografia.\nSemak \u00e8 nato a Sy\u010danske, nell'oblast' di Luhans'k, in Ucraina, da una famiglia di contadini. Studente modello, da ragazzo si prevedeva per lui un futuro da matematico o calciatore. Lasci\u00f2 l'Ucraina poco prima della dissoluzione dell'URSS, mentre i genitori vi rimasero. Divenne cittadino russo.\nAnche suo fratello maggiore Andrej Semak e quello minore Nikolaj Semak sono calciatore professionisti.\nHa chiamato sua figlia Barcelona a ricordo della storica vittoria per 2-1 ottenuta con i compagni del in casa del , al Camp Nou, nella partita di UEFA Champions League del 20 ottobre 2009.\nCarriera.\nCalciatore.\nClub.\nHa iniziato la sua carriera nella squadra giovanile del Luhans'k.\nNel 1992 firma un contratto con il Presnya Mosca. Dopo 19 presenze nel corso delle quali segna 4 goal, Semak viene venduto al dove milita fino al 1993, anno nel quale ritorna al che nel frattempo ha assunto il nuovo nome di Asmaral Mosca.\nNel 1994 viene notato e messo sotto contratto dal . Vestir\u00e0 questa maglia per circa 10 anni diventandone anche capitano. Con questo club ha vinto la Prem'er-Liga nel 2003, la Coppa di Russia nel 2002 e nel 2005.\nNel 2005 si trasferisce in Francia dove firma un contratto con il Paris Saint-Germain. Non riesce per\u00f2 ad essere costante. Nel corso della stagione infatti mette a segno un solo goal.\nL'esperienza francese dura solamente una stagione, Semak decide infatti di ritornare in Russia.\nNel 2006 decide di accettare l'offerta del FK Mosca. Con la squadra della capitale gioca due stagioni.\nNel 2008 Semak accetta l'offerta del . Indosser\u00e0 la fascia di capitano e guider\u00e0 la squadra tartara alla conquista del campionato nel 2008 e nel 2009.\nIl 5 agosto 2010 viene acquistato dallo . Rimane con la squadra si San Pietroburgo fino al termine della stagione 2012-2013 quando, sapendo che non gli sarebbe stato rinnovato il contratto, annuncia il suo ritiro dal calcio giocato.\nNazionale.\nEsordisce con la nazionale maggiore russa il 15 novembre 1997 allo Stadio San Paolo di Napoli nella partita persa per 1-0 contro l', valida per gli spareggi di qualificazione al .\nNel 2002 fa parte dei convocati per il mondiale nippo-coreano.\nCon l'arrivo di Guus Hiddink nel 2006 perde il posto da titolare e non gioca le eliminatorie per il , ma \u00e8 convocato per le amichevoli preparatorie e per la fase finale del torneo, dove \u00e8 il capitano della squadra. \u00c8 tra i protagonisti del buon cammino della nazionale russa, che si ferma in semifinale.\nMilita in nazionale fino al 2010, disputando anche le gare di qualificazione al mondiale brasiliano.\nAllenatore.\nRitiratosi dall'attivit\u00e0 agonistica, rimane allo Zenit con il ruolo di assistente dell'allenatore italiano Luciano Spalletti.\nIl 10 marzo 2014, dopo l'esonero di Spalletti, Semak viene nominato allenatore ad interim dello Zenit. Guider\u00e0 la squadra fino al 20 marzo seguente, dopo -Zenit, partita valida per il ritorno degli ottavi di finale di Champions League, quando gli subentrer\u00e0 Andr\u00e9 Villas-Boas.\nIl 30 dicembre 2016 \u00e8 chiamato ad allenare l', squadra della massima divisione russa.\nIl 29 maggio 2018 torna a San Pietroburgo e viene ufficializzato come tecnico dello Zenit in sostituzione di Roberto Mancini, passato alla guida della nazionale italiana.\nStatistiche.\nStatistiche da allenatore.\nClub.\n\"Statistiche aggiornate al 29 ottobre 2021.\" In grassetto le competizioni vinte."}
{"id": "1818080", "revid": "155613", "url": "https://it.wikipedia.org/wiki?curid=1818080", "title": "Palazzo della Galleria", "text": "Il palazzo della Galleria \u00e8 un edificio situato in via Cairoli, a Livorno, di fronte al palazzo delle Poste.\nStoria e descrizione.\nAll'inizio del Novecento le condizioni igieniche del centro cittadino era precarie.\nDel resto, il tessuto urbano era composto da vecchi palazzi secenteschi, rialzati nel corso del tempo, al cui interno si concentravano le classi meno abbienti; gli angusti cortili erano divenuti vere e proprie discariche, mentre le strade, strette e sporche, non permettevano un'idonea circolazione dell'aria.\nDi conseguenza si fece impellente la necessit\u00e0 di redigere un piano di risanamento per i quartieri posti alle spalle del duomo.\nIl programma, avviato con la costruzione del nuovo palazzo delle Poste nel 1919, sub\u00ec diversi rallentamenti.\nCosicch\u00e9, mentre la sede postelegrafica stava per essere portata a termine, nel 1924 si pose mano all'isolato antistante, dove, rispolverando una vecchia idea d'inizio secolo, fu realizzato un palazzo dotato di una galleria commerciale.\nIl palazzo sorse su iniziativa dell'INA Assitalia, che affid\u00f2 il progetto al proprio professionista di fiducia, Ugo Giovannozzi, il quale era noto per gli interventi svolti presso gli stabilimenti termali di Montecatini.\nGiovannozzi, con la collaborazione di Gino Cipriani e Giuseppe Machin, disegn\u00f2 un edificio contrassegnato da un forte rimando all'architettura manierista e rinascimentale, che si evidenzia, ad esempio, nella grande serliana che segna l'accesso alla galleria commerciale.\nI lavori furono ultimati nel 1926.\nDopo la seconda guerra mondiale, l'immobile sub\u00ec alcune modifiche; nell'ambito del piano regolatore per la ricostruzione del centro di Livorno, l'originaria pianta trapezoidale assunse una conformazione pi\u00f9 regolare con la costruzione di un nuovo fronte sulla via Serristori, mentre in aderenza al fronte posteriore fu edificato un nuovo ed incongruo fabbricato."}
{"id": "1818081", "revid": "1318658", "url": "https://it.wikipedia.org/wiki?curid=1818081", "title": "Campionato Italiano di Prima Categoria 1909", "text": "Il Campionato italiano di Prima Categoria 1909 fu un'edizione del campionato italiano di calcio organizzata ma successivamente disconosciuta dalla Federazione Italiana del Football (FIF) per il boicottaggio attuato sia dai \"Football Club\", ovvero le societ\u00e0 con soci e calciatori di cittadinanza straniera, che soprattutto dai campioni in carica della Pro Vercelli, all'epoca una \"Societ\u00e0 Ginnica\".\nIl torneo, vinto dalla , assegnava il tradizionale di titolo di \"Campione d'Italia\" e si svolse successivamente al Campionato Federale di Prima Categoria 1909, il quale attribuiva invece il riconoscimento creato l\u2019anno prima di \"Campione Federale d'Italia\". Tuttavia, il suddetto sabotaggio del Campionato Italiano determin\u00f2 \"in itinere\" la sua delegittimazione e il riconoscimento della Pro Vercelli campione federale, che aveva dimostrato la sua superiorit\u00e0 nel torneo pi\u00f9 partecipato e quindi pi\u00f9 rappresentativo, come campione nazionale assoluto a opera della FIF (divenuta nel frattempo FIGC).\nStagione.\nNovit\u00e0.\nUn campionato boicottato.\nNella burrascosa stagione 1907-1908, il tentativo da parte della Federcalcio di limitare la presenza dei calciatori stranieri, stabilendo di istituire un \"campionato federale\" aperto agli stranieri e parallelo a quello \"italiano\" autarchico, era sfociato nel ritiro per protesta di Milan, Torino e Genoa, le quali contestarono la decisione istituzionale di sottrarre agli atleti stranieri il diritto di competere per il titolo di \"Campione d'Italia\" e di obbligarli a disputarsi il minor riconoscimento di \"Campione Federale\". Nel settembre 1908 si tenne, perci\u00f2, a Milano una riunione di mediazione fra le societ\u00e0 e la Federcalcio, nella quale si propose di chiamare i due campionati \"Campionato Italiano Nazionale\" e \"Campionato Italiano Federale\", onde eliminare la differenziazione giuridica fra i due tornei.\nAll'assemblea dell'8 novembre 1908, la stessa in cui si decise di assegnare definitivamente la Coppa Spensley al Milan \u2014 fatto che contribu\u00ec a invalidare il campionato federale del 1908 \u2014, il cambiamento di denominazione richiesto dai dissidenti venne per\u00f2 rifiutato, e cos\u00ec mantenuta \"in toto\" la formula della stagione precedente. La reazione dei \"Football Clubs\" al nuovo affronto subito fu stavolta pi\u00f9 tattica: agendo esattamente all'opposto rispetto all'anno prima, parteciparono al gran completo al campionato federale in modo da renderlo il solo campionato di rilievo, continuarono il boicottaggio del \"campionato italiano\" rendendolo irreale nei suoi esiti di fronte all'opinione pubblica, e rinviarono all'anno seguente la ricomposizione del braccio di ferro con la Federazione.\nAvvenimenti.\nLa competizione fu falcidiata dai boicottaggi: adducendo improvvisi impegni nella Palla Dapples, il Torino e il Milan non si presentarono ai derby del 28 marzo, quello dei rossoneri contro l'USM, poich\u00e9 l'Inter rifiut\u00f2 fin dal principio di partecipare ad un torneo che era l'antitesi del suo principio fondativo. Appresa la posizione degli altri due \"Football Clubs\", vi si accod\u00f2 anche il Genoa atteso dal derby del 2 maggio, stesso giorno in cui si ritir\u00f2 anche la Pro Vercelli: quella delle casacche bianche fu la defezione pi\u00f9 significativa, poich\u00e9 dimostrava che gli stessi campioni d'Italia del 1908 consideravano il campionato federale 1909, peraltro anch'esso da loro vinto, e non questo campionato, quello assegnatario del titolo assoluto di quest'annata.\nIl campionato italiano inizi\u00f2 contestualmente alla conclusione del campionato federale, e aveva la stessa formula: eliminatorie regionali, due semifinali e una finale. La Juventus, eliminata dal Campionato Federale dal Torino, puntava al riscatto puntando alla vittoria del \"Campionato italiano\"; secondo la cronaca di \"La Stampa\", infatti: \u00abE la Juventus godr\u00e0 di un certo riposo, che le auguriamo foriero di miglioramento di stile di gioco, e preludio necessario ad assicurarsi l'altro campionato, quello \"pi\u00f9 ambito\" ancora: il \"Campionato italiano\"!\u00bb. Fin dalle eliminatorie, tuttavia, il torneo fu caratterizzato da una serie di \"forfait\" da parte delle squadre \"spurie internazionali\". Il settimanale \"La Stampa Sportiva\" comment\u00f2: \u00abI Campionati italiani di quest'anno, se pur volgono relativamente a bene perch\u00e9 con lodevole fretta verranno in breve sbrigati, dal lato sportivo rappresentano invece una specie di... liquidazione volontaria per gli inaspettati e numerosi forfait dichiaratisi alla vigilia delle eliminatorie regionali\u00bb. Torino e Milan, prive di buoni elementi italiani, preferirono ritirarsi dal Torneo, spingendo il Genoa, che all'epoca si uniformava ad ogni decisione presa dai due club, a fare altrettanto. A maggio il torneo fu nei fatti compromesso quando si ritir\u00f2 dal torneo anche l'italianissima Pro Vercelli la quale, pur detentrice uscente della Coppa Buni, ma fresca conquistatrice della Coppa Oberti, rinunci\u00f2 volontariamente a difendere la prima, in quanto \u00abtroppo carica di allori e con tre o quattro elementi di prima squadra sotto le armi\u00bb. Risultarono poi assai discutibili i motivi per cui Torino e Milan preferirono ritirarsi dal campionato, rinunciando alla disputa delle eliminatorie Juventus-Torino e US Milanese-Milan del 28 marzo: in quello stesso giorno torinisti e milanisti si dovevano scontrare in una gara di Palla Dapples. Il settimanale \"La Stampa Sportiva\" comment\u00f2: \u00abOra noi chiediamo alla Federazione: \u00e8 giusto che senza motivo plausibile una Societ\u00e0 rinunci ad un match di Campionato per effettuarne un altro di gara libera sul proprio campo, defraudando in tal modo il Club avversario degli introiti che il match fissato dal Calendario avrebbe potuto procurare? \u00c8 o non \u00e8 una canzonatura questa di rinunciare ad un incontro di Campionato, per sostenerne in sua vece un altro nello stesso giorno, sul proprio campo, per la Palla Dapples? In Inghilterra simili irregolarit\u00e0 verrebbero punite con forti ammende, ed un forfait non giustificato comporterebbe la squalifica della squadra da tutte le altre gare di Campionato. Ci pensi la nostra Federazione a frenare in tempo queste licenze... poco poetiche, per la seriet\u00e0 e la correttezza dello sport italiano.\u00bb Il risultato di tutti questi \"forfait\" \u00e8 che nei fatti si disput\u00f2 una sola gara di eliminatorie regionali, Juventus-Piemonte, che vide la sofferta vittoria bianconera, per 1-0, con rete decisiva siglata da Bianchi a soli cinque minuti dal termine. US Milanese e Andrea Doria si qualificarono direttamente alle semifinali per forfait di Milan e Genoa, mentre il Vicenza, unico iscritto nel Veneto, era gi\u00e0 qualificato d'ufficio.\nNonostante i numerosi forfait che finirono con il comprometterne l'esito, il campionato continu\u00f2, continuando comunque a schierare squadre di sicuro valore come la US Milanese vicecampione federale 1909, la Doria, che tanto aveva fatto soffrire il pluridecorato Genoa nelle eliminatorie liguri del campionato federale, e la Juventus. In semifinale la Juventus affront\u00f2 i liguri della Doria: all'andata a Genova i liguri si imposero in rimonta per 3-1, ma i bianconeri riuscirono a ribaltare al ritorno, vincendo nel proprio campo per 4-2, rendendo dunque necessario uno spareggio in cui la Juventus ebbe la meglio solo al 15\u00ba minuto dell'oltranza con una risicata vittoria per 1-0. Nella semifinale lombardo-veneta, l'USM si sbarazz\u00f2 con facilit\u00e0 dei veneti del , espugnando il campo avversario per 2-1 e andando poi a travolgere i veneti per 8-0 sfruttando il fattore campo. La finale tra Juventus e USM fu assai equilibrata e i lombardi riuscirono a strappare un pareggio per 1-1 a Torino nella gara di andata; al ritorno per\u00f2, nonostante il fattore campo sfavorevole, la Juventus seppe imporsi per 2-1, sfruttando anche la stanchezza mostrata nella ripresa dai milanesi, espugnando il campo dell'US Milanese e aggiudicandosi cos\u00ec il \"Campionato italiano\" e la Coppa Romolo Buni, vinti l'anno precedente dalla Pro Vercelli. Il settimanale \"La Stampa Sportiva\" comment\u00f2:\nIl suddetto sabotaggio del Campionato Italiano, tuttavia, determin\u00f2 \"a posteriori\" la sua delegittimazione e il riconoscimento della Pro Vercelli campionato federale come campione nazionale assoluto a opera della FIF (divenuta nel frattempo FIGC). Si noti, comunque, che \"Il corriere della sera\", alcuni mesi dopo, discutendo delle squadre che probabilmente si sarebbero iscritte al campionato 1909-10, present\u00f2 la Pro Vercelli come campione federale 1909 e la Juventus come campione italiano 1909; si evince cos\u00ec che, all'epoca della stesura dell'articolo (fine ottobre 1909), il titolo della Juventus non era stato ancora disconosciuto (in caso contrario il redattore avrebbe definito la Pro Vercelli campione d'Italia 1909 e non avrebbe citato affatto il campionato vinto dai bianconeri).\nL'unificazione nel campionato \"nazionale\".\nNell'assemblea federale del 1909 (1909-1910) si decise di unificare i due tornei \"federale\" e \"italiano\" in un solo campionato \"nazionale\" a girone unico, pur continuando formalmente ad assegnare i due titoli di \"Campione federale\" e di \"Campione italiano\". Secondo l'articolo 2 del \"Regolamento dei Campionati della FIGC\" promulgato a Milano l'8 agosto 1909:\nIn realt\u00e0, come fece notare la \"Lettura Sportiva\" di Milano, \u00abla famosa divisione netta, recisa, distinta delle prove di campionato in due categorie, \"federale\" e \"italiano\", formalmente viene eliminata: non ne sussiste che la veste superficiale, la forma apparente per accontentare la maggioranza...\u00bb A chiarire il regolamento esplicitando la \"diminutio\" del titolo italiano rispetto a quello federale \u00e8 un articolo del \"Corriere della sera\" datato 24 ottobre 1909: \"\u00abun'altra novit\u00e0 di quest'anno \u00e8 l'abbinamento del campionato federale con quello italiano in un solo ed unico campionato: ogni squadra, all'atto dell'iscrizione ai campionati federali, indica se intende concorrere anche a quelli italiani. Cos\u00ec se una squadra, composta esclusivamente di campioni italiani, riuscisse a classificarsi in testa ai prossimi campionati, verrebbe ad esser detentrice di entrambi i titoli di Campione federale e campione italiano 1910. La medesima squadra, classificandosi p.e. sesta, dopo battute le altre squadre italiane concorrenti, sarebbe sesta classificata nei Campionati federali e prima in quelli italiani\u00bb.\"\nDopo questa stagione, anche i titoli federale e italiano, gi\u00e0 accorpati in un singolo torneo, furono unificati in via definitiva. Inoltre la FIGC, che aveva gi\u00e0 cancellato il titolo federale 1908 vinto dalla Juventus, disconobbe il titolo italiano 1909 vinto dalla Juventus e prese atto dello scarso valore sempre di quello italico della Pro Vercelli del 1910, in quanto screditati dai risultati e dai boicottaggi dei grandi club: gi\u00e0 nell\"Almanacco dello sport 1914\", Pro Vercelli e Inter vengono, infatti, riportati in un albo d'oro aggiornato fino al 1911-12 come vincitrici uniche dei campionati 1908, 1909 e 1910."}
{"id": "1818088", "revid": "439868", "url": "https://it.wikipedia.org/wiki?curid=1818088", "title": "Rudolph Marcus", "text": "Ricevette il Premio Nobel per la chimica nel 1992 \"per i suoi contributi alla teoria delle reazioni nel trasferimento degli elettroni nei sistemi chimici\".\n\u00c8 insegnante presso il Politecnico della New York University a Brooklyn."}
{"id": "1818089", "revid": "773636", "url": "https://it.wikipedia.org/wiki?curid=1818089", "title": "Abbazia di San Rabano", "text": "L'abbazia di San Rabano, un tempo conosciuta come monastero di Santa Maria Alborense, \u00e8 un'abbazia abbandonata in rovina nel comune di Grosseto.\nStoria.\nIl complesso religioso sorse in epoca medievale come monastero benedettino, quasi certamente tra l'XI e il XII secolo, non lontano dal preesistente romitorio dell'Uccellina, situato pi\u00f9 a valle. Una volta insediati, i monaci cercarono di rendere produttivi gli aspri terreni circostanti.\nNel 1307 i benedettini lasciarono l'abbazia all'ordine dei cavalieri di Gerusalemme, che iniziarono alcuni lavori di fortificazione del complesso, tra i quali anche la realizzazione della vicina torre dell'Uccellina, con funzioni di avvistamento verso il mare aperto.\nIl complesso fu definitivamente abbandonato nel Cinquecento, a seguito della costruzione della nuova chiesa presso la villa granducale di Alberese, che divenne la nuova sede dell'ordine nella zona. Da allora il complesso and\u00f2 incontro ad un lunghissimo ed inesorabile periodo di degrado terminato solo sul finire del secolo scorso, quando ebbero inizio i lavori di restauro conservativo terminati nei primi anni del nuovo millennio.\nDescrizione.\nIl complesso si trova all'estremit\u00e0 meridionale del comune di Grosseto, nel parco naturale della Maremma, lungo il crinale dei monti dell'Uccellina. \u00c8 situata ad una altezza di circa 320\u00a0m. s.l.m., in una sella tra poggio Uccellina (347\u00a0m. s.l.m.) e poggio Lecci (417\u00a0m.s.l.m.), in passato denominata \"Monte Alborense\", a circa 15\u00a0km a sud-ovest di Grosseto, non lontano dall'abitato di Alberese.\nSi trova nello stato di rudere e, recentemente, ha subito un restauro conservativo.\nL'abbazia si presenta a navata unica, con un transetto che unisce le due cappelle laterali, al centro del quale si trova il tiburio a sezione circolare sul quale trovava appoggio l'antica cupola. L'edificio \u00e8 rimasto privo di copertura sommitale in maniera analoga all'altrettanto rinomata abbazia di San Galgano situata nel territorio senese.\nLa facciata principale della chiesa vede, in prossimit\u00e0 della torre campanaria situata alla sinistra, la presenza del portale d'ingresso architravato pregevolmente decorato, chiuso in alto da un arco a tutto sesto che delimita una lunetta; sull'architrave si notano tre croci templari, una posta centralmente e le altre due lateralemente. La parte posteriore dell'edificio religioso termina con tre absidi, di cui quello centrale pi\u00f9 ampio, cordonato, a pianta semicircolare, coperto da una cupola e con una monofora romanica che si apre al centro nella parte superiore.\nIl campanile si eleva imponente ma equilibrato, ben riconoscibile anche a distanza. Molto ben conservato, si presenta a sezione quadrata, ripartito in pi\u00f9 ordini; al di sopra dell'altezza della chiesa, si aprono prima una serie di quattro monofore e poi una di quattro bifore, tutte caratterizzate da archi a tutto sesto, elementi stilistici tipici del romanico. Il livello soprastante vede una serie di quattro monofore pi\u00f9 ampie che delimitano la parte anticamente occupata dalla cella campanaria. La torre termina priva di cuspide o altri coronamenti sommitali.\nAttorno all'edificio religioso propriamente detto sono riconoscibili le strutture murarie aggiunte in epoca tardomedievale, durante le opere di fortificazione del complesso. Sul lato posteriore presentano alcune merlature e si adattano alla forma dell'abside semicircolare.\nI resti murari visibili a destra della chiesa sono ci\u00f2 che resta dell'antico complesso monastico annesso all'abbazia. In questo caso, lo stato di conservazione non ne permette una lettura molto approfondita, circa la disposizione degli spazi interni.\nNei pressi dell'abbazia sorge la torre dell'Uccellina, fortificazione di origini trecentesche innalzata con funzioni di difesa sull'attiguo complesso religioso e di sorveglianza sul vicino tratto costiero."}
{"id": "1818091", "revid": "767487", "url": "https://it.wikipedia.org/wiki?curid=1818091", "title": "Avventura in Brasile", "text": "Avventura in Brasile (\"Road to Rio\") \u00e8 un film del 1947 diretto da Norman Z. McLeod.\nProduzione.\nIl film fu prodotto dalla Paramount Pictures (con il nome A Paramount Release) e, non accreditati, Bing Crosby Productions e Hope Enterprises.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 25 dicembre 1947."}
{"id": "1818094", "revid": "156992", "url": "https://it.wikipedia.org/wiki?curid=1818094", "title": "Rudolph Arthur Marcus", "text": ""}
{"id": "1818095", "revid": "2519", "url": "https://it.wikipedia.org/wiki?curid=1818095", "title": "Provincia di Northern Samar", "text": "Northern Samar \u00e8 una provincia delle Filippine nella regione di Visayas Orientale. Il suo capoluogo \u00e8 Catarman.\nStoria.\nCon il \"Republic Act No. 4221\" del 19 giugno 1965 l'isola di Samar venne divisa in 3 province: Northern Samar, Eastern Samar e Western Samar (oggi Samar).\nGeografia fisica.\nNorthern Samar occupa la parte settentrionale dell'isola di Samar, confina a sud con la provincia di Samar ad ovest e con Eastern Samar ad est. La lunga linea di costa di questa provincia va dal mare di Samar ad ovest, all'Oceano Pacifico a nord ed est, attraverso lo stretto di San Bernardino che separa quest'isola dalla penisola di Bicol.\nIl territorio \u00e8 in prevalenza collinare, con aree pianeggianti nelle zone costiere e nelle valli dei numerosi corsi d'acqua che nascono nella parte meridionale e pi\u00f9 interna.\nDiverse anche le isole minori, tra le quali spiccano nel mare di Samar, San Antonio e Capul, dove si parla una lingua particolare, l'inabaknon.\nGeografia antropica.\nSuddivisioni amministrative.\nLa provincia di Northern Samar \u00e8 divisa in 24 municipalit\u00e0:"}
{"id": "1818096", "revid": "156992", "url": "https://it.wikipedia.org/wiki?curid=1818096", "title": "Rudolph A. Marcus", "text": ""}
{"id": "1818099", "revid": "287204", "url": "https://it.wikipedia.org/wiki?curid=1818099", "title": "La vera storia del pirata Long John Silver", "text": "La vera storia del pirata Long John Silver (titolo originale \"Long John Silver - Den \u00e4ventyrliga och sannf\u00e4rdiga ber\u00e4ttelsen om mitt liv och leverne som lyckoriddare och m\u00e4nsklighetens fiende\") \u00e8 un romanzo dell'autore svedese Bj\u00f6rn Larsson, pubblicato in italiano nel 1998 dalla casa editrice Iperborea, che si occupa in particolare di autori nordici.\nTrama.\nIl romanzo narra la storia immaginaria del pirata Long John Silver, uno dei personaggi del romanzo \"L'isola del tesoro\" di Robert Louis Stevenson, raccontata in prima persona dallo stesso Silver in un manoscritto nei suoi ultimi giorni di vita.\nLo si potrebbe definire anche un romanzo storico, poich\u00e9, nonostante molti dei personaggi non siano mai esistiti, \u00e8 presente una particolareggiata ricostruzione storica dell'epoca, e in particolare della vita dei marinai, dei pirati e degli schiavi neri. \nQuesto libro non vuole infatti essere solamente l'immaginaria storia di un particolare pirata, ma anche una riflessione sulla pirateria stessa, sulla vita, sulla morte e sulla libert\u00e0."}
{"id": "1818102", "revid": "156992", "url": "https://it.wikipedia.org/wiki?curid=1818102", "title": "Robert Floyd Curl", "text": ""}
{"id": "1818103", "revid": "156992", "url": "https://it.wikipedia.org/wiki?curid=1818103", "title": "Robert F. Curl", "text": ""}
{"id": "1818107", "revid": "1431409", "url": "https://it.wikipedia.org/wiki?curid=1818107", "title": "Ronny Yu", "text": "Biografia.\nLaureatosi presso la Ohio State University, si \u00e8 inizialmente dedicato alla regia di film a basso costo per la sola visione in Cina e Hong Kong.\nNel 1996, Yu entr\u00f2 temporaneamente nel progetto \"Snakes on a Plane\" come regista e supervisore della sceneggiatura; posto che poi and\u00f2 a David R. Ellis.\nYu ebbe tempo di rifarsi nel 1997, quando fu contattato per dirigere \"La sposa di Chucky\"; quarto capitolo di una lucrosa serie cinematografica.\nLa pellicola, che risult\u00f2 un buon \"block-buster\" riusc\u00ec a far notare il regista, che nel 2001 diresse il poliziesco \"Codice 51\", con l'interpretazione di Samuel L. Jackson.\nNel 2006, prese parte di regista e produttore nella biografia dell'artista marziale Huo Yuanjia, conosciuta globalmente come \"Fearless\" con protagonista Jet Li.\nYu \u00e8 stato impegnato a trasporre il videogioco \"\" per il cinema, la release avvenuta nel 2009 con \"The Last Vampire - Creature nel buio\"."}
{"id": "1818108", "revid": "466539", "url": "https://it.wikipedia.org/wiki?curid=1818108", "title": "James Rosenquist", "text": "Biografia.\n\u00c8 considerato uno dei padri storici della Pop art, abbreviazione di \"Popular Art\", insieme a Andy Warhol e Roy Lichtenstein. Egli indaga il mondo del cinema, della televisione e della pubblicit\u00e0 dandone una rappresentazione accattivante ma frammentata. La sua \u00e8 una pittura policroma che esaspera dettagli decontestualizzati di oggetti banali e spunti tematici facenti parte della nostra vita quotidiana. I suoi quadri si caratterizzano per il grande formato e i temi propri del mondo pubblicitario, del quale ha fatto parte all'inizio della sua carriera.\nNel suo dipinto del 1964 \"Joan Crawford says\", l'attrice pubblicizza la marca di un prodotto di cui non riusciamo a scorgere l'aspetto. Ma Rosenquist ha affrontato anche temi pi\u00f9 specificamente legati al mondo socio-politico. Il suo dipinto pi\u00f9 famoso e uno dei pi\u00f9 grandi al mondo, intitolato \"F-111\" del 1965, \u00e8 ispirato alla guerra del Vietnam. Raffigura un aereo da caccia americano accanto a oggetti e simboli frammentati, da un piatto di spaghetti a un fungo atomico. \"President elect\" dedicato a John Fitzgerald Kennedy \u00e8 conservato a Parigi al Centro Georges Pompidou.\n\u00c8 stato membro dell'American Academy and Institute of Arts and Letters. Sue opere sono conservate nei musei di tutto il mondo, fra questi il Museo d'arte moderna e contemporanea di Trento e Rovereto (MART), il Metropolitan Museum of Art e il Museum of Modern Art (MoMA) di New York, il Museo Guggenheim di Berlino, di Bilbao e di New York, che gli ha dedicato nel 2003 una retrospettiva."}
{"id": "1818113", "revid": "767487", "url": "https://it.wikipedia.org/wiki?curid=1818113", "title": "Giuseppe de Thomasis", "text": "Biografia.\nAllievo di Gaetano Filangieri, si laure\u00f2 in giurisprudenza all'Universit\u00e0 di Napoli, preferendo lo studio delle leggi all'esercizio dell'avvocatura. In particolare, come Procuratore generale della Gran Corte dei Conti dal 1813 al 1818, influenz\u00f2 la dottrina giuridica, e segnatamente quella amministrativista, del Regno delle Due Sicilie della prima met\u00e0 del XIX secolo .\nPartecip\u00f2 alla Repubblica partenopea del 1799. Con il Decennio francese, e in particolare con Gioacchino Murat, fece accesso alle principali cariche dell'amministrazione e della magistratura. Fu, infatti, Sottointendente di Sulmona nel 1806 e successivamente Intendente della provincia di Calabria Ultra.\nNel 1813 spos\u00f2 Lucia Gomez Paloma, che tenne un celebre salotto letterario e liberale, frequentato, tra gli altri, dai fratelli Poerio (Carlo e Alessandro) e Spaventa (Bertrando e Silvio), dal Colletta e dal Tommaseo .\nSocio onorario della Reale Accademia delle Scienze, fu nominato Commissario ripartitore dei beni feudali e demaniali per l'Abruzzo. Qui, come ricorda Benedetto Croce, i cui avi originari di Montenerodomo erano imparentati ai de Thomasis, \u00abraccolse alcune centinaia di miserabili che vivevano dispersi nei boschi\u00bb , fondando il nuovo comune di Ateleta, esente da imposte.\nMinistro per tre mesi, nel 1820, della Marina e degli Affari interni ed ecclesiastici nel Governo costituzionale del Regno delle Due Sicilie, dopo il fallimento dei moti, cui partecip\u00f2 attivamente, si dovette ritirare a vita privata, prima a Firenze, poi a Napoli, dove mor\u00ec nel 1830.\nA Montenerodomo gli \u00e8 stata intitolata una delle piazze pi\u00f9 importanti ove campeggia la chiesa di San Vito, sepolcreto della famiglia Croce.\nTra i suoi scritti pi\u00f9 importanti va ricordata l'edizione postuma dell\"'Introduzione allo studio del dritto pubblico e privato del Regno di Napoli\" (Tip. nella Piet\u00e0 dei turchini, Napoli 1831)."}
{"id": "1818121", "revid": "16693537", "url": "https://it.wikipedia.org/wiki?curid=1818121", "title": "Balcone delle Marche", "text": ""}
{"id": "1818123", "revid": "47767", "url": "https://it.wikipedia.org/wiki?curid=1818123", "title": "Kalimdor", "text": ""}
{"id": "1818125", "revid": "1543377", "url": "https://it.wikipedia.org/wiki?curid=1818125", "title": "Protector USV", "text": "Il Protector USV \u00e8 un veicolo di superficie navale a pilotaggio remoto (\"Unmanned Surface Vehicle\" o USV) sviluppato dalla RAFAEL Armament Development Authority, per fronteggiare gli attacchi terroristici marittimi come quello portato al cacciatorpediniere statunitense USS \"Cole\", avvenuto nel 2002.\nIl Protector USV \u00e8 l'unica imbarcazione militare senza equipaggio oggi in servizio attivo.\nCaratteristiche.\nL'imbarcazione \u00e8 composta da uno scafo rigido, sui cui lati sono stati aggiunti dei tubolari pneumatici, lungo circa 9 metri.\nIl Protector \u00e8 stato progettato considerando tre importanti fattori: l'invisibilit\u00e0 radar (stealthness), l'alta manovrabilit\u00e0 e la velocit\u00e0.\nLa struttura verticale in cui sono alloggiati il radar ed i GPS, \u00e8 a basso profilo d'intercettazione oltre che aerodinamica.\nQuesta struttura pu\u00f2 essere continuamente riconfigurata, sulla base dei requisiti di missione, per compiti di protezione della flotta, lotta al terrorismo, sorveglianza e riconoscimento, ricerca mine, guerra elettronica.\nLo scafo \u00e8 a forma di V profonda che assieme ai tubolari, garantisce la stabilit\u00e0 e la sicurezza di navigazione.\nUn propulsore diesel aziona gli water jets che spingono l'imbarcazione alla velocit\u00e0 di 40 nodi.\nEquipaggiamento.\nIl Protector \u00e8 equipaggiato con un sistema d'arma stabilizzato Mini-Typhoon ed un'elettro-ottica TOPLITE per la sorveglianza e l'acquisizione obbiettivi, funzionante con qualsiasi intensit\u00e0 di luce.\nIl TOPLITE \u00e8 inoltre equipaggiato con un visore notturno ad infrarossi ed un puntatore laser per determinare la distanza e la velocit\u00e0 d'avvicinamento dell'obbiettivo.\nSistema di guida.\nIl Protector \u00e8 guidato da una stazione di controllo remoto che pu\u00f2 essere situata a terra o su una vicina imbarcazione.\nSviluppo e teatri di missione.\nL'USV \u00e8 stato realizzato per la Marina della Repubblica di Singapore che lo ha utilizzato nelle operazioni di peacekeeping nel Nord del Golfo Persico, nel 2005, a bordo delle LPD (Landing Platform Dock) classe Endurance, dove ha eseguito compiti di sorveglianza e riconoscimento.\nNel 2006, BAE Systems, Lockheed Martin e Rafael fecero una dimostrazione delle capacit\u00e0 operative del Protector per la US Navy, la US Coast Guard ed altre agenzie di sicurezza marittima in Florida, come parte del programma della Littoral Combat Ship."}
{"id": "1818128", "revid": "76963", "url": "https://it.wikipedia.org/wiki?curid=1818128", "title": "Melqu\u00edades \u00c1lvarez", "text": "Biografia.\nMelqu\u00edades \u00c1lvarez Gonz\u00e1lez-Posada nacque a Gij\u00f3n nelle Asturie, Spagna, il 17 maggio 1864. La madre, rimasta vedova nel 1878, apr\u00ec una modestissima pensione per studenti a Oviedo dove il quattordicenne Melqu\u00edades, insieme ai fratelli minori, la aiutava a mandare avanti questa attivit\u00e0 studiando Diritto nel tempo libero; finch\u00e9 impartendo lezioni e con borse di studio fin\u00ec i suoi studi di Diritto divenendo in seguito anche un celebre avvocato. \nFu allievo di \"Clar\u00edn\" e professore alla Universit\u00e0 di Oviedo. Abile oratore, seguace repubblicano di Nicol\u00e1s Salmer\u00f3n sin dagli esordi della sua vita politica ader\u00ec alla \"Uni\u00f3n Republicana\". Dal 1901 sino alla sua morte senza quasi soluzione di continuit\u00e0 fu deputato alle \u201cCortes\u201d.\nNel 1912 fond\u00f2 il \"Partito Riformista\" che nel 1931 si trasform\u00f2 nel \"Partido Republicano Liberal Dem\u00f3crata\".\nFu presidente del Congresso dei deputati nel 1922-1923. Avvers\u00f2 la dittatura di Primo de Rivera avvicinandosi alla destra a partire dal 1933 dato il clima politico a lui non congeniale venutosi a creare con la costituzione della Seconda Repubblica nel 1931, che riteneva fondata su basi poco democratiche facendogli affermare durante la fase della Costituente che \"\u201dera necessario fondare una Repubblica che non facesse paura a nessuno\u201d\".\nUna settimana dopo lo scoppio della Guerra civile, il 18 luglio 1936 Melqu\u00edades \u00c1lvarez venne imprigionato a Madrid nel carcere \"\u201cModelo\u201d\" dove il 22 agosto 1936 fu assassinato, insieme ad altre personalit\u00e0 politiche l\u00ec detenute, dai miliziani socialisti del \"Fronte popolare\" durante l'assalto che questi fecero al carcere della capitale al comando di Enrique Puente.\nLa figura di Melqu\u00edades \u00c1lvarez, che ebbe un ruolo di rilievo nella vita politica della Spagna del primo trentennio del 1900, \u00e8 ancora oggi oggetto di accesi dibattiti per la sua complessa personalit\u00e0 politica che gli fece attraversare varie fasi sempre restando per\u00f2 un convinto liberale repubblicano.\nIn diverse citt\u00e0 della Spagna gli sono state dedicate strade, come a Madrid, Oviedo, Langreo, ecc."}
{"id": "1818131", "revid": "834", "url": "https://it.wikipedia.org/wiki?curid=1818131", "title": "Acque del Sud", "text": ""}
{"id": "1818132", "revid": "35707", "url": "https://it.wikipedia.org/wiki?curid=1818132", "title": "Radio citt\u00e0 futura", "text": ""}
{"id": "1818135", "revid": "287204", "url": "https://it.wikipedia.org/wiki?curid=1818135", "title": "Torneo di Tolone 2008", "text": "Il Torneo di Tolone 2008 fu la 36\u00aa edizione del Festival Internazionale \"Espoirs\" di Tolone e di Var e si tenne tra il 20 e il 29 maggio 2008.\nIl torneo si \u00e8 concluso con la finale giocata fra Italia e Cile allo stadio Mayol di Tolone. Grazie ad un gol di Osvaldo al 70\u00ba l'Italia si \u00e8 aggiudicata il torneo.\nUfficiali Di Gara.\nArbitri\nAssistenti:"}
{"id": "1818139", "revid": "155613", "url": "https://it.wikipedia.org/wiki?curid=1818139", "title": "Villa Attias", "text": "Villa Attias \u00e8 stata una storica dimora di Livorno ubicata nell'area dell'attuale piazza Attias.\nStoria e descrizione.\nSul lato sud-est dell'attuale piazza Attias, dove dagli anni settanta del Novecento sorge un palazzo dalla mole tondeggiante, un tempo si innalzava l'antica villa Attias.\nDi origini seicentesche, fu propriet\u00e0 dell'Opera del Duomo di Livorno e nel Settecento fu abitata da Jasach Attias, un mercante ebreo appartenente ad una delle pi\u00f9 importanti famiglie livornesi.\nAgli Attias subentrarono, nel 1869, gli Scaramang\u00e0, che nel 1871 incaricarono il celebre architetto Antonio Cipolla del restauro dell'edificio.\nIl restauro, non attuato interamente secondo il progetto originario, port\u00f2 ad un notevole riassetto ed ampliamento della villa, che fu anche dotata di una sorta di \"cour d'honneur\" grazie alla costruzione di corpi di fabbrica laterali.\nNel 1888 il complesso pass\u00f2 ad Elisabetta Rodocanacchi, moglie dello Scaramang\u00e0; in seguito divenne propriet\u00e0 della moglie di Luigi Orlando, Irma Maniscalco.\nNel corso del Novecento la villa fu acquistata da Pedro Alessandro Bossio, console onorario della repubblica Argentina, che restaur\u00f2 l'edificio e ne arricch\u00ec gli arredi ed il parco, dove fece collocare la fontana \"Leda e il cigno\" dello scultore Luigi Brizzolara. La famiglia Bossio ne rimase proprietaria sino ai successivi anni sessanta.\nFrattanto si procedette alla lottizzazione del parco della villa, che fu in parte occupato da nuovi palazzi e da una piazza, la cui realizzazione peraltro era gi\u00e0 stata caldeggiata dall'architetto Pasquale Poccianti nel XIX secolo.\nNegli anni sessanta l'immobile fu ceduto dai Bossio a una societ\u00e0 privata, che dopo aver demolito la storica dimora, a partire dal 1967, nella stessa area inizi\u00f2 la costruzione di un nuovo palazzo; ci\u00f2 port\u00f2 all'estensione della piazza (in seguito dotata di parcheggio sotterraneo) verso sud-est.\nNel contempo, la fontana di Brizzolara fu trasferita nel parco di Villa Fabbricotti."}
{"id": "1818141", "revid": "775372", "url": "https://it.wikipedia.org/wiki?curid=1818141", "title": "National Hockey Association", "text": "La National Hockey Association (NHA), ufficialmente la National Hockey Association of Canada Limited, era un'organizzazione di hockey su ghiaccio professionale con squadre in Ontario e Quebec, in Canada. \u00c8 il diretto predecessore della odierna National Hockey League (NHL). Fondata nel 1909 da Ambrose O'Brien , l'NHA introdusse il \"sei-hockey\" rimuovendo la posizione del \"rover\" nel 1911. Durante la sua vita, la lega affront\u00f2 la competizione per i giocatori della Pacific Coast Hockey Association.(PCHA), l'arruolamento di giocatori per la prima guerra mondiale e disaccordi tra proprietari. I disaccordi tra i proprietari vennero a una svolta nel 1917, quando l'NHA sospese le operazioni per sbarazzarsi di un proprietario indesiderato (Eddie Livingstone). I restanti proprietari di team NHA hanno avviato la NHL in parallelo come misura temporanea, per continuare a giocare mentre i negoziati proseguivano con Livingstone e altre cause erano pendenti. Un anno dopo, non avendo raggiunto alcun progresso con Livingstone, gli altri proprietari NHA decisero di sospendere definitivamente l'NHA. Le regole, la costituzione e i trofei del NHA sono continuati nella NHL.\nSquadre.\nRisultati stagione per stagione.\n\u2020 Vincitori della Stanley Cup. Nel 1910, sia i Wanderers che i Senators vennero considerati campioni.\nStoria delle squadre.\nLe due franchigie di Renfrew e Les Canadiens vennero acquistate da Mr. O'Brien. Dopo la stagione 1910, le due franchigie vennero trasferite a Toronto. Haileybury HC venne trasferita a Montreal e prese il nome di Canadiens."}
{"id": "1818142", "revid": "1573940", "url": "https://it.wikipedia.org/wiki?curid=1818142", "title": "Palazzo Santa Elisabetta", "text": "Palazzo Santa Elisabetta \u00e8 ubicato a Livorno, all'intersezione tra corso Mazzini e via Marradi, dinnanzi a piazza Attias, di cui costituisce una delle principali emergenze architettoniche.\nStoria e descrizione.\nIl palazzo fu innalzato sul lato opposto di villa Attias intorno al 1858 e nel 1860 risultava pressoch\u00e9 terminato.\nCostruito sui terreni un tempo appartenenti ai fratelli Patron, nel 1874 fu donato da Francesco Poli alla figlia, la poetessa Adriana, in occasione delle nozze con il nobile siciliano Salvatore Montaperto, duca di Santa Elisabetta.\nAdriana, che nel 1929 fu premiata dall'Accademia di Francia in un concorso di poesia francese e che era nota negli ambienti letterari con lo pseudonimo di Duchessa di Santa Elisabetta, istitu\u00ec nel palazzo un rinomato circolo culturale, frequentato da letterati, musicisti, pittori e uomini di scienza.\nAlla sua morte l'edificio fu donato al vescovo e al podest\u00e0 di Livorno, come riportato in una lapide apposta sulla facciata per volere della stessa duchessa con la convenzione che non potessero essere poste insegne pubblicitarie sulla sua facciata.\nIl palazzo, restaurato negli ultimi anni del XX secolo dopo un periodo di abbandono, riprende lo stile dei palazzi fiorentini del Rinascimento, con un rivestimento rustico in bugnato che si fa sempre meno pronunciato agli ordini superiori."}
{"id": "1818144", "revid": "22475", "url": "https://it.wikipedia.org/wiki?curid=1818144", "title": "Patologia orale", "text": "La patologia orale (o medicina orale o anche stomatologia) \u00e8 quella branca della medicina che studia gli aspetti clinici, anatomo-patologici e terapeutici delle malattie che interessano la mucosa e le parti molli della cavit\u00e0 orale, nonch\u00e9 i tessuti delle regioni periorali.\nIn senso ampio, tipicamente in senso accademico, ma non etimologico, include la patologia odontoiatrica, diretta alla diagnosi e al trattamento dei tessuti duri del dente e alle affezioni pulpari.\nNell'approccio convenzionale la patologia orale pu\u00f2 essere considerata su base eziologica o patogenetica. Lo studio della disciplina include inoltre la semeiotica del cavo orale, i disordini neuromuscolari della testa e del collo e le manifestazioni orali di patologie sistemiche.\nEtimologia.\nLa \"Stomatologia\" (dal greco \u03c3\u03c4\u03cc\u03bc\u03b1, \u03c3\u03c4\u03cc\u03bc\u03b1\u03c4\u03bf\u03c2 + \u03bb\u03cc\u03b3\u03bf\u03c2: letteralmente, \"studio della bocca\") si occupa delle patologie della bocca, cio\u00e8 delle patologie che colpiscono i tessuti molli del cavo orale.\nL\"'Odontoiatria\" (dal greco \u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2 + \u1f30\u03b1\u03c4\u03c1\u03b5\u03af\u03b1: \"cura del dente\"), a rigor di logica, intende solo la terapia relativa all\u2019elemento dentale e null\u2019altro.\nIl termine \"Odontostomatologia\" (\u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2 + \u03c3\u03c4\u03cc\u03bc\u03b1, \u03c3\u03c4\u03cc\u03bc\u03b1\u03c4\u03bf\u03c2 + \u03bb\u03cc\u03b3\u03bf\u03c2) comprende lo studio e la cura delle patologie dei denti e di tutto il cavo orale, tessuti duri e molli compresi.\nMalattie disembriogenetiche della mucosa orale.\nDenominate anche developmental defects.\nSotto questa definizione si tende a raccogliere una serie di anomalie che non rappresentano, almeno fino a nuove interpretazioni scientifiche, uno stato di malattia, ma quadri clinici suggestivi di una semplice variazione dell'anatomia normale.\nInfezioni della mucosa orale.\nLa microbiologia orale interessa la diagnosi ed il trattamento delle infezioni orali. Si basa pertanto sull'interpretazione di campioni microbiologici in laboratorio.\nCondizioni precancerose.\nLa \"condizione precancerosa\" \u00e8 uno stato e/o una malattia sistemica associati ad un aumentato rischio di carcinoma orale: si tratta della presenza di alterazioni orali in uno stato generalizzato, associato ad un rischio significativamente elevato di cancro.\nLesioni potenzialmente maligne.\nLe \"lesioni potenzialmente maligne\" sono lesioni dovute ad alterazioni morfologiche dell'epitelio del cavo orale che aumentano la probabilit\u00e0 che si sviluppi un carcinoma.\nPrevenzione nelle lesioni precancerose del cavo orale.\nIl ruolo rivestito dall'odontoiatra o dal chirurgo maxillo-facciale nella prevenzione dei tumori del cavo orale \u00e8 fondamentale. La possibilit\u00e0 d'intercettare pazienti potenzialmente candidati a sviluppare una neoplasia nella bocca, fa s\u00ec che nello studio odontoiatrico sia d'estrema importanza porre l'attenzione su qualsiasi anomalia riscontrabile, di l\u00e0 dalle normali cure odontoiatriche. La prevenzione \u00e8, per il momento, l'arma pi\u00f9 importante che il professionista ha a sua disposizione, ed intervenire precocemente \u00e8 quanto mai imperativo.\nSecondo l'OMS (Organizzazione Mondiale della Sanit\u00e0) la precancerosi \u00e8 un'alterazione nella quale \u00e8 pi\u00f9 probabile lo sviluppo di un cancro rispetto alla controparte tissutale non coinvolta. Il criterio \u00e8 eminentemente statistico poich\u00e9 la trasformazione neoplastica della cellule epiteliale non \u00e8 prevedibile e l'entit\u00e0 della percentuale di lesioni che degenerano in un tumore maligno pu\u00f2 variare in un range molto esteso.\nIn presenza di precancerosi \u00e8 d'obbligo che il chirurgo maxillo-facciale o un odontoiatra esegua una biopsia mirando all'escissione completa della lesione inviando all'anatomopatologo il reperto operatorio per un esame istologico.\nUna volta esclusa la presenza di nidi di cellule maligne \u00e8 essenziale rendere il paziente e i suoi familiari sempre pi\u00f9 consapevoli dei molteplici aspetti della patologia esistente per ottenere la massima collaborazione che si traduce in controlli periodici (3-6 mesi).\nL'importanza del \u201cfollow-up\u201d programmato sta nel cogliere eventuali mutamenti dei tessuti per indirizzare tempestivamente il paziente verso terapie risolutive.\nNei casi a ridotto rischio di trasformazione esistono misure terapeutiche preventive che tendono a diminuire drasticamente i fattori in grado di determinare degenerazioni maligne. Sinteticamente: bisogna eliminare i fattori generali di rischio (fumo, alcool, spezie, carenze vitaminiche, diabete, epatopatie, esposizioni prolungate al sole), \u00e8 importante, inoltre, la bonifica orale di traumi o infiammazioni croniche.\nIn quest'ottica l'informazione assume un'importanza capitale, la visita periodica dal chirurgo maxillo-facciale o dall'odontoiatra permette di individuare e, quindi, eliminare tempestivamente quelle situazioni a rischio, quali i microtraumi da protesi incongrue, radici, bordi taglienti di denti cariati, carenze d'igiene ed infezioni micotiche.\nL'infiammazione cronica determinata da denti fratturati o da protesi non perfettamente lisce e sagomate, si ipotizza, possa stimolare lo sviluppo di tessuti con alterazioni displastiche e quindi dare il la per l'inizio di un'eventuale neoplasia.\nOvviamente, lo stimolo irritativo, causato dalle situazioni esposte, deve essere di lunga durata per portare a cambiamenti tissutali, quindi la prevenzione che il paziente deve effettuare si riassume nella semplice visita di controllo periodica da un professionista esperto in materia.\nUn discorso a parte merita l'irraggiamento del sole, che se avviene in un periodo limitato apporta i ben noti benefici, ma che pu\u00f2 essere pericoloso in caso di incontrollate esposizioni.\nEsistono categorie professionali (gente di mare) direttamente esposte a sviluppare neoplasie del labbro inferiore, ma anche le persone che si espongono esageratamente alla luce solare o alle lampade abbronzanti devono cautelarsi con creme protettive che impediscano il passaggio di radiazioni nocive per la pelle e le labbra in particolare.\nL'asportazione chirurgica della lesione precancerosa \u00e8 sempre consigliata, ma, nelle forme a basso rischio pu\u00f2 essere procrastinata, mentre \u00e8 obbligatoria nelle lesione a pi\u00f9 alto grado di displasia.\nNonostante l'apparente semplicit\u00e0 di intercettare lesioni precancerose del cavo orale, proprio per la facilit\u00e0 anatomica d'accesso e d'ispezione, i tumori maligni del cavo orale e purtroppo l'alta mortalit\u00e0 di queste forme sono lungi dall'essere debellati. I tumori del cavo orale se intercettati tempestivamente e trattati da un chirurgo maxillo-facciale o da un odontoiatra hanno prospettive di risoluzione ottime, ma tutto ci\u00f2 si pu\u00f2 ottenere unicamente con una prevenzione capillare e costante."}
{"id": "1818145", "revid": "1964823", "url": "https://it.wikipedia.org/wiki?curid=1818145", "title": "Football Club Swift Hesper", "text": "Lo Swift Hesperange (nome completo in lussemburghese \"Football Club Swift Hesper\", in tedesco \"Football Club Swift Hesperingen\") \u00e8 una societ\u00e0 calcistica lussemburghese con sede nella citt\u00e0 di Hesperange. Milita in Division Nationale, la massima serie del Campionato lussemburghese di calcio.\nCronistoria.\nNel 2021 ha parteciapato alla UEFA Europa Conference League, dove \u00e8 stata eliminata al primo turno dagli sloveni del Dom\u017eale.\nOrganico 2021/22.\n\"Aggiornata al 6\u00ba novembre 2021.\"\nStaff Tecnico.\nStaff tecnico aggiornato al 06 novembre 2021."}
{"id": "1818148", "revid": "339392", "url": "https://it.wikipedia.org/wiki?curid=1818148", "title": "Edward Radzinskij", "text": ""}
{"id": "1818150", "revid": "775372", "url": "https://it.wikipedia.org/wiki?curid=1818150", "title": "Political action committee", "text": "Presente negli Stati Uniti e in Canada un political action committee (PAC) \u00e8 un comitato che raccoglie fondi tra i propri membri per effettuare donazioni a sostegno o per ostacolare candidati, referendum o iniziative legislative. Tra i pi\u00f9 importanti sono quelli creati per il sostegno a un candidato alla presidenza degli Stati Uniti d'America.\nA livello federale qualsiasi organizzazione di raccolta fondi diventa un PAC quando essa riceve o spende pi\u00f9 di 1.000 dollari per influenzare l'esito di una elezione o di una votazione. I PAC sono registrati presso la Federal Election Commission. A livello di singolo Stato i PAC sono regolati dalle leggi elettorali locali.\nStoria.\nIl primo PAC \u00e8 stato creato dal Sindacato nel luglio del 1943, il CIO-PAC (Congress of Industrial Organizations - Political Action Committee) con l'obiettivo di sostenere la quarta candidatura alla presidenza di Franklin Delano Roosevelt alle elezioni del novembre 1944 e i candidati cosiddetti pro-labor. Alla presidenza del Comitato si insedi\u00f2 Sidney Hillman, capo dell'organizzazione sindacale Amalgamated Clothing Workers of America.\nI comitati di sostegno elettorale dei singoli candidati, formula risalente agli anni trenta, erano assai poco sviluppati al momento dell'approvazione della legge del 1971 in materia di finanziamento alle campagne elettorali per le elezioni federali, promossa dall'amministrazione Nixon. Questa nuova legge serviva ad introdurre elementi di trasparenza e di garanzia contro eventuali abusi nel finanziamento dei candidati ad incarichi politici federali, ma, dopo lo scandalo Watergate (che fin\u00ec per coinvolgere e costringere alle dimissioni il presidente repubblicano Nixon), nel corso del 1974 venne ulteriormente emendata e resa pi\u00f9 stringente dal Congresso a maggioranza democratica. Con questa nuova normativa, per\u00f2, alla lunga si consolid\u00f2 anche la tendenza alla personalizzazione della politica e si accentu\u00f2 il decentramento del finanziamento per le campagne elettorali per il Congresso e per gli altri incarichi pubblici federali. In questo modo i PAC, per ironia della sorte, divennero cos\u00ec strumenti degli interessi economici forti e legalizzarono l'entrata del grande affarismo sulla scena politica americana.\nTipologie di PAC.\nLa legislazione qualifica specifiche tipologie di PAC: i \"Separate Segregated Funds - SSF\", i \"Non-Connected Committees\" e gli \"Independent-expenditure only Committees - Super PAC\". A questi si aggiungono i \"Political Committees with non-contribution accounts - Hybrid PAC\".\nLa differenza tra i SSFs e i Non-Connected PAC riguarda il perimetro dei potenziali sottoscrittori. Nel primo caso la raccolta deve essere limitata agli sponsor del PAC, ad esempio imprese, sindacati, ecc., mentre i secondi possono rivolgersi liberamente a qualsiasi entit\u00e0 o cittadino."}
{"id": "1818151", "revid": "125280128", "url": "https://it.wikipedia.org/wiki?curid=1818151", "title": "Mauro Canali", "text": "Biografia.\nCanali \u00e8 stato professore ordinario di Storia contemporanea all'Universit\u00e0 di Camerino. \u00c8 stato allievo di Renzo De Felice. \nHa collaborato al \"Journal of Modern Italian Studies\" e alle pagine culturali dei quotidiani \"la Repubblica\" e \"Liberal\".\nHa tenuto conferenze e lezioni in universit\u00e0 europee e americane, quali University of Copenhagen, G\u00f6teborgs Universitet, Universitat de Barcelona, Harvard University, Brown University e University of Massachusetts. Da ottobre a dicembre 2006 \u00e8 stato \"Visiting Professor\" alla Harvard University. Ha collaborato a La Storia siamo noi a cura di Giovanni Minoli. Fa parte del comitato scientifico di Rai Storia, il canale digitale terrestre della Rai interamente dedicato alla storia. Per tale canale \u00e8 consulente storico di \"Res Gestae - persone, ricorrenze, eventi\" - un almanacco, accompagnato da un editoriale finale - dal titolo \"Cento secondi\" - di commento e analisi sul fatto del giorno pi\u00f9 significativo, nonch\u00e9 del magazine storico \"Italia in 4D\" (2012).\nIl suo libro, \"L'informatore. Silone i comunisti e la polizia\" (coautore Dario Biocca), in cui vengono rivelati i rapporti fiduciari che il grande scrittore abruzzese intrattenne con la polizia politica fascista per tutti gli anni venti, ha suscitato un grande dibattito tra gli storici sia in Italia che all'estero, ripreso a lungo anche dalla stampa internazionale specializzata (The New Yorker, The Nation, New Left Review).\nIl suo libro \"Il tradimento. Gramsci, Togliatti e la verit\u00e0 negata\" ha vinto il Premio Internazionale Capalbio 2014, ed \u00e8 entrato tra i cinque finalisti del Premio Acqui Storia del 2014.\nIl suo libro \"La scoperta dell'Italia. Il fascismo raccontato dai corrispondenti americani\" ha vinto il Premio Fiuggi Storia 2017 per la saggistica. \n\u00c8 consulente storico e voce narrante del documentario TV \"L'intellettuale e la spia\", prescelto a rappresentare Rai Storia al Prix Italia 2013. Il documentario racconta l'arresto dei leader torinesi di 'Giustizia e Libert\u00e0' (Vittorio Foa, Carlo Levi, Massimo Mila ed altri), provocato dalla delazione dello scrittore Pitigrilli, al secolo Dino Segre, spia dell'Ovra.\n\u00c8 stato membro del comitato scientifico del programma televisivo Rai 3 \"Il tempo e la storia\" dal 2013 al 2017 e in seguito in quello di \"Passato e presente\", programma della stessa rete con replica su Rai Storia.\n\u00c8 nel comitato scientifico della rivista \"nuova Storia Contemporanea\".\nCollabora alla rivista trimestrale Gnosis\nDal novembre 2019 collabora come editorialista con il quotidiano Il Mattino di Napoli.\n\u00c8 \"advisor\" dell\"'American Academy in Rome\" per la storia dell'Italia moderna."}
{"id": "1818155", "revid": "339392", "url": "https://it.wikipedia.org/wiki?curid=1818155", "title": "Edward Stanislavovi\u010d Radzinskij", "text": ""}
{"id": "1818156", "revid": "118503727", "url": "https://it.wikipedia.org/wiki?curid=1818156", "title": "Ferdinand Hiller", "text": "Biografia.\nGi\u00e0 allievo di Johann Nepomuk Hummel, nel 1828 si trasfer\u00ec a Parigi, dove rimase fino al 1835 intrattenendo relazioni con importanti personalit\u00e0 del mondo musicale, tra cui Chopin, Berlioz, Rossini e Bellini, ed esibendosi spesso come pianista accompagnatore di violino.\nAllontanatosi da Parigi, grazie all'interessamento di Rossini fece rappresentare nel 1839 alla Scala la sua prima opera, \"Romilda\", che, nonostante la sapiente orchestrazione e la buona messa in scena, si rivel\u00f2 un insuccesso. Hiller prosegu\u00ec tuttavia il suo viaggio nella penisola dove, durante il biennio 1840-41, si dedic\u00f2 allo studio della musica sacra, sotto la guida dell'abate Baini.\nFatto ritorno nella citt\u00e0 natale, intraprese alcuni viaggi lungo tutta la Germania, prima di stabilizzarsi definitivamente nel 1850 a Colonia, dove fond\u00f2 e diresse il locale conservatorio.\nFurono anni ricchi di stimoli, durante i quali Hiller frequent\u00f2 alcuni dei pi\u00f9 grandi musicisti europei del tempo, tra cui Mendelssohn, Schumann, Brahms e anche con Joachim e Spohr. \nProduzione musicale.\nLa sua produzione musicale, influenzata dai diversi contatti, risulta non troppo ampia, ma ben articolata. Comprende 6 opere teatrali, 2 oratori, composizioni vocali con orchestra, 4 sinfonie e 4 ouverture.\nPer quanto riguarda la musica per strumento solista, si ricordano i 3 concerti per pianoforte, altre pagine pianistiche (studi e romanze) e 1 concerto per violino.\nFu attivo inoltre come critico musicale, pubblicando volumi di storia e critica musicale, trattati di armonia e contrappunto."}
{"id": "1818161", "revid": "2048388", "url": "https://it.wikipedia.org/wiki?curid=1818161", "title": "Hao Haidong", "text": "Carriera.\nHao haidong \u00e8 uno dei pochi giocatori cinesi che ha partecipato al Campionato Mondiale di Calcio 2002 in Giappone e Corea del Sud, lui ha giocato in tutte le 3 partite di girone, fino ad oggi il cui \u00e8 l'unica esperienza che la Nazionale Cinese si \u00e8 presentata nel Campionato Mondiale. \u00c8 il miglior marcatore della Nazionale di calcio della Cina con 41 gol realizzati.\nIl 4 giugno 2020, durante un'intervista di Youtube, Hao Haidong ha letto la \"Dichiarazione del nuovo stato federale cinese\", con cui ha espresso chiaramente la sua opinione di contro governo cinese e anti-comunismo. Dopo di che Hao Haidong \u00e8 subito un blocco su internet, su tutti i siti web cinesi non si riesce pi\u00f9 trovare nessuna sua informazione, i dati sono stati cancellati subito dopo l'intervista."}
{"id": "1818164", "revid": "287204", "url": "https://it.wikipedia.org/wiki?curid=1818164", "title": "Louis Jolliet", "text": "Figlio di Jean Jolliet della Compagnia dei Cento Associati e di Marie d'Abancourt, Louis Jolliet intraprese i suoi studi al Seminario di Qu\u00e9bec all'et\u00e0 di 10 anni. Da bambino Jolliet voleva diventare membro del clero. Ricevette gli ordini minori il 16 agosto 1662. Molto portato per la musica, arriv\u00f2 ad essere il primo organista della Cattedrale di Qu\u00e9bec.\nIl censimento del 1666 lo qualific\u00f2 come \"chierico\". Il 2 luglio dello stesso anno, assieme a Pierre Francheville, sostenne una tesi di filosofia in presenza di monsignor de Laval, del governatore Remy de Courcelles e dell'intendente Jean Talon.\nA quest'epoca la sua vocazione religiosa inizi\u00f2 a vacillare. Nel luglio 1667 abbandon\u00f2 il seminario e qualche settimana dopo si imbarc\u00f2 per la Francia, dove soggiorn\u00f2 a Parigi e a La Rochelle. Nel 1668 ritorn\u00f2 a Qu\u00e9bec, dove decise di diventare un mercante, dopo aver acquistato della merce da Charles Aubert de la Chesnaye. Nella primavera-estate del 1671 si trovava nella regione dei Grandi Laghi insieme a un gruppo comandato da Simon-Fran\u00e7ois Daumont de Saint-Lusson. Nell'autunno dello stesso anno era nuovamente a Qu\u00e9bec. \nNel 1672 venne inviato da Jean Talon alla scoperta del fiume Mississippi. L'arditezza e la determinazione del giovane uomo erano gi\u00e0 riconosciute. Jolliet, che ader\u00ec con entusiasmo al progetto, ebbe un problema, poich\u00e9 era a conoscenza che lo Stato non avrebbe sovvenzionato il costo della spedizione. Fond\u00f2 una societ\u00e0 commerciale con alcuni uomini d'affari della colonia, tra cui suo fratello Zacharie. L'atto degli associati venne firmato davanti al notaio Gilles Rageot il 1\u00ba ottobre 1672. I ricavi della nuova compagnia sarebbero serviti a coprire i costi della spedizione.\nL'8 dicembre 1672 Jolliet, mentre si trovava a Michillimakinac, tra i laghi Huron, Michigan e Superiore, incontr\u00f2 il gesuita Jacques Marquette al quale consegn\u00f2 una lettera firmata da Claude Dablon. Il contenuto della lettera era l'ordine al padre gesuita di aggregarsi alla spedizione. Marquette accett\u00f2 con piacere, tanto pi\u00f9 che conosceva le lingue degli amerindi della zona.\nI due uomini passarono l'inverno 1672-1673 ad organizzare i preparativi. Partirono nel maggio 1673; il gruppo era composto da sette uomini, equipaggiati con due canoe. Si diressero verso ovest, costeggiando la riva nord del lago Michigan, poi la riva occidentale della \"Baie des Puants\". Dopo aver fatto tappa nella missione di San Fran\u00e7ois-Xavier, discesero un altro fiume, arrivando fino ad un villaggio indiano. Allora vennero a sapere che pi\u00f9 avanti si poteva trovare un affluente del Mississippi. Via terra, il gruppo raggiunse il fiume Wisconsin.\nDa l\u00ec discesero fino al Mississippi il 15 giugno. Fino ad allora avevano percorso 800 km. Per dieci giorni proseguirono verso sud senza incontrare anima viva. Arrivarono al primo villaggio indiano alle foci del fiume Iowa. Si trattava di una trib\u00f9 di nativi Illinois, che ricevettero bene gli uomini della spedizione.\nNel settembre 1673 furono i primi uomini bianchi ad attraversare il fiume Chicago. In seguito scoprirono le foci dei fiumi Missouri e Ouabouskigou (Ohio). Arrivando alle foci dell'Ohio, avevano percorso ormai pi\u00f9 di 2.000 km. Non osarono proseguire oltre, poich\u00e9 gli indiani si stavano facendo sempre pi\u00f9 ostili. Marquette non comprendeva la loro lingua, ma cap\u00ec che commerciavano con gli spagnoli. Temendo di cadere nelle loro mani, decisero di ritornare sui loro passi. Il viaggio termin\u00f2 al di qua dell'attuale frontiera dell'Arkansas e della Louisiana. La spedizione, bench\u00e9 non fosse compiuta del tutto, dimostr\u00f2 che il fiume Mississippi si gettava verso sud e non verso un ipotetico \"mare dell'ovest\". Restavano 1.100 km da percorrere per raggiungere le foci del Mississippi.\nIl viaggio di ritorno si effettu\u00f2 a partire da met\u00e0 luglio. Jolliet e Marquette raggiunsero la missione di St. Fran\u00e7ois-Xavier verso la met\u00e0 di ottobre. L'esploratore pass\u00f2 l'inverno 1673-1674 a Sault-Sainte-Marie, dove ricopi\u00f2 le annotazioni del suo viaggio. Sfortunatamente, al suo ritorno nella colonia, fece naufragio a Sault-Saint-Louis a monte di Montr\u00e9al. Jolliet si salv\u00f2, ma le sue carte personali si dispersero nelle acque. Qualche tempo dopo, le copie vennero distrutte in un incendio a Sault-Sainte-Marie, cos\u00ec non rest\u00f2 nessun resoconto di viaggio.\nIl 17 ottobre 1675 Jolliet spos\u00f2 Claire-Fran\u00e7oise Byssot, 19 anni, figlia di Fran\u00e7ois Byssot e di Marie Couillard. Desider\u00f2 di stabilirsi nel \"Pays des Illinois\", ma ricevette un rifiuto da Jean-Baptiste Colbert. Nel 1678 ricevette un appezzamento di terra nella regione di Sept-\u00celes, dove si stabil\u00ec.\nNel 1679 Frontenac lo incaric\u00f2 di recarsi nella Baia di Hudson allo scopo di allacciare contatti commerciali con gli indiani del nord e di indagare sui loro contatti con gli inglesi che l\u00ec si erano insediati. Quindi si rec\u00f2 tra il Saguenay e il lago Saint-Jean, dove incontr\u00f2 il governatore inglese del distretto, Charles Baily, che lo ricevette con onore, poich\u00e9 intendeva parlargli della sua spedizione nel Mississippi.\nLo stesso anno, Jolliet si fece concedere le terre dell'Arcipelago Mingan, dove si propose di creare delle pescherie di merluzzi, di lupini di mare e di balene. Gli anni seguenti pass\u00f2 le estati nell'Isola d'Anticosti, costruendo una dimora, occupandosi delle sue terre e dei suoi commerci, e gli inverni a Qu\u00e9bec. Si fece costruire un forte. Nel 1690 la flotta di William Phips si impadron\u00ec della sua barca, confisc\u00f2 le sue merci e fece prigioniere sua moglie e sua madre.\nNel 1694 Louis Jolliet esplor\u00f2 la costa del Labrador, che disegn\u00f2 su carta. Il suo documento, conservato, contiene sedici schizzi cartografici di cui una prima descrizione del litorale.\nNel 1697 l'esploratore ottenne il certificato di idrografo. Pass\u00f2 l'estate a lavorare le terre nella Costa nord, ritornando a Qu\u00e9bec in autunno per insegnare la materia al Collegio dei Gesuiti. Mor\u00ec in una data non precisata tra il 4 maggio e il 15 settembre 1700."}
{"id": "1818173", "revid": "923674", "url": "https://it.wikipedia.org/wiki?curid=1818173", "title": "Domenico Magr\u00ec", "text": "Biografia.\nEsponente della Democrazia Cristiana, fu deputato dalla III Legislatura alla VI. Patriarca, come egli stesso amava definirsi, di una grande famiglia composta dalla moglie Santina, dai suoi dieci figli e dai suoi numerosi nipoti, Domenico Magr\u00ec ha legato indissolubilmente la sua azione politica all'identit\u00e0 di cattolico che \u201cha portato l'impronta della sua interiore spiritualit\u00e0 in tutte le attivit\u00e0 della sua vita\u201d (da uno scritto del figlio Angelo Magr\u00ec).\nFu professore di lettere nei Licei, autore di testi scolastici, fondatore dell'Istituto superiore di Magistero di Catania e da giornalista, di diversi periodici di ispirazione cattolica \u201cLa Croce\u201d, \u201cPresenza Cristiana\u201d, \u201cIniziativa politica\u201d.\nGiovanissimo fu a capo della Giovent\u00f9 Cattolica e presidente dal 1936 al 1944 della Giunta diocesana di Azione cattolica: nel 1943 fu tra i fondatori della Democrazia Cristiana a Catania.\nDivenne membro autorevole del partito, nel quale arriv\u00f2 a ricoprire tutti i livelli fino all'incarico di segretario organizzativo dal 1954 al 1956, sotto la segreteria Fanfani, e consigliere nazionale di diritto nel 1969.\nFu pi\u00f9 volte membro del Governo infatti fu pi\u00f9 volte sottosegretario e ministro.\nLa sua figura \u00e8 legata profondamente alla sua citt\u00e0 natale, Catania, di cui fu sindaco dal 7 luglio 1952 al 14 novembre 1953 e dal 3 agosto 1975 all'11 aprile 1978."}
{"id": "1818174", "revid": "1851848", "url": "https://it.wikipedia.org/wiki?curid=1818174", "title": "Micha\u0142 Pazdan", "text": "Carriera.\nClub.\nCresce calcisticamente nell'Hutnik Cracovia, squadra della sua citt\u00e0 natale: qui trascorre tre stagioni professionistiche, per lo pi\u00f9 nelle serie minori, prima che venga notato dagli osservatori del G\u00f3rnik Zabrze. Con questa squadra esordisce in massima serie, collezionando nella sua prima e, fino ad ora, unica stagione in Ekstraklasa 19 presenze - 17 da titolare - senza reti. Il campionanto \u00e8 concluso all'ottavo posto, quindi senza la retrocessione della squadra.\nNel 2015 il giocatore polacco si trasferisce al Legia Varsavia.\nNazionale.\nEsordisce con la Nazionale guidata da Leo Benhakker il 15 dicembre 2007, nella vittoria 1-0 contro la . Gioca anche, partendo dalla panchina, le due amichevoli di preparazione per Euro 2008, contro (pareggio per 1-1) ed (vittoria per 1-0). Viene convocato per partecipare al di Austria e Svizzera.\nViene convocato per gli Europei 2016 in Francia e successivamente per i Mondiali 2018 in Russia."}
{"id": "1818179", "revid": "1745361", "url": "https://it.wikipedia.org/wiki?curid=1818179", "title": "La deriva", "text": "La deriva. Perch\u00e9 l'Italia rischia il naufragio \u00e8 un libro-inchiesta uscito nel maggio 2008 e curato da Gian Antonio Stella e Sergio Rizzo, due giornalisti del \"Corriere della Sera\".\nIl lavoro descrive le drammatiche condizioni economiche e sociali in cui gli autori reputano si trovi l'Italia in seguito a presunti decenni di malgoverno. Il saggio si pu\u00f2 considerare come seguito del best seller \"La casta\", scritto dagli stessi autori un anno prima. Un capitolo \u00e8 dedicato agli anni cinquanta. Gli autori sostengono che in quegli anni l'Italia riusc\u00ec, nonostante la forte contrapposizione Dc-Pci, a risollevarsi e crescere. L'ultimo capitolo invece torna sugli argomenti trattati nel primo libro."}
{"id": "1818184", "revid": "287204", "url": "https://it.wikipedia.org/wiki?curid=1818184", "title": "Michal Pazdan", "text": ""}
{"id": "1818188", "revid": "123185648", "url": "https://it.wikipedia.org/wiki?curid=1818188", "title": "Carrier Corporation", "text": "La Carrier Corporation \u00e8 un'azienda, la maggiore produttrice e distributrice di sistemi di riscaldamento, ventilazione e condizionamento (HVAC) e leader nella refrigerazione commerciale e nelle attrezzature per l'industria alimentare. \u00c8 interamente posseduta dalla United Technologies Corporation ed ha un fatturato di circa 12,5 miliardi di dollari, con circa dipendenti; opera in circa 170 paesi in tutti i continenti.\nStoria.\nWillis Carrier \u00e8 considerato l'inventore della moderna aria condizionata nel 1902. L'azienda prese il suo nome ed ebbe un notevole successo a partire dagli anni cinquanta nel settore dei climatizzatori residenziali, creando una vera e propria rivoluzione dalle area pi\u00f9 isolate degli Stati Uniti sino ai sobborghi pi\u00f9 popolosi del sud-ovest. Carrier \u00e8 la societ\u00e0 a livello internazionale che produce pi\u00f9 sistemi di climatizzazione in assoluto. Ha stabilimenti ad Indianapolis (Indiana), a Collierville (Tennessee), a Tyler (Texas), e a Charlotte (Carolina del Nord). Il quartier generale della gruppo si trova a Farmington (Connecticut) ed \u00e8 stata acquisita dalla United Technologies Corporation nel luglio del 1979.\nAltre informazioni.\nLa Carrier ha un fatturato di circa 13,5 miliardi di dollari e per rimanere competitiva ha una politica aggressiva di riduzione del costo del lavoro.\nLa Carrier ha acquistato il diritto di dare il nome al Carrier Dome, il palazzetto per il football ed il basket della Syracuse University. Ironicamente, nonostante abbia preso il nome da un produttore di impianti di condizionamento, il Carrier Dome non \u00e8 dotato di aria condizionata.\nStoricamente la sede della Carrier Corporation \u00e8 a Syracuse dove Willis Carrier trasfer\u00ec le proprie fabbriche dal New Jersey negli anni trenta. Alla fine del XX secolo, quando fu acquistata dall'UTC, era la pi\u00f9 grande fabbrica dello stato di New York. Negli ultimi anni la Carrier ha ridotto sensibilmente la propria presenza a Syracuse avendo spostato la produzione in Asia e la parte amministrativa pi\u00f9 vicina al quartier generale dell'UTC nel Connecticut. Questo ha rappresentato una sfida per l'economia di Syracuse.\nLa Carrier produce numerosi modelli di condizionatori certificati dall'Association of Home Appliance Manufacturers (AHAM).\nCarrier in Italia.\nLa Multinazionale Americana si stabil\u00ec in Italia nel 1983 dopo l'acquisizione della Delchi e della sua unit\u00e0 produttiva a Villasanta, in Brianza."}
{"id": "1818189", "revid": "71155", "url": "https://it.wikipedia.org/wiki?curid=1818189", "title": "Daisy Berkowitz", "text": "Biografia.\n\u00c8 stato il primo chitarrista nonch\u00e9 cofondatore dei Marilyn Manson, band musicale di fama mondiale (dal 1989 al 1992 sotto il nome di \"Marilyn Manson &amp; The Spooky Kids\").\nHa suonato dal vivo in numerosi concerti e ha composto diverse canzoni contenute in \"Portrait of an American Family\", nell'EP \"Smells Like Children\" e in \"Antichrist Superstar\", tutte pubblicazioni musicali con diffusione planetaria ed un acclamato consenso della critica, nonch\u00e9 un successo oggettivo di vendita comprovato da milioni di copie e certificazioni di classifiche musicali.\nDal 1996 abbandona i Marilyn Manson proseguendo la sua carriera con i gruppi Three Ton Gate e Jack Off Jill; dal 2014 avvia una breve carriera solista e l'anno seguente fonda il gruppo The Daisy Kids.\nIl chitarrista \u00e8 deceduto il 22 ottobre 2017 a causa di un cancro al colon che egli combatteva da 4 anni."}
{"id": "1818190", "revid": "599013", "url": "https://it.wikipedia.org/wiki?curid=1818190", "title": "Jos\u00e9 Cardona", "text": "\u00c8 scomparso nel 2013 all'et\u00e0 di 73 anni a seguito di un attacco cardiaco causato da ipoglicemia.\nCarriera.\nDopo una trafila nelle squadre honduregne dell'Hibueras e del Real Club Deportivo Espa\u00f1a, Cardona passa nel 1957 ai portoghesi del Lusitano de Ebora. Dopo due stagioni in Portogallo viene acquistato dagli spagnoli del Valencia. Poich\u00e9, per\u00f2, i bianconeri con l'arrivo di Cardona avrebbero superato il numero massimo di stranieri in rosa consentito, l'honduregno viene dato in prestito all'Elche. Coi biancoverdi gioca quattro stagioni della Liga, collezionando 24 goal in 89 presenze.\nNel 1964 Cardona passa all'. Coi \"colchoneros\" vince subito la Copa del General\u00edsimo (suo il goal della vittoria nella finale contro il ) e il titolo spagnolo nella stagione 1965-66.\nNel 1969 guida la nazionale honduregna nelle qualificazioni ai mondiali di Messico '70. Il cammino si interrompe in semifinale, dove l'Honduras viene eliminato da El Salvador, nel confronto che sar\u00e0 da preludio alla guerra del calcio tra i due Paesi."}
{"id": "1818192", "revid": "729019", "url": "https://it.wikipedia.org/wiki?curid=1818192", "title": "Charlie Mopps", "text": "Charlie Mopps o Charlie Mops \u00e8 il personaggio inventato al quale \u00e8 attribuita l'invenzione della birra in una canzone folk irlandese, \"Beer, Beer, Beer\". Il nome \u00e8 stato probabilmente creato per fare rima con i termini inglesi \"barley\" (orzo) e \"hops \"(luppolo), ingredienti principali della birra.\nLa canzone si diffuse sulle navi della Royal Navy, e quindi in diversi paesi come l'Inghilterra, l'Australia e gli Stati Uniti.\nDal 1950 sono state scritte diverse versioni di questa canzone, come quella dei Clancy Brothers e quella dei Brobdingnagian Bards.\nLa canzone viene cantata anche da tre ubriachi nel videogioco \"The Bard's Tale\" (2004)."}
{"id": "1818194", "revid": "599013", "url": "https://it.wikipedia.org/wiki?curid=1818194", "title": "Andre Arendse", "text": ""}
{"id": "1818198", "revid": "767487", "url": "https://it.wikipedia.org/wiki?curid=1818198", "title": "Denis Kolodin", "text": "Carriera.\nClub.\nDopo aver cominciato come attaccante, ha ricoperto il ruolo di centrocampista e infine quello di difensore. Debutt\u00f2 in Prem'er-Liga nel 2002 con la maglia dell'Uralan \u0116lista. Nel 2004 pass\u00f2 al ed aiut\u00f2 la squadra a raggiungere uno storico terzo posto finale, sempre nella stessa stagione.\nAl termine della stagione 2005 lasci\u00f2 il Kryl'ja per la Dinamo Mosca e nel 2007 risult\u00f2 il migliore marcatore della squadra con nove reti, di cui sette segnate dal dischetto (primato stagionale di gol su calcio di rigore nel campionato russo).\nIl 9 luglio 2013 all'et\u00e0 di 31 anni diventa ufficialmente un giocatore del Futbol'nyj Klub Volga Ni\u017enij Novgorod.\nNazionale.\nCon la gioc\u00f2 la sua prima partita nel 2004 in occasione dell'amichevole di Mosca contro la , vinta con il punteggio di 4-3. \u00c8 stato convocato dal commissario tecnico Guus Hiddink per disputare il , dove ha saltato per squalifica la semifinale contro la Spagna, partita persa per 3-0 dai russi, che pertanto sono stati eliminati dalla competizione.\nSi \u00e8 contraddistinto per una serie di tiri micidiali nella potenza e nella tecnica."}
{"id": "1818203", "revid": "226458", "url": "https://it.wikipedia.org/wiki?curid=1818203", "title": "Villa Henderson", "text": ""}
{"id": "1818205", "revid": "110157", "url": "https://it.wikipedia.org/wiki?curid=1818205", "title": "Rocha (fiume)", "text": "Il Rocha (in spagnolo \"R\u00edo Rocha\") \u00e8 un fiume della Bolivia che scorre nel Dipartimento di Cochabamba. Nasce dalla confluenza dei fiumi Tintaya e Tapacari e da questo punto il fiume scorre in direzione sud-est, fino ad unirsi al fiume Arque per formare il Caine. Ha una lunghezza totale di 115 chilometri."}
{"id": "1818206", "revid": "599013", "url": "https://it.wikipedia.org/wiki?curid=1818206", "title": "Man About Town", "text": ""}
{"id": "1818210", "revid": "767487", "url": "https://it.wikipedia.org/wiki?curid=1818210", "title": "Antonio Mattioli", "text": ""}
{"id": "1818211", "revid": "155118", "url": "https://it.wikipedia.org/wiki?curid=1818211", "title": "Picaridina", "text": ""}
{"id": "1818212", "revid": "298055", "url": "https://it.wikipedia.org/wiki?curid=1818212", "title": "Theresa Diaz", "text": ""}
{"id": "1818221", "revid": "834", "url": "https://it.wikipedia.org/wiki?curid=1818221", "title": "Paul Eisenstein", "text": ""}
{"id": "1818224", "revid": "1305772", "url": "https://it.wikipedia.org/wiki?curid=1818224", "title": "Paul Edwards", "text": "Esistono pi\u00f9 persone di nome Paul Edwards:"}
{"id": "1818226", "revid": "104458", "url": "https://it.wikipedia.org/wiki?curid=1818226", "title": "Launechild", "text": ""}
{"id": "1818228", "revid": "124123", "url": "https://it.wikipedia.org/wiki?curid=1818228", "title": "Keran di Lampron", "text": "Era la figlia di Aitone IV, signore di Lampron.\nMolte parole di elogio furono proferite circa la Regina Keran dai suoi contemporanei.\nSuo figlio Aitone proclam\u00f2 che \"lei ha una splendida anima ed un bel corpo\".\nLo scriba e cronista Avetis, la descrisse come \"una buona amica di suo marito nelle difficolt\u00e0 e nella gioia\".\nMatrimonio e discendenza.\nIl matrimonio con Leone fu celebrato il 15 gennaio 1262, ebbero sedici figli:\nDuriante i ventun anni del loro matrimonio Keran diede a Leone dieci figli e sei figlie; tre bambini e tre bambine probabilmente morirono in tenera et\u00e0.\nCinque dei suoi figli salirono al trono, spesso lottando l'un l'altro.\nIl maggiore, Hetum II d'Armenia, abdic\u00f2 dopo quattro anni in favore del fratello pi\u00f9 giovane Thoros III d'Armenia, ma fu rimesso sul trono nel 1294.\nNel 1296 il loro fratello Sempad strangol\u00f2 Thoros ed accec\u00f2 Hetum allo scopo di prendere il potere.\nNel 1298 Sempad fu rovesciato dal loro fratello minore Costantino III d'Armenia, che fu rimpiazzato dal fratello maggiore Hetum, che nel 1305 abdic\u00f2 in favore del figlio di Thoros Leone IV.\nIn seguito fu Oscin a regnare ed infine il trono fu ereditato da uno dei figli di Zabel e Amalrico.\nLa morte.\nDopo la nascita del suo ultimo figlio, Keran si fece suora ed entr\u00f2 nel Monastero di Drazark, assumendo il nome di Theofania.\nMor\u00ec il 28 luglio 1285 e fu sepolta nel monastero."}
{"id": "1818232", "revid": "580", "url": "https://it.wikipedia.org/wiki?curid=1818232", "title": "Stazione di Prato Porta al Serraglio", "text": "La stazione di Prato Porta al Serraglio \u00e8 una fermata ferroviaria posta sulla linea ferroviaria Maria Antonia. Per importanza, \u00e8 la seconda stazione della citt\u00e0 di Prato dopo quella di Prato Centrale.\nFra le tre stazioni della citt\u00e0 \u00e8 quella pi\u00f9 vicina al centro storico, essendo a soli cinque minuti a piedi da piazza del Duomo.\nStoria.\nFu inaugurata il 3 febbraio 1848 assieme al tronco Firenze Santa Maria Novella \u2013 Prato, primo nucleo della ferrovia Maria Antonia. Oper\u00f2 come stazione di testa fino al 13 luglio 1851, quando fu aperto all'esercizio il tronco per Pistoia.\nRimase l'unica stazione della citt\u00e0 fino al 1934, quando fu inaugurata la stazione di Prato Centrale, destinata a raccogliere il maggior volume di traffico conseguente all'apertura della \"Direttissima\" Bologna-Firenze che si affiancava alla Maria Antonia proprio tra le due citt\u00e0 toscane.\nIn tale periodo risulta essere stata soppressa; venne riattivata, come semplice fermata, nel 1948.\nMovimento.\nLa stazione \u00e8 servita da quasi tutti i treni regionali che percorrono la linea, tranne alcuni regionali veloci che percorrono la tratta Firenze-Pistoia e viceversa fermando solo a Prato Centrale e Firenze Rifredi. Il tempo medio di percorrenza per raggiungere la stazione di Firenze Santa Maria Novella \u00e8 di circa 25 minuti."}
{"id": "1818233", "revid": "1149807", "url": "https://it.wikipedia.org/wiki?curid=1818233", "title": "Shriek - Hai impegni per venerd\u00ec 17?", "text": "Shriek - Hai impegni per venerd\u00ec 17? \"(Shriek If You Know What I Did Last Friday the Thirteenth)\" \u00e8 un film del 2000 diretto da John Blanchard.\nUscito nei cinema italiani il 24 agosto 2001, il film \u00e8 una parodia di alcuni film dell'orrore, come \"Venerd\u00ec 13\", \"So cosa hai fatto\" e \"Scream\".\nTrama.\nSusy, sola in casa, riceve una telefonata minacciosa da parte di un serial killer: l'uomo, armato di un coltello, la raggiunge, vestito con un cappuccio nero e una maschera da hockey, ma si dimostra maldestro come carnefice, fino ad essere addirittura deriso. Nonostante la sbadataggine del killer, la donna si distrae mentre scappa nel giardino e muore fulminata da una zanzariera. Dopo essersi dato fuoco per sbaglio, la maschera si scioglie assumendo una forma simile a quella di Ghostface.\nLa drammatica notizia mette in apprensione gli studenti del Liceo Bulimia Falls: cinque ragazzi di questa scuola (Martina, Barbara, Slab, Bozzo e Dawson) sono perseguitati dallo stesso killer. Il poliziotto che dovrebbe sorvegliarli, Frollo, \u00e8 distratto perch\u00e9 innamorato della giornalista locale Calamy Jeans e pertanto l'assassino ha buon gioco nel mietere vittime.\nI ragazzi commettono errori che li portano alla morte; se ne salvano solo due, Martina e Dawson, che alla fine riescono a smascherare e neutralizzare il killer: si tratta di Tosto, il cugino identico nonch\u00e9 perfido di Frollo. I due giovani possono cos\u00ec brindare allo scampato pericolo e scoprirsi reciprocamente innamorati. Bozzo (che non era morto sul serio) riesce invece a realizzare il suo sogno di perdere la verginit\u00e0, dopo aver preso perfino una confezione intera di Viagra.\nDistribuzione.\nIl film negli Stati Uniti e in Inghilterra usc\u00ec direttamente in \"home video\". In Francia usc\u00ec col titolo \"Scary Scream Movie\", e in Svezia intitolato \"Scary Video\".\nAdattamento italiano.\nPer mantenere i doppi sensi originali, la traduzione ha dovuto adattare alcuni nomi dei personaggi fittizi. Boner \u00e8 diventato Bozzo, Hagita Utslay \u00e8 stato tradotto con Calamy Jeans, Doughy \u00e8 stato riscritto come Frollo, Madame la Tourneau \u00e8 stata italianizzata come Madame De Pompiner, la professoressa Kevorkian \u00e8 diventata professoressa Vaghina mentre il professore Hasselhof \u00e8 diventato professor Bastard. I cognomi Primesuspekt e Frombehind sono stati tradotti Sospettini e Lopiglia."}
{"id": "1818234", "revid": "2051852", "url": "https://it.wikipedia.org/wiki?curid=1818234", "title": "Michele Santucci", "text": "Vive a Ossaia nel comune di Cortona. Il 6 novembre 2018 il nuotatore \u00e8 stato squalificato per 4 anni per tentato doping, ma assolto definitivamente nel maggio 2019 e completamente riabilitato: \nCarriera.\n. Stileliberista, le gare nelle quali ha ottenuto i migliori tempi sono i 100 metri e la staffetta 4\u00d7100\u00a0m.\nNella sua carriera giovanile ha debuttato nel luglio del 2006 ai campionati europei di Palma di Maiorca dove ha vinto tre medaglie: il bronzo nei 100\u00a0m e con la 4\u00d7100\u00a0m e l'argento con la 4\u00d7200\u00a0m. Poche settimane dopo ha fatto meglio nella prima edizione dei campionati mondiali giovanili a Rio de Janeiro in cui ha conquistato la medaglia d'oro nelle staffette 4\u00d7100\u00a0m stile libero e mista e il bronzo nei 100\u00a0m. L'anno dopo \u00e8 tornato agli europei giovanili di Anversa dove \u00e8 arrivato primo con la staffetta mista.\nAi mondiali in vasca corta di Manchester nell'aprile 2008 assieme ad Alessandro Calvi, Christian Galenda e Filippo Magnini ha stabilito il record italiano con la staffetta 4\u00d7100\u00a0m che ha concluso la finale al quarto posto, esclusa per un centesimo dalle medaglie: con la 4\u00d7200\u00a0m ha per\u00f2 vinto la medaglia di bronzo in quanto ha nuotato in batteria, contribuendo a qualificarla per la finale. Ha concluso la carriera giovanile poche settimane dopo con la Coppa Latina a San Marino,\nHa vinto il suo primo titolo italiano ai campionati invernali del 2010 in staffetta, ripetendosi ai primaverili 2011. Nello stesso anno \u00e8 stato convocato ai campionati mondiali di Shanghai dove ha nuotato la staffetta 4\u00d7100\u00a0m stile che in finale \u00e8 giunta quarta con Luca Dotto, Marco Orsi e Filippo Magnini.\nPalmar\u00e8s.\nCampionati italiani.\n2 titoli in staffetta, cos\u00ec ripartiti:\n\"nd = non disputata\""}
{"id": "1818237", "revid": "647919", "url": "https://it.wikipedia.org/wiki?curid=1818237", "title": "Farmacussa", "text": ""}
{"id": "1818238", "revid": "16694753", "url": "https://it.wikipedia.org/wiki?curid=1818238", "title": "Maria Stella Gelmini", "text": ""}
{"id": "1818247", "revid": "767487", "url": "https://it.wikipedia.org/wiki?curid=1818247", "title": "Pipe bursting", "text": "Il pipe bursting, o \"spacca tubo\", (si indica anche con il termine \"close-fit pipe\" o \"CFP\" o \"burstining\") \u00e8 una tecnologia atta alla sostituzione di vecchie condotte (con funzionamento sia in pressione che a pelo libero - acqua, gas, fognature) costituite da materiali fragili (ghisa grigia, PVC, calcestruzzo armato, gres, cemento amianto, ecc.) con una modalit\u00e0 no dig, cio\u00e8 senza effettuare scavi a cielo aperto e che permette il (relining sostitutivo). Per le condotte in materiale duttile come l'acciaio si ricorre al pipe splitting.\nMetodologia.\nConsiste nell'introduzione nel tubo preesistente di una testa dirompente ogivale ancorata alla nuova tubazione (generalmente in materiale plastico - PEAD, PVC, pi\u00f9 raramente acciaio).\nMan mano che si procede con l'intrusione, la testa dirompente frantuma il vecchio tubo e contemporaneamente la nuova tubazione va a occupare il volume lasciato libero a seguito della demolizione. \nTale procedimento consente di posare nuove condotte di diametro esterno maggiore delle condotte esistenti, con .\nPoich\u00e9 la condotta ospite viene distrutta, tale tecnologia non necessita di una pulizia prima dell'installazione.\nTipologie base.\nIn funzione del tipo di testa utilizzata si possono distinguere diverse tipologie di \"bursting\":\nI primi due sono i pi\u00f9 diffusi.\nModalit\u00e0 esecutive.\nLe tecniche di Pipe Bursting si basano sull'impiego di una slitta idraulica che aziona un sistema di aste o tralicci metallici.\nInizialmente si realizzano due scavi di idonee dimensioni alle estremit\u00e0 dei singoli tratti di condotta da sostituire, o si possono utilizzare anche pozzetti di servizio preesistenti.\nNel primo scavo (\"camera di lancio\") viene posizionata la slitta sulle cui guide scorre la testa idraulica di spinta ed estrazione delle aste: mediante tale slitta viene inserito nella condotta ospite, in spinta ed in traino, in senso orizzontale, un sistema per il tiro (costituito appunto da aste o tralicci metallici) fino al raggiungimento del secondo scavo (\"camera di arrivo\").\nCompletata l'inserzione del sistema di tiro, alla testa delle aste - in corrispondenza della camera di arrivo - \u00e8 agganciata ' la nuova tubazione, preceduta dal dispositivo di frantumazione (bursting) e da un'ogiva con il compito di costipare i frammenti della condotta esistente nel terreno circostante. \nLa successiva estrazione delle aste il sistema viene tirato dal secondo scavo verso il primo, consentento la frantumazione della vecchia condotta e la realizzazione del foro che dovr\u00e0 ospitare la nuova tubazione. \nMan mano che prosegue l'estrazione delle aste, l'operazione consente di collocare la nuova tubazione.\nCampo di applicazione.\nLa tecnologia del pipe bursting pu\u00f2 essere eseguita per tratte non superiori a 200 m alla volta.\nIl diametro della nuova condotta pu\u00f2 variare da 50 mm a 800/1000 mm.\nRipristino derivazioni.\nLe condotte che fanno parte di una rete di distribuzione idrica urbana e i sistemi di fognatura presentano diverse diramazioni laterali; in questi casi un metodo per procecedere \u00e8 quello di creare delle finestre nel tubo ospite in corrispondenza delle varie derivazioni al fine del loro collegamento alla nuova condotta in materiale plastico."}
{"id": "1818248", "revid": "56620", "url": "https://it.wikipedia.org/wiki?curid=1818248", "title": "Ibrahim, il bambino del campo", "text": "Ibrahim, il bambino del campo \u00e8 il quarto romanzo della scrittrice Anna Russo. \u00c8 stato pubblicato nel giugno 2008 dalla casa editrice Fatatrac.\nTrama.\nIbrahim \u00e8 l'ultimo di molti fratelli. Nasce in un paese difficile, uno dei tanti di cui si legge ogni giorno e di cui l'autrice non specifica il nome, quasi a voler significare un destino condiviso da bambini di terre e culture diverse. Ma Ibrahim ha la fortuna di incontrare sul suo cammino un campo, un pezzetto di terra di nessuno e di tutti, che diventa il mondo-altro, un'isola segreta per crescere giocando con gli altri bambini oppure lasciando vagare il pensiero e la fantasia che trasforma le nuvole in astronavi e la costrizione in libert\u00e0. Potranno la paura, il sospetto e la rassegnazione minare quest'ultimo piccolo eden, oppure i bambini riusciranno, laddove gli uomini falliscono, a costruire con i loro occhi un mondo di pace?"}
{"id": "1818250", "revid": "834", "url": "https://it.wikipedia.org/wiki?curid=1818250", "title": "Nel magico mondo di Gaya", "text": ""}
{"id": "1818252", "revid": "834", "url": "https://it.wikipedia.org/wiki?curid=1818252", "title": "Back to Gaya", "text": ""}
{"id": "1818254", "revid": "104458", "url": "https://it.wikipedia.org/wiki?curid=1818254", "title": "Endoetnonimo", "text": ""}
{"id": "1818256", "revid": "104458", "url": "https://it.wikipedia.org/wiki?curid=1818256", "title": "Esoetnonimo", "text": ""}
{"id": "1818257", "revid": "99791449", "url": "https://it.wikipedia.org/wiki?curid=1818257", "title": "Ritiro compensato", "text": "Il ritiro compensato \u00e8 la propriet\u00e0 di alcuni calcestruzzi (\"shrinkage compensating concrete\"), betoncini e malte cementizie confezionati con cemento espansivo, costituito da cemento Portland opportumanete additivato con prodotti espansivi, che determina, durante la fase di idratazione e presa, un aumento di volume che va a compensare la successiva contrazione finale dovuta al ritiro fisiologico del materiale a base cementizia, evitando, o almeno minimizzando, il conseguente fenomeno fessurativo. \nStoria.\nI primi cementi espansivi, che si sono iniziati a sviluppare in Russia e in Francia hanno sfruttato come agente espansivo l'ettringite.\nInfatti negli anni '40, Lossier miscel\u00f2 il cemento Portland con additivi a base di solfato di calcio e alluminati di calcio nonch\u00e9 loppa d'altoforno con le funzioni di stabilizzatore dell'espansione.\nDalla reazione chimica tra alluminati (presenti anche nel cemento Portland) e solfati si forma l'ettringite che in questo caso non ha carattere distruttivo poich\u00e9 si forma quando il calcestruzzo non \u00e8 ancora indurito (ettringite primaria).\nAgenti espansivi.\nGli agenti espansivi pi\u00f9 comunemente utilizzati sono l'ossido di calcio CaO o alternativamente un ossido misto di calcio e magnesio (Ca,Mg)O. \nFunzionamento.\nCome \u00e8 noto, le fessure prodotte dal ritiro igrometrico rappresentano uno dei principali problemi che interessano le strutture in cemento armato in quanto sono spesso causa di precoce degrado e perdita di funzionalit\u00e0.\nInfatti attraverso le fessure penetrano all'interno della struttura agenti aggressivi come l'anidride carbonica e i cloruri, che possono cos\u00ec promuovere una rapida corrosione delle armature metalliche, e i solfati che invece degradano la matrice cementizia.\nInoltre la presenza di fessure compromette l'aspetto estetico dell'opera.\nNel restauro di strutture in calcestruzzo degradato (ed in genere quando si interviene su calcestruzzi gi\u00e0 induriti) si possono utilizzare prodotti a base cementizia (malte o calcestruzzi).\nSe si utilizzasse un materiale cementizio tradizionale, il suo ritiro igrometrico troverebbe una opposizione nel sottostante calcestruzzo esistente il quale ha gi\u00e0 scontato in precedenza ogni ritiro.\nTale opposizione determina l'insorgere di tensioni di trazione, che se superano la resistenza meccanica del nuovo materiale e/o le forze di adesione tra il nuovo e vecchio materiale in corrispondenza della superficie di contatto, causa l'insorgere di fessurazioni e/o distacco dal substrato.\nL'impiego di calcestruzzi o malte a ritiro compensato \u00e8 il metodo pi\u00f9 efficace per contrastare la formazione di fessure dovute al ritiro igrometrico.\nQuesta tecnica si basa su un'espansione volumetrica che viene indotta nel calcestruzzo.\nL'espansione volumetrica \u00e8 causata dalla reazione chimica tra l'agente espansivo e l'acqua.\nL'effetto espansivo si produce in tempi brevi e comunque prima che inizino a manifestarsi le contrazioni legate al ritiro igrometrico (primi 2-7 giorni di vita del calcestruzzo).\nIn questo modo l'espansione opportunamente contrastata dalla presenza di vincoli di varia natura (dal calcestruzzo esistente, dalle armature, ecc.) determina una coazione di compressione tale che al presentarsi del ritiro igrometrico riesce a compensare le autotensioni di trazioni prodotte dalla contrazione evitando cos\u00ec l'insorgere delle lesioni del conglomerato.\nLe armature da ritiro devono essere posizionate all'interno della struttura di calcestruzzo in modo tale da garantire un contrasto il pi\u00f9 possibile uniforme nei confronti dell'espansione.\nEntit\u00e0 dell'espansione.\nStimato il valore del ritiro igrometrico finale del calcestruzzo, utilizzando ad esempio le formule presenti nella letteratura tecnica o tratte da documenti normativi come, la UNI EN 1992-1-1 (Eurocodice 2) e all'Appendice B o il D.M. 14/01/08 al par. 11.2.10.6, si deve valutare il valore dell'espansione indotta al fine di garantire al calcestruzzo l'assenza di formazione di fessure.\nTale espansione inizialmente deve essere maggiore o, al limite uguale al ritiro igrometrico. \nComunque, un'espansione iniziale inferiore al valore del ritiro finale \u00e8 in genere sufficiente a garantire l'assenza di fessure da ritiro igrometrico a patto che le autotensioni di trazione che si sviluppano una volta che le contrazioni da ritiro superano in valore assoluto l'espansione iniziale siano inferiori alla resistenza a trazione del materiale. \nTipi di cemento espansivo.\nAttualmente le norme americane identificano tre tipologie di cementi espansivi, in funzione degli additivi utilizzati, costituiti da una miscela di cemento Portland e:\nUtilizzi e tecniche applicative.\nMateriali a ritiro compensato sono utilizzati in special modo:\nA seconda degli utilizzi, i materiali cementizi a ritiro compensato possono essere:\nProgettazione.\nAttualmente non esistono norme nazionali o europee in merito alle modalit\u00e0 di progettazioni di membrature (strutturali e non) interamente realizzate utilizzando il calcestruzzo a ritiro compensato.\nPer chiarimenti in merito si pu\u00f2 far riferimento alla norma americana ACI 223R-98."}
{"id": "1818261", "revid": "121209144", "url": "https://it.wikipedia.org/wiki?curid=1818261", "title": "Rotonda dell'Appiani", "text": "La Rotonda dell'Appiani \u00e8 un ambiente circolare che collega l'ala bassa di sinistra della Villa Reale di Monza e il Serrone reale.\nStoria.\nLa Rotonda fu realizzata nel 1790 dall'architetto Giuseppe Piermarini, nel complesso della Villa Reale di Monza, come ambiente posto a cerniera tra l'ala nord dell'edificio (adibita alle cucine) e l'adiacente \"Orangerie\" (il \"Serrone\"), costruita nello stesso anno.\nDescrizione.\nLa sala ha una pianta circolare, iscritta in un quadrato; l'architetto ne ha utilizzato gli angoli per nascondervi, dietro a degli specchi, la porta di accesso al corridoio che conduce agli appartamenti arciducali e quella verso la serra; quest'ultima \u00e8 un'originale porta a scomparsa, azionata da un meccanismo inventato dallo stesso Piermarini. \nL'arciduca Ferdinando era solito disporre che in questo ambiente fosse servito il caff\u00e8 agli ospiti di corte.\nDalla sala era anche possibile assistere a spettacoli di danza e a concerti musicali tenuti nell'adiacente Serrone, attraverso l'apposita porta a scomparsa progettata dallo stesso Piermarini.\nIn origine si trattava di un ambiente racchiuso ed elegante, caratterizzato dall'ampia porta finestra a sud verso il cortile della Villa, di fronte alla quale, nella parete nord, era posto un imponente camino d'alabastro sormontato da una grande specchiera.\nModifiche pi\u00f9 tarde (1838) hanno eliminato il camino e aperto nella parete una seconda porta per consentire cos\u00ec il transito alle carrozze verso il retrostante parco: di conseguenza l'ambiente ha perduto il fascino e la sua funzione originaria di raccolta sala di conversazione e svago.\nDecorazione.\nLa sala \u00e8 famosa per gli splendidi affreschi, opera di Andrea Appiani (1791), che la decorano e che costituirono il regalo dell'arciduca Ferdinando alla moglie Maria Beatrice in occasione dell'anniversario del loro matrimonio.\nIl tema degli affreschi fu suggerito da Giuseppe Parini all'artista che vi rappresent\u00f2 vari episodi della favola di \"Amore e Psiche\" narrata nell'Asino d'oro di Apuleio."}
{"id": "1818262", "revid": "713168", "url": "https://it.wikipedia.org/wiki?curid=1818262", "title": "Benito S\u00e1nchez de Herrera", "text": "Biografia.\nSi laure\u00f2 in teologia presso l'Universit\u00e0 di Alcal\u00e1 de Henares.\nTra i suoi allievi va ricordato Juan Caramuel y Lobkowitz, scienziato del XVII secolo, soprannominato il \"Leibniz spagnolo\", poi vescovo di Campagna e Satriano, nel Regno di Napoli, e di Vigevano, nello Stato di Milano.\nVenne eletto vescovo di Monopoli, sede vacante da tre anni, per volere di re Filippo IV il 17 ottobre 1653. La nomina da parte di papa Innocenzo X arriv\u00f2 il 12 gennaio 1654.\nCon l'aiuto di papa Innocenzo X riusc\u00ec a far traslare dalla catacomba di Calepodio le reliquie dei santi Eleuterio vescovo di Cartagine, e di Liberato abate nel suo paese Navas de Jorquera in Castiglia dove sono ancora venerate.\nNove anni dopo il Re lo volle come regio cappellano e lo nomin\u00f2 vescovo di Pozzuoli. La nomina papale di Alessandro VII, su proposta del cardinale Girolamo Colonna, arriv\u00f2 il 24 marzo 1664.\nRimase a Pozzuoli fino al 1674, anno della sua morte.\nFu sepolto nella cattedrale di Pozzuoli, dove sulla parete sud della Sala capitolare \u00e8 conservato un affresco che lo raffigura.\nGenealogia episcopale.\nLa genealogia episcopale \u00e8:"}
{"id": "1818264", "revid": "287204", "url": "https://it.wikipedia.org/wiki?curid=1818264", "title": "Hra\u0161\u0107ina", "text": "Hra\u0161\u0107ina \u00e8 una localit\u00e0 della Croazia, situata nella regione di Krapina e dello Zagorje.\nAl censimento del 2001 registrava 1826 abitanti, in maggioranza di etnia croata.\nLa cittadina \u00e8 nota per essere stata il 26 maggio 1751 sede della prima caduta di un meteorite osservata da un cospicuo numero di testimoni; la meteorite di Hra\u0161\u0107ina dimostr\u00f2 che la caduta di rocce dallo spazio era effettivamente possibile."}
{"id": "1818265", "revid": "287204", "url": "https://it.wikipedia.org/wiki?curid=1818265", "title": "Hrascina", "text": ""}
{"id": "1818267", "revid": "44939", "url": "https://it.wikipedia.org/wiki?curid=1818267", "title": "Fred Sanger", "text": ""}
{"id": "1818268", "revid": "767487", "url": "https://it.wikipedia.org/wiki?curid=1818268", "title": "Mariadele (album)", "text": "mariadele \u00e8 l'album omonimo di esordio della cantautrice italiana Mariadele, pubblicato nel giugno del 1997 dalla casa discografica BMG Ricordi.\nL'album \u00e8 frutto del primo contratto discografico, ottenuto da Mariadele con la partecipazione al Festival di San Marino del 1995. L'album \u00e8 stato anticipato nel 1996 dal singolo \"Meglio con te\". Altro singolo estratto dall'album nel mese di settembre \u00e8 \"fra Bologna e me\".\nTracce.\nTesti di Marco Giorgi, musiche di Marco Giorgi e Pier Carlo Penta."}
{"id": "1818269", "revid": "216538", "url": "https://it.wikipedia.org/wiki?curid=1818269", "title": "Phil K. Dick", "text": ""}
{"id": "1818275", "revid": "411198", "url": "https://it.wikipedia.org/wiki?curid=1818275", "title": "Ingranamento degli inerti", "text": "L'ingranamento degli inerti (in inglese \"aggregate interlock\") \u00e8 un meccanismo di resistenza al taglio in un elemento di calcestruzzo anche privo di armatura a taglio, determinato dalla scabrezza delle superfici createsi in corrispondenza delle lesioni in virt\u00f9 della quale lo scorrimento tra le due facce della fessura viene limitato dall'attrito che si innesca fra le superfici e soprattutto dal contatto diretto tra gli inerti. \nLe azioni mutue che si generano determinano la trasmissione di sforzi tangenziali in presenza di fessure anche senza la presenza di idonea armatura a taglio.\nQuesto effetto \u00e8 particolarmente rilevante per travi basse, per le quali le fessure sono particolarmente strette; al crescere dell'altezza della trave l'ampiezza delle lesioni aumenta e l'effetto dell'ingranamento si riduce.\nNella normativa italiana viene tenuto in conto questo fattore tramite un coefficiente correttivo funzione dell'altezza della sezione utile."}
{"id": "1818277", "revid": "73843", "url": "https://it.wikipedia.org/wiki?curid=1818277", "title": "No dig", "text": "Le tecnologie no-dig (dall'inglese \"no-digging\" ovvero \"senza scavo\") o \"trenchless\" (\"senza trincee\") permettono la posa in opera di tubazioni e cavi interrati o il recupero funzionale (parziale, totale, o la sostituzione) di condotte interrate esistenti senza ricorrere agli scavi a cielo aperto (\"open trench/oper cut\"), evitando la manomissione del manto superficie (di strade, ferrovie, aeroporti, boschi, fiumi e canali, aree ad alto valore ambientale, aree ad elevato interesse archeologico, aree fortemente antropizzate, contesti urbani, ecc.) eliminando cos\u00ec pesanti e negativi impatti sull'ambiente sia naturale che costruito dall'uomo, sul paesaggio, sulle strutture superficiali e sulle infrastrutture di trasporto.\nLa tecnologia No-Dig trova inoltre applicazione, ormai da decenni, anche nel risanamento non distruttivo delle tubazioni di scarico verticali ed orizzontali interne agli edifici (colonne di scarico di acque pluviali e di acque nere) e delle tubazioni non a vista delle piscine.\nApplicazioni.\nI principali settori in cui le tecnologie no-dig trovano applicazione sono:\nTecnologie - Metodologie No-Dig.\nIn relazione all'installazione, sostituzione o manutenzione di condotte interrate le principali tecnologie no-dig, sulla base della prassi ormai in uso, sono suddivisibili nelle seguenti categorie.\nPerforazioni guidate (con controllo direzionale).\nSono tecnologie che vengono utilizzate principalmente per nuove installazioni.\nPerforazioni non guidate (senza il controllo direzionale).\nAnche queste sono tecnologie che vengono utilizzate principalmente per nuove installazioni. \nRisanamento di tubazioni e infrastrutture esistenti.\nConsente di realizzare interventi di risanamento delle tubazioni esistenti all\u2019interno di edifici civili e industriali. Tali interventi consistono in:"}
{"id": "1818278", "revid": "685869", "url": "https://it.wikipedia.org/wiki?curid=1818278", "title": "Do or Die", "text": ""}
{"id": "1818281", "revid": "111724104", "url": "https://it.wikipedia.org/wiki?curid=1818281", "title": "Toccata e fuga &quot;Dorica&quot;", "text": "La toccata e fuga in re minore \"dorica\" (BWV 538) \u00e8 un brano organistico composto a Lipsia da un ormai maturo Johann Sebastian Bach.\nToccata.\n\u00c8 notevole l'assenza del si bemolle in chiave, che pure la tonalit\u00e0 di re minore richiede. Ci\u00f2 pu\u00f2 essere considerato come un tributo ai maestri cinque-seicenteschi, la cui musica, ancora indissolubilmente legata all'arte rinascimentale e ai modi gregoriani, non necessitava, salvo rarissimi casi, di alterazioni in chiave (bisogna ricordare che la particolare accordatura degli antichi strumenti permetteva di utilizzare un numero decisamente ristretto di tonalit\u00e0); proprio l'assenza del si bemolle dall'armatura ha fatto accostare la composizione al modo dorico, da cui il soprannome.\nIl brano presenta un'altra particolarit\u00e0: \u00e8 uno dei pochi (assieme alle trascrizioni di concerti orchestrali) nei quali l'alternanza di due manuali (Hauptwerk, ossia grand'organo, e R\u00fcckpositiv, cio\u00e8 positivo tergale) \u00e8 esplicitamente richiesta dal'autore, generalmente avaro di indicazioni di esecuzione.\nDal punto di vista formale, il brano, assai lontano dallo \"stile fantastico\" delle toccate buxtehudiane, si presenta come un \"moto perpetuo\". Tale effetto \u00e8 generato dal susseguirsi di figurazioni di sedicesimi eseguite alternativamente da manuali e pedale.\nFuga.\nAl carattere spiccatamente strumentale della toccata, Bach contrappone una fuga di gusto vocale. Il tema, assai severo, ben si adatterebbe anche per un mottetto a quattro voci.\nA ben guardare, per\u00f2, anche la fuga, gradualmente, si trasforma, sul finire, in un brano di carattere strumentale."}
{"id": "1818283", "revid": "104458", "url": "https://it.wikipedia.org/wiki?curid=1818283", "title": "Mont-Tremblant (disambigua)", "text": ""}
{"id": "1818289", "revid": "28592", "url": "https://it.wikipedia.org/wiki?curid=1818289", "title": "Miacce", "text": ""}
{"id": "1818292", "revid": "28592", "url": "https://it.wikipedia.org/wiki?curid=1818292", "title": "Grappe", "text": ""}
{"id": "1818294", "revid": "729019", "url": "https://it.wikipedia.org/wiki?curid=1818294", "title": "Joanna Mallah", "text": "Biografia.\nIl suo primo album \u00e8 stato \"Ala kollin bahwak\" (in fin dei conti ti amo) e a seguire sono usciti Asaab Qarar (la scelta pi\u00f9 difficile), La2 moustaheel (no, \u00e8 impossibile), Shinanay (dal titolo di una canzone turca da lei rimodernata in stile arabo) e Aleik ayini (I miei occhi su di te) oltre che il singolo Matgheeb (non ti allontanare da me).\nIl suo ultimo disco Hatefdal fi Alby (resterai nel mio cuore) ha avuto un grande successo, grazie al videoclip diretto da Jad Choueiri.\nIn seguito Joana ha fatto uscire un singolo \"Lebnan ya Lebnan\" (Libano oh Libano) dedicata al suo paese durante la guerra del 2006 fra israeliani e libanesi.\nNella Primavera 2008 \u00e8 anche uscito El 3ez Mtawaj 3ala jbinak dedicata al re saudita Abdallah, come ringraziamento per l'aiuto economico dato al Libano durante l'ultima guerra.\nJoanna \u00e8 la sorella della presentatrice televisiva Nadine Fallah e di Rania e Fadi Mallah. Fra i quattro lei \u00e8 la penultima figlia. La loro madre \u00e8 siriana mentre il padre era un architetto libanese di Cana, morto quando Joana aveva solo 4 anni. \u00c8 proprio grazie al pap\u00e0 che Joana cominci\u00f2 in tenera et\u00e0 a prendere lezioni private di musica e ad appassionarsi a quest'arte.\nTra i vari premi ne ricordiamo due davvero importanti quali la medaglia d'oro ottenuta alla fine degli anni 90 nel programma Studio al fann (Lo studio dell'arte) dopo che Joana si era esibita in una celebre canzone di Shadia e il riconoscimento dalla scuola La Sagesse per essere una delle cantanti pi\u00f9 rispettose del Libano, di dicembre 2007."}
{"id": "1818297", "revid": "339392", "url": "https://it.wikipedia.org/wiki?curid=1818297", "title": "Il Conte di Montecristo (film 1996)", "text": ""}
{"id": "1818299", "revid": "1305772", "url": "https://it.wikipedia.org/wiki?curid=1818299", "title": "Impero messicano", "text": "L'Impero messicano pu\u00f2 riferirsi a due momenti della storia del Messico nel corso del XIX secolo:"}
{"id": "1818300", "revid": "121660822", "url": "https://it.wikipedia.org/wiki?curid=1818300", "title": "Edmund Gettier", "text": "Biografia.\nDopo avere studiato alla Cornell University di Ithaca nello stato di New York, ove conobbe insegnanti quali i filosofi Max Black e Norman Malcolm, quest'ultimo seguace di Ludwig Wittgenstein, Gettier ebbe il suo primo incarico di insegnamento nel 1957 presso la Wayne State University di Detroit. \nHa insegnato dal 1967 al 2001 presso la Facolt\u00e0 di filosofia dell'Universit\u00e0 del Massachusetts ad Amherst.\nProblema di Gettier.\nGettier deve la sua fama a un breve articolo di epistemologia, di sole tre pagine, edito nel 1963, intitolato \"Is Justified True Belief Knowledge?\", divenuto tra i pi\u00f9 celebri testi della filosofia contemporanea.\nNell'articolo, attraverso un esperimento concettuale, il filosofo esponeva una serie di argomentazioni sulle condizioni richieste perch\u00e9 vi sia una \"reale conoscenza\", comunemente note con il nome di \"problema di Gettier\".\nL'articolo ha una storia singolare: all'epoca Gettier poteva vantare al suo attivo un esiguo numero di pubblicazioni; i colleghi lo esortarono a mettere per iscritto le sue idee, in modo da soddisfare i requisiti di produttivit\u00e0 scientifica richiesti dall'amministrazione dell'Ateneo; nacque cos\u00ec l'articolo che lo rese celebre."}
{"id": "1818305", "revid": "110157", "url": "https://it.wikipedia.org/wiki?curid=1818305", "title": "Circuito di Sugo", "text": "Il circuito di Sugo () \u00e8 un circuito giapponese di propriet\u00e0 della Yamaha aperto nel 1975, dove dal 1988 al 2003 ha corso il Campionato mondiale Superbike.\nIl suo nome completo \u00e8 \"Sportsland SUGO\" (\u00e8 gestito dalla societ\u00e0 Sugo Co., Ltd.) ed \u00e8 situato nella citt\u00e0 di Murata, nella prefettura di Miyagi, nordest del Giappone. Copre un'area di 2.100.000 m2 (nello stesso sito si trova il Kunugi Mountain Lodge) ed \u00e8 uno dei principali autodromi polifunzionali con tracciati specifici per auto e moto stradali, motocross, trial e kart.\nIl tracciato.\nAdagiato su una collina, il circuito presenta marcate variazioni altimetriche. Il traguardo \u00e8 posto nella zona alta, su un rettilineo in lieve discesa e il tracciato scende lievemente fino alla quarta curva (denominata semplicemente \"4th Corner\") per poi risalire fino alla \"Hi-Point corner\", il punto pi\u00f9 elevato. Da qui in poi il tracciato \u00e8 in forte discesa, con il punto pi\u00f9 veloce prima della difficile frenata della curva \"Horseback\", fino a raggiungere il punto pi\u00f9 basso, posto in prossimit\u00e0 del centro della curva \"110R\". Da questo punto la pista presenta una ripidissima salita che riporta sul rettilineo del traguardo. Proprio nel punto appena citato \u00e8 presente una stretta chicane destra-sinistra-destra che viene impiegata per le competizioni motociclistiche.\nAppuntamenti.\nAnnualmente il circuito ospita gare dei seguenti campionati:"}
{"id": "1818308", "revid": "991694", "url": "https://it.wikipedia.org/wiki?curid=1818308", "title": "Impero Abissino", "text": ""}
{"id": "1818310", "revid": "287204", "url": "https://it.wikipedia.org/wiki?curid=1818310", "title": "Bandeirante", "text": "Bandeirante \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818311", "revid": "161374", "url": "https://it.wikipedia.org/wiki?curid=1818311", "title": "Serrone (Monza)", "text": ""}
{"id": "1818312", "revid": "287204", "url": "https://it.wikipedia.org/wiki?curid=1818312", "title": "Barra Bonita (Santa Catarina)", "text": "Barra Bonita \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818315", "revid": "110157", "url": "https://it.wikipedia.org/wiki?curid=1818315", "title": "Guaraciaba (Santa Catarina)", "text": "Guaraciaba \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818318", "revid": "834", "url": "https://it.wikipedia.org/wiki?curid=1818318", "title": "Do Or Die", "text": ""}
{"id": "1818320", "revid": "110157", "url": "https://it.wikipedia.org/wiki?curid=1818320", "title": "Itapiranga (Santa Catarina)", "text": "Itapiranga \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818321", "revid": "287204", "url": "https://it.wikipedia.org/wiki?curid=1818321", "title": "Para\u00edso (Santa Catarina)", "text": "Para\u00edso \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818323", "revid": "22475", "url": "https://it.wikipedia.org/wiki?curid=1818323", "title": "Princesa", "text": "Princesa \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818324", "revid": "287204", "url": "https://it.wikipedia.org/wiki?curid=1818324", "title": "Riqueza", "text": "Riqueza \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818325", "revid": "773636", "url": "https://it.wikipedia.org/wiki?curid=1818325", "title": "Cappella del Cristo", "text": "La cappella del Cristo \u00e8 un edificio religioso situato nel territorio comunale di Grosseto, a pochi chilometri dalla frazione comunale di Marina di Grosseto. La sua ubicazione \u00e8 nella localit\u00e0 denominata \"Il Cristo\", che si sviluppa lungo la strada per il capoluogo maremmano, presso la quale \u00e8 situata.\nLa chiesetta fu edificata agli inizi del Novecento, come luogo di culto e di preghiera per i fattori e gli operai che prestavano servizio all'interno della vicina tenuta di San Vincenzo d'Elba. In seguito, proprio in prossimit\u00e0 della cappella e della strada, si svilupp\u00f2 il moderno abitato.\nLa cappella del Cristo riprende gli elementi stilistici delle tipiche cappelle rurali, sorte nella pianura grossetana in epoca post-settecentesca all'interno di tenute o presso alcune fattorie. L'edificio si presenta a pianta rettangolare con tetto a capanna ed interno ad aula unica. Le strutture murarie esterne sono interamente rivestite in laterizio.\nLa cappella rientra nel territorio della parrocchia di San Rocco a Marina di Grosseto."}
{"id": "1818330", "revid": "79313402", "url": "https://it.wikipedia.org/wiki?curid=1818330", "title": "Giulia maggiore (sorella di Cesare)", "text": "Era figlia di Aurelia Cotta e Gaio Giulio Cesare (il vecchio), e sorella di Giulia minore che fu nonna di Gaio Giulio Cesare Ottaviano.\nSi \u00e8 ipotizzato che fosse la madre di due dei nipoti di Cesare menzionati insieme ad Ottaviano nel suo testamento, ovvero Lucio Pinario e Quinto Pedio, i quali sarebbero stati troppo anziani per esserne invece i pronipoti. Di conseguenza si \u00e8 ipotizzato che questa sorella pi\u00f9 anziana avesse contratto due matrimoni, da ciascuno dei quali sarebbe nato un figlio."}
{"id": "1818336", "revid": "228587", "url": "https://it.wikipedia.org/wiki?curid=1818336", "title": "Psmith", "text": "Psmith \u00e8 un personaggio letterario, che appare in alcuni romanzi dello scrittore umoristico inglese P.G. Wodehouse.\nRonald Eustace Psmith, ma quasi sempre semplicemente Psmith (\"degli Psmith dello Shropshire\") \u00e8 un eccentrico giovane di buona famiglia, che ha cambiato il proprio cognome aggiungendo una P (\"muta\") al troppo comune e diffuso Smith, reputandolo non adatto alla propria natura cos\u00ec notevole e fuori dell'ordinario.\nHa studiato a Cambridge e fatto mille mestieri, fallendo in tutti, ma conservando sempre il suo inossidabile e imperturbabile buonumore, accompagnato da un'impeccabile naturale eleganza ed una sproloquiante eloquenza.\nOgni lavoro, avventura, imprevedibile evento, \u00e8 per lui fonte di divertito interesse e occasione per innescare pirotecniche turbolenze. Non si tira mai indietro, neppure quando viene coinvolto nelle pi\u00f9 improbabili e demenziali vicende. Si caccia spesso, a fin di bene, in inverosimili pasticci, anche pericolosi, ma ne esce sempre miracolosamente indenne, senza perdere neppure un filo della propria disinvolta distinzione, riuscendo immancabilmente a sbaragliare, con grazia e humour, chi trama contro i suoi amici.\nPer certi versi ricorda altri famosi personaggi di Wodehouse: Jeeves (per l'imperturbabilit\u00e0, l'eloquio impeccabile ed il largo uso dell'understatement), ma ancor di pi\u00f9 l'irresistibile zio Fred: \"Frederick Altamont Cornwallis, quinto conte di Ickenham\", (per l'incoscienza nell'intraprendere imprese impossibili con la vocazione di spargere, sia pure con metodi del tutto stravaganti, \"luce e dolcezza\").\nNell'ultimo romanzo nel quale \u00e8 protagonista \"Lasciate fare a Psmith\" si introduce sotto falso nome nel castello di Blandings dove, oltre al simpatico e svanito Lord Emsworth incontra molti componenti della banda Blandings: l'On. Freddie Threepwood, Lady Constance Keeble, il maggiordomo Beach e il sospettoso segretario: l'efficiente Baxter."}
{"id": "1818337", "revid": "118031", "url": "https://it.wikipedia.org/wiki?curid=1818337", "title": "Circuito di Adria", "text": ""}
{"id": "1818338", "revid": "116506453", "url": "https://it.wikipedia.org/wiki?curid=1818338", "title": "Elijah Myers", "text": "Gli stili architettonici prediletti da Myers sono quelli gotico vittoriano e quello neoclassico, che ha operato su vari edifici a scopo di sede legislativa negli Stati Uniti d'America, nel Messico e nel Brasile.\nBiografia.\nMyers ha studiato architettura come alunno dell'architetto Samuel Sloan prima della guerra civile americana. Myers visse a Springfield, in Illinois, dopo questo evento, ma si trasfer\u00ec presto a Detroit, in Michigan, per progettare il Campidoglio di Stato del Michigan, a lui commissionato dal Governatore Henry Baldwin. Myers ebbe conflitti con altri architetti: infatti egli diceva che loro gli \"rubavano\" i progetti, e a volte i clienti. Fu commissionato del progetto del Campidoglio di Stato del Texas nel 1886, ma molti si lamentavano poich\u00e9 ritenevano che egli non si occupava abbastanza del suo lavoro, perci\u00f2 fu utilizzato il disegno di un altro architetto. Fu inoltre incaricato di progettare il Campidoglio di Stato del Colorado e la Biblioteca di Howell.\nNel 1879 Myers fece causa ad Edwin May, l'architetto che avrebbe progettato il Campidoglio di Stato dell'Indiana, affermando che gli elementi architettonici da lui utilizzati erano rubati. Myers perse la causa. Nel 1891 Myers si offr\u00ec per produrre il disegno della zecca nazionale ma fu scelto un altro architetto.\nMyers \u00e8 sepolto nel cimitero di Woodlawn, a Detroit. Il suo corpo \u00e8 sepolto ed intatto, ma l'Elijah Myers Memorial Commission cerca di creare per lui un monumento come memoriale. L'unico ritratto conosciuto di Myers si trova nella stanza dedicata a lui nel Campidoglio di Stato del Michigan."}
{"id": "1818345", "revid": "110157", "url": "https://it.wikipedia.org/wiki?curid=1818345", "title": "S\u00e3o Jo\u00e3o do Oeste", "text": "S\u00e3o Jo\u00e3o do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818348", "revid": "110157", "url": "https://it.wikipedia.org/wiki?curid=1818348", "title": "S\u00e3o Jos\u00e9 do Cedro", "text": "S\u00e3o Jos\u00e9 do Cedro \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818349", "revid": "15756", "url": "https://it.wikipedia.org/wiki?curid=1818349", "title": "Antonio S\u00e1nchez (batterista)", "text": "Biografia.\nAntonio S\u00e1nchez inizia a suonare la batteria a soli cinque anni. Raggiunti i dieci anni inizia cos\u00ec a suonare professionalmente. Tuttavia nel 1993 frequent\u00f2 il corso di pianoforte classico al conservatorio Nazionale del Messico; in seguito si trasfer\u00ec a Boston, nel Massachusetts per studiare al Berklee College of Music. Dopo essersi diplomato \"con lode\" in Musica Jazz, Antonio ottenne una borsa di studio per un master universitario in Improvvisazione Jazz al Conservatorio \"New England\" di Boston.\nLa sua rapida ascesa nel mondo della batteria jazz inizi\u00f2 pochi mesi al Conservatorio quando Paquito D'Rivera chiam\u00f2 il professore di S\u00e1nchez, Danilo P\u00e9rez, per una segnalazione per il ruolo di batterista nell'Orchestra United Nation di Dizzy Gillespie. Perez segnal\u00f2 S\u00e1nchez e cos\u00ec S\u00e1nchez si ritrov\u00f2 in tourn\u00e9e con l'orchestra. In seguito, nel 1997 Perez invit\u00f2 S\u00e1nchez a far parte del suo trio che ricevette una nomination per il Grammy Award per l'album \"Motherland\". La sua partecipazione alla tourn\u00e9e giunse anche alle orecchie del leggendario chitarrista Pat Metheny che invit\u00f2 S\u00e1nchez a suonare nel Pat Metheny Group come batterista dopo una serie di ascolti.\nIl Gruppo ha registrato due album dall'arrivo di Sanchez. Il primo, \"Speaking of Now\" vinse un Grammy Award nel 2003 per la categoria \"Best Contemporary Jazz Album\". \u00c8 stato inoltre pubblicato un DVD che mostra la tourn\u00e9e. Il secondo fu invece pubblicato \"The Way Up\" nel gennaio del 2005. Inoltre Sanchez ha fatto parte anche di altri quartetti e trii sotto la direzione di Pat Metheny. Il Pat Metheny Trio (Metheny alla chitarra, Sanchez alla batteria, e Christian McBride al basso) pubblicarono \"Day Trip\" nel gennaio del 2008 ed ottennero un ampio successo tra le critiche jazzistiche.\nNel 2007 ha registrato il suo primo disco in solo, \"Migration\". L'album include un ampissimo gruppo di rinomati jazzisti del giorno d'oggi: Pat Metheny, Chick Corea, Chris Potter, David S\u00e1nchez and Scott Colley. \"All About Jazz\" lo defin\u00ec \"Uno dei migliori debutti del 2007\" Sanchez disse egli stesso del suo album: \"Non voglio che le persone dicano che questo \u00e8 un album di un batterista... I vorrei che questo possa essere qualcosa di qualunque musicista. I penso in termini musicali, non quante vendite otterr\u00f2 e se soffio abbastanza sulla brace o no. Io vorrei che la musica fosse molto melodica e accessibile a tutti con un sacco di belle interazioni.\"\nAntonio si \u00e8 trasferito a New York dal 1999 e ha frequentato la New York University (NYU) nel 2006.\nNel 2014 \u00e8 autore della colonna sonora per sola batteria del film \"Birdman\" del regista messicano Alejandro Gonz\u00e1lez I\u00f1\u00e1rritu."}
{"id": "1818352", "revid": "110157", "url": "https://it.wikipedia.org/wiki?curid=1818352", "title": "S\u00e3o Miguel do Oeste", "text": "S\u00e3o Miguel do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818353", "revid": "287204", "url": "https://it.wikipedia.org/wiki?curid=1818353", "title": "Tun\u00e1polis", "text": "Tun\u00e1polis \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1818359", "revid": "767487", "url": "https://it.wikipedia.org/wiki?curid=1818359", "title": "Nella societ\u00e0 degli uomini", "text": "Nella societ\u00e0 degli uomini (\"In the Company of Men\") \u00e8 un film del 1997 diretto da Neil LaBute.\nIl film \u00e8 tratto da un'omonima opera teatrale dello stesso regista e sceneggiatore LaBute, scritta nel 1993, che traccia una cruda analisi del machismo e la misoginia di alcuni yuppie, nel pieno boom economico.\nGirato in sole due settimane con un budget di 25.000 dollari, il film \u00e8 stato presentato in vari festival, come il Festival di Cannes nella sezione Un Certain Regard e il Sundance Film Festival, vincendo l'Independent Spirit Award per la miglior sceneggiatura d'esordio ed ottenendo un riconoscimento speciale per l'eccellenza nel filmmaking ai National Board of Review Awards 1997.\nTrama.\nChad e Howard, due uomini in carriera, trentenni, arrivisti e frustrati, a causa della loro insoddisfazione amorosa e lavorativa decidono di attuare un piano atroce ed alquanto cinico, nei confronti di una ragazza sorda. La ragazza in questione \u00e8 Christine, dattilografa che lavora presso il loro ufficio, che i due uomini decidono di corteggiare in momenti diversi, con l'obiettivo illuderla ed abbandonarla, al solo scopo di ridere di lei."}
{"id": "1818360", "revid": "1977557", "url": "https://it.wikipedia.org/wiki?curid=1818360", "title": "C-SPAN", "text": "C-SPAN (nome completo: Cable-Satellite Public Affairs Network) \u00e8 una televisione via cavo statunitense che offre agli spettatori notizie e attualit\u00e0 sugli avvenimenti di tipo politico che si svolgono negli stati della federazione.\nOltre alla radio a al sito Internet, C-SPAN trasmette tre reti televisive:\nLa sede delle operazioni di C-SPAN \u00e8 Capitol Hill (Washington D.C.), ma vi sono sedi anche a West Lafayette (Indiana), al Purdue Research Park, sotto la direzione del Professore Robert X. Browning."}
{"id": "1818363", "revid": "59976", "url": "https://it.wikipedia.org/wiki?curid=1818363", "title": "Orbita osculatrice", "text": "In astronomia, e in particolare nella meccanica celeste, l'orbita osculatrice \u00e8 l'orbita kepleriana che seguirebbe un corpo celeste attorno a un corpo di massa maggiore se non subisse perturbazioni, gravitazionali o non.\nL'orbita osculatrice e la posizione del corpo celeste in essa, sono descritte pienamente dai sei parametri orbitali di Keplero: essi sono facili da calcolare se si conosce la posizione e la velocit\u00e0 del corpo celeste rispetto al corpo attorno a cui orbita.\nIl termine \"osculatorio\" deriva dal verbo latino \"osculari\" che significa \"baciare\": l'uso di questo termine in ambito della meccanica celeste deriva dal fatto che in ogni momento l'orbita osculatrice (calcolata in base ai parametri di quel momento) \u00e8 esattamente tangente all'orbita reale, con il corpo celeste posizionato esattamente sul punto tangente.\nPerturbazioni di varia origine possono causare variazioni negli elementi orbitali dell'orbita osculatrice. A volte le variazioni sono notevoli e molto rapide: in tali casi un insieme pi\u00f9 completo di elementi orbitali pu\u00f2 rappresentare meglio le caratteristiche dell'orbita.\nLe cause delle perturbazioni che possono indurre un'orbita osculatrice a cambiare possono essere di diversi tipi:"}
{"id": "1818368", "revid": "773636", "url": "https://it.wikipedia.org/wiki?curid=1818368", "title": "Chiesa confraternita di San Giuseppe", "text": "La chiesa confraternita di San Giuseppe \u00e8 un edificio religioso situato nel centro storico di Batignano, frazione comunale di Grosseto.\nStoria e descrizione.\nL'edificio religioso fu costruito durante il Seicento lungo l'attuale via del Gelsomino, non lontano dalla pieve di San Martino, nella cui parrocchia vi rientra territorialmente.\nLa chiesa si presenta a pianta rettangolare, ad aula unica suddivisa in una serie di campate, con archi a tutto sesto poggianti su robuste cornici sorrette da lesene; nella parte alte delle campate si aprono finestre rettangolari nello spazio compreso tra gli archi e la cornice. Escludendo l'area presbiterale, il soffitto si caratterizza per la presenza di volte a crociera.\nLa parte presbiteriale termina \u00e8 rialzata ed \u00e8 arricchita da un altare di gusto barocco, con colonne laterali a sezione circolare culminanti con capitelli, su cui trovano appoggio le estremit\u00e0 di un timpano di forma triangolare, interrotto al centro dalla presenza di una finestra. Nello spazio tra le due colonne \u00e8 collocato un dipinto, mentre lateralmente, su ciascuno dei due lati, si apre una nicchia munita di statua al cui interno si trova una statua."}
{"id": "1818370", "revid": "287204", "url": "https://it.wikipedia.org/wiki?curid=1818370", "title": "Air restrictor", "text": "Lair restrictor (inglese: restrittore d'aria) \u00e8 un componente che produce una strozzatura di diametro prefissato atta a ridurre la sezione del condotto dell'aria di alimentazione del motore. Pu\u00f2 essere anche chiamato flangia di strozzatura dell'aria o semplicemente (in gergo di settore) \"flangia\" o \"strozzatura\".\nScopo.\nQuest'applicazione ha la funzione di ridurre la sezione di passaggio dell'aria nei condotti d'aspirazione, per limitare la quantit\u00e0 massima d'aria ammissibile nel motore e di conseguenza ridurne la potenza massima erogabile.\nUso.\nLa necessit\u00e0 del loro uso viene spesso ravvisata in quelle competizioni motoristiche dove gareggiano tra di loro diverse tipologie di propulsori dalle prestazioni pi\u00f9 svariate e allora c'\u00e8 bisogno di livellare le prestazioni di ognuno di loro tramite diversi air restrictors appositamente dimensionati.\nUn altro caso \u00e8 quello di competizioni in cui i veicoli hanno raggiunto negli anni prestazioni talmente elevate da intaccare il margine di sicurezza in pista e allora il ricorso agli air restrictors permette il rientro in tali margini con un costo minimo per le modifiche.\nRally.\nUn altro esempio fu la decisione della FIA all'inizio degli anni '90 di rendere obbligatorio l'air restrictor per tutti i motori sovralimentati (mediante turbocompressore a gas di scarico con compressore meccanico) in tutte le categorie del World Rally Car, Gruppo A e Gruppo N.\nLe Mans.\nAd esempio, l'Automobile Club de l'Ouest ne impone l'uso per mantenere la sicurezza della 24 ore di Le Mans entro livelli accettabili, perci\u00f2 modifica regolarmente il regolamento tecnico dell'edizione successiva della gara ritoccando le dimensioni degli air restrictors, nel caso qualche concorrente si dimostri eccessivamente rapido. \nVeicoli stradali.\nA volte viene usato anche su veicoli stradali (spesso motociclette) per ridurne la potenza per motivi legali."}
{"id": "1818372", "revid": "767487", "url": "https://it.wikipedia.org/wiki?curid=1818372", "title": "Il cavaliere misterioso (film 1948)", "text": "Il cavaliere misterioso \u00e8 un film del 1948 diretto da Riccardo Freda.\nTrama.\nGli agenti segreti di Caterina II di Russia rubano una lettera compromettente della Dogaressa, la moglie del doge di Venezia. Il documento \u00e8 molto importante perch\u00e9 Caterina vuole annettere al suo impero alcuni territori veneziani, contro il volere del Doge. Il segretario del doge, Antonio Morin, che \u00e8 anche fratello di Giacomo Casanova, viene ingiustamente accusato del furto e condannato a morte.\nCasanova, sebbene esiliato e con una taglia sulla testa, ritorna segretamente a Venezia per aiutare suo fratello. Riesce ad incontrarlo ed ottiene informazioni preziose e inizia a indagare da solo.\nScoprir\u00e0 che il documento \u00e8 stato sottratto da una societ\u00e0 segreta con sede a Vienna e presieduta dal conte Ipatieff, che mira alla creazione di una lega dei popoli slavi sotto l'egida di Caterina II di Russia e vuole detronizzare il Doge di Venezia.\nA Vienna, Casanova incontra Elisabetta, una giovane cameriera, di cui si innamora, che lo mette in contatto con i cospiratori. Fugge da un'imboscata con l'aiuto della contessa Ipatieff, la moglie del capo cospiratore, e scopre che il corriere della lettera \u00e8 la contessa Lehmann, che segue in Russia.\nQui Casanova salva la vita dell'imperatrice durante una caccia all'orso e alla fine riesce a ritrovare la lettera nel palazzo della zarina. Fugge, quindi, su una slitta con Elisabetta inseguiti dai cosacchi, ma Elisabetta viene ferita muore tra le braccia di Casanova.\nL'avventuriero compie la sua missione di consegna della lettera e poi lascia Venezia.\nProduzione.\nLuoghi delle riprese.\nGli esterni, per le ambientazioni nella steppa russa, sono stati girati nel Parco nazionale degli Abruzzi, le scene ambientate a Vienna sono invece state girate a Pescasseroli.\nDistribuzione.\nIl film venne distribuito nelle sale cinematografiche italiane il 1\u00ba novembre del 1948.\nAccoglienza.\nIl film ebbe molto successo tra il pubblico, incassando 180.000.000 di lire dell'epoca.\nCuriosit\u00e0.\nSul set del film il regista conobbe Gianna Maria Canale, considerata una delle pi\u00f9 belle attrici del cinema italiano degli anni '50, e tra i due nacque una relazione che dur\u00f2 per tanto tempo portandoli a lavorare insieme in altri 12 film."}
{"id": "1818374", "revid": "276444", "url": "https://it.wikipedia.org/wiki?curid=1818374", "title": "Air restrictors", "text": ""}
{"id": "1818375", "revid": "486946", "url": "https://it.wikipedia.org/wiki?curid=1818375", "title": "Prefettura di Drama", "text": ""}
{"id": "1818378", "revid": "599013", "url": "https://it.wikipedia.org/wiki?curid=1818378", "title": "Elena \u0160u\u0161unova", "text": "Inizia le sue prime gare nel 1982 ai campionati europei juniores. Non prese parte ai Giochi olimpici di Los Angeles del 1984 in quanto l'URSS non vi partecip\u00f2. Si rifece per\u00f2 l'anno seguente collezionando medaglie sia ai Campionati Europei sia ai Campionati Mondiali.\nSi ritir\u00f2 dopo aver partecipato ai Giochi olimpici di Seoul nel 1988 dopo aver vinto anche l\u00ec diverse medaglie. La \u0160u\u0161unova fu, inoltre, la decima campionessa olimpica nel concorso individuale.\n\u00c8 scomparsa nell'agosto del 2018 per le complicazioni di una polmonite."}
{"id": "1818380", "revid": "1873017", "url": "https://it.wikipedia.org/wiki?curid=1818380", "title": "Mitsuya-Kai International", "text": "Il Mitsuya-Kai International \u00e8 un'organizzazione fondata dal Maestro Seinosuke Mitsuya (8th Dan Hanshi). Lo scopo principale di questa organizzazione \u00e8 quella di diffondere nel mondo la cultura del Karate, antica arte giapponese che fonda la sua forza principalmente nella disciplina dello spirito e del corpo. Numerosi sono i Dojo da tutto il mondo affiliati all'organizzazione, si citano ad esempio i numerosi gruppi dell'Italia, Belgio, Germania, Finlandia, India, Ungheria, Spagna e Venezuela.\nHanshi Mitsuya, in qualit\u00e0 di presidente e fondatore, presiede i numerosi seminari e meeting che durante l'anno vengono organizzati dai vari gruppi nelle varie nazioni."}
{"id": "1818390", "revid": "599013", "url": "https://it.wikipedia.org/wiki?curid=1818390", "title": "B\u00e9la K\u00e1rolyi", "text": "Biografia.\nInizia la sua attivit\u00e0 di allenatore tra il 1960 e il 1970 aprendo una scuola di ginnastica a One\u0219ti insieme alla moglie M\u00e1rta. Mentre si reca nelle scuole per cercare giovani talenti, in una di esse incontra la piccola Nadia Com\u0103neci, che inizia ad allenare insieme ad altre giovanissime promesse.\nDebutta come allenatore della nazionale nel 1974, ma \u00e8 con le Olimpiadi di Montreal nel 1976 che diviene famoso: la \"sua creatura\" Nadia ottiene per la prima volta nella storia delle Olimpiadi un 10, risultato che ottiene altre sette volte. Dopo il successo iniziano a nascere le prime incomprensioni con la federazione rumena che lo fa allontanare. \u00c8 di nuovo a capo della squadra nazionale alle Olimpiadi di Mosca nel 1980. Tuttavia la rottura con la federazione diviene definitiva e con la moglie e il coreografo Geza Pozar lascia per sempre la Romania e chiede asilo politico negli Stati Uniti.\nMoglie e marito si trasferiscono in Oklahoma, dove continuano ad allenare le ginnaste della squadra americana tra cui Mary Lou Retton, Phoebe Mills, Betty Okino e Kim Zmeskal, ma i loro metodi considerati troppo duri sono causa di aspre critiche. In particolare Bela impone alle ginnaste di assumere solo 900 calorie al giorno per mantenere un corpo snello e l'agilit\u00e0 che occorre per eseguire gli esercizi.\nB\u00e9la K\u00e1rolyi ha anche recitato nel telefilm \"Make It or Break It - Giovani campionesse\" nel ruolo di Dimitri Belov, padre di Sasha Belov, entrambi allenatori di ginnastica artistica.\nPer le elezioni parlamentari in Romania del 2008, B\u00e9la K\u00e1rolyi si candid\u00f2 per il partito UDMR per un mandato di senatore nel collegio America del Nord, America del Sud, Medio Oriente, Asia, Australia e Nuova Zelanda."}
{"id": "1818404", "revid": "767487", "url": "https://it.wikipedia.org/wiki?curid=1818404", "title": "Giulia minore (sorella di Cesare)", "text": "Biografia.\nEra figlia di Gaio Giulio Cesare e Aurelia Cotta, e sorella, inoltre, di Giulia maggiore. Spos\u00f2 Marco Azio Balbo, pretore che proveniva da una famiglia plebea di ordine senatorio, dal quale ebbe due figlie, entrambe di nome Azia:\nFu probabilmente lei la Giulia sorella di Cesare coinvolta come testimone e accusatrice, insieme alla madre Aurelia, nel caso del sacrilegio di Publio Clodio Pulcro nel 62 a.C.. Mor\u00ec nel 51 a.C., l'anno successivo alla scomparsa del marito; la sua \"laudatio funebris\" fu pronunciata dal nipote Ottaviano, appena dodicenne."}
{"id": "1818405", "revid": "767487", "url": "https://it.wikipedia.org/wiki?curid=1818405", "title": "Dante Bertolini", "text": "Biografia.\nPubblic\u00f2 due raccolte antologiche di poesie originali in lingua esperanto tradotte in italiano. La prima, \"El la nova \u011dardeno - Dal nuovo giardino\", fu data alle stampe a Locarno nel 1979; si trattava di un'antologia bilingue di poesie originali in lingua esperanto di dieci autori diversi. La seconda, \"In quest'era omicida - En \u0109i murdepoko\", fu pubblicata a Locarno nel 1987, e conteneva anche alcuni brevi saggi critici.\nTramite le due opere Bertolini mirava a diffondere presso il pubblico italofono la consapevolezza circa la validit\u00e0 della letteratura originale in esperanto."}
{"id": "1818408", "revid": "773636", "url": "https://it.wikipedia.org/wiki?curid=1818408", "title": "Romitorio dell'Uccellina", "text": "Il Romitorio dell'Uccellina \u00e8 un edificio religioso situato nel territorio comunale di Grosseto, nei pressi della frazione comunale di Alberese. La sua ubicazione \u00e8 sui Monti dell'Uccellina, all'interno del Parco naturale della Maremma, poco a valle dell'Abbazia di San Rabano, nei pressi della strada privata che collega la frazione all'abbazia.\nStoria.\nL'edificio sorse in epoca altomedievale, quasi certamente tra l'VIII e il IX secolo, risultando essere pertanto il pi\u00f9 antico luogo di culto sorto nell'area dei Monti dell'Uccellina.\nPresso il romitorio si stabil\u00ec quasi certamente lo stesso ordine religioso che, successivamente, si trasfer\u00ec nel pi\u00f9 ampio complesso dell'Abbazia di San Rabano. Vi \u00e8 ancora incertezza se il romitorio fosse abbandonato nel momento in cui l'abbazia raggiungeva il suo massimo splendore, o se l'abbandono dei due luoghi religiosi sia avvenuto in tempi pi\u00f9 ravvicinati tra loro.\nDescrizione.\nIl Romitorio dell'Uccellina si presenta attualmente sotto forma di ruderi, in cui risultano ben distinguibili gli originari elementi stilistici di epoca altomedievale.\nSi conservano le robuste strutture murarie in pietra, ove sono ben riconoscibili i resti della facciata principale, sulla quale si apriva centralmente il portale d'ingresso, del quale \u00e8 ben visibile l'apertura. Il tetto risultava a capanna."}
{"id": "1818422", "revid": "1310927", "url": "https://it.wikipedia.org/wiki?curid=1818422", "title": "Saint Louis Football Club U23", "text": "Il Saint Louis Football Club U23 \u00e8 una societ\u00e0 calcistica statunitense fondata nel 2006. \u00c8 la seconda squadra del .\nDal 2006 al 2014 si chiamava Springfield Demize, nella stagione 2015 aveva cambiato nome in Springfield Synergy e infine in Saint Louis FC U23 nel 2016 in seguito all'acquisizione da parte del .\nIl club gioca le gare interne allo SLSG Collinsville nella citt\u00e0 di Collinsville (Illinois)."}
{"id": "1818428", "revid": "716642", "url": "https://it.wikipedia.org/wiki?curid=1818428", "title": "Knattspyrnuf\u00e9lag Akureyrar", "text": "Il Knattspyrnuf\u00e9lag Akureyrar o KA \u00e8 una societ\u00e0 polisportiva islandese di Akureyri.\nNella stagione 2020 milita nella massima serie del campionato islandese di calcio.\nDisputa le partite interne allo Stadio Akureyrarvollur con capienza di 2000 posti a sedere.\nDal 1928 al 1974 \u00e8 stata fusa con il \u00de\u00f3r, altra societ\u00e0 cittadina, nell'IBA.\nSport di squadra.\nTrattandosi di una polisportiva, il KA Akureyri offre diverse possibilit\u00e0 di sport praticabili ai suoi iscritti: oltre al calcio, infatti, c'\u00e8 una sezione dedicata alla pallamano e una al judo. I principali rivali del club sono i concittadini del \u00de\u00f3r Akureyri.\nStoria.\nNel 1989, dopo un lungo ed avvincente testa a testa con il FH Hafnarfjordur, il KA Akureyri ha vinto il suo primo - e finora unico - titolo di Islanda. Il FH era primo in classifica all'ultima giornata, da giocare contro il gi\u00e0 retrocesso Fylkir. I bianconeri per\u00f2 persero, permettendo cos\u00ec al club di Akureyri di vincere il campionato."}
{"id": "1818431", "revid": "1543377", "url": "https://it.wikipedia.org/wiki?curid=1818431", "title": "T\u00e9ra", "text": "T\u00e9ra \u00e8 un comune urbano del Niger, capoluogo del dipartimento omonimo nella regione di Tillab\u00e9ri."}
{"id": "1818433", "revid": "2033069", "url": "https://it.wikipedia.org/wiki?curid=1818433", "title": "Sheena (serie televisiva)", "text": "Sheena \u00e8 una serie televisiva statunitense di avventura, trasmessa a partire dal 7 ottobre 2000 in syndication negli USA. In Italia la serie ha debuttato nel 2002 su Italia 1 ed \u00e8 stata replicato pi\u00f9 volte dal canale Sky Fantasy.\nLe serie \u00e8 ispirata a uno storico fumetto di successo del 1938, \"Sheena\", da cui era gi\u00e0 stata tratta una serie televisiva negli anni cinquanta e un film nel 1984, \"Sheena, regina della giungla\".\nLa protagonista \u00e8 Gena Lee Nolin, divenuta nota come la bagnina sexy Neely Capshaw nel telefilm \"Baywatch\" e per avere posato per la rivista \"Playboy\".\nTrama.\nIn mezzo alla natura selvaggia vive un'inaspettata eroina, salvatrice del suo paradiso africano, dove \u00e8 stata cresciuta dalla trib\u00f9 dei Kaya, che si prendono cura di lei da quando l'hanno trovata sola e abbandonata. Il suo nome \u00e8 Sheena ed \u00e8 la regina della giungla. Pur essendo una donna bianca, vive come i natii, l'unica famiglia che abbia mai conosciuto. \u00c8 accompagnata da Kali, la sciamana della trib\u00f9, dall'avventuriero Matt Cutter, innamorato di lei, e da Mendelsohn, aiutante di Cutter. I suoi pi\u00f9 grandi amici tuttavia non sono gli uomini bens\u00ec gli animali, con i quali ha la capacit\u00e0 di comunicare telepaticamente.\nLe sue avventure la portano a essere costantemente impegnata a difendere il luogo in cui vive da cacciatori senza scrupoli, ricchi e malvagi di ogni tipo, che non rispettano l'ambiente perch\u00e9 interessati solo a sfruttarlo e a ricavarne guadagni, o perch\u00e9 fanatici della modernizzazione. Per proteggere la flora e la fauna del suo Paese, Sheena ricorre allo straordinario potere che le consente di trasformarsi fisicamente e psicologicamente in qualsiasi animale conosca, acquisendone forza, agilit\u00e0 e sensi potenziati.\nProduzione.\nLa serie fu prodotta da Columbia TriStar Television e Sony Pictures Entrainment e girata ad Orlando in Florida, bench\u00e9 sia ambientata in Africa.. Le trasformazioni di Sheena in animale sono state realizzate sovrapponendo le immagini al computer (fonte: MyMovies).\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:"}
{"id": "1818437", "revid": "117217512", "url": "https://it.wikipedia.org/wiki?curid=1818437", "title": "Skysurf", "text": "Lo skysurf \u00e8 una tecnica di paracadutismo acrobatico in cui il paracadutista si lancia con una tavola da surf attaccata ai piedi.\nSvolgimento.\nLa tavola \u00e8 attaccata con un sistema che garantisce al paracadutista la possibilit\u00e0 di staccarla facilmente in caso di problemi con l'apertura del paracadute o altri problemi tecnici.\nLa tavola, comunemente, \u00e8 pi\u00f9 piccola di una tavola da surf, \u00e8 come una tavola da snowboard o una grande da skateboard.\nQuando uno paracadutista viene ripreso da un altro paracadutista, che si \u00e8 lanciato accanto a lui, nel video sembra un surfista perch\u00e9 l'aria fa compiere gli stessi movimenti che si compiono cavalcando un'onda."}
{"id": "1818443", "revid": "339392", "url": "https://it.wikipedia.org/wiki?curid=1818443", "title": "Elena Shushunova", "text": ""}
{"id": "1818446", "revid": "643662", "url": "https://it.wikipedia.org/wiki?curid=1818446", "title": "Igor' Sem\u0161ov", "text": "Carriera.\nClub.\nHa esordito nel calcio professionistico nel , a 18 anni. Dopo un biennio con la maglia del CSKA, si \u00e8 trasferito nella , dove ha giocato per otto stagioni. Qui ha raggiunto la Nazionale ed ha disputato le sue due uniche stagioni in Europa, entrambe in Coppa UEFA. Dal 2006, gioca alla Dinamo, dove ha saltato soltanto 4 partite negli ultimi due campionati.\nNel 2009 si trasferisce allo e qui segna 6 reti in 26 partite.\nNel 2010 torna alla Dinamo Mosca.\n\u00c8 uno dei pochi giocatori ad aver giocato in tre diverse squadre di Mosca: il CSKA, la Torpedo e la Dinamo.\nNazionale.\nHa debuttato in Nazionale poco prima del : ha fatto poi parte della spedizione russa ai mondiali, cos\u00ec come \u00e8 stato tra i selezionati per gli Europei del 2004 del 2008 e del 2012."}
{"id": "1818453", "revid": "22475", "url": "https://it.wikipedia.org/wiki?curid=1818453", "title": "Piazza della Borsa (Trieste)", "text": "Piazza della Borsa \u00e8 una delle piazze principali di Trieste. Conosciuta anche come il \"secondo salotto buono cittadino\" la piazza \u00e8 stata il centro economico della citt\u00e0 per tutto il XIX secolo.\n\u00c8 la piazza immediatamente adiacente a piazza Unit\u00e0 d'Italia e, restringendosi, prosegue fino all'inizio di corso Italia, un'importante arteria cittadina. Il luogo ove sorge la piazza si trovava anticamente appena fuori dalle mura cittadine. Infatti nel punto dove si trova il passaggio con piazza Unit\u00e0 si trovava la porta di Vienna e le case che delimitano la piazza verso monte seguono la linea delle antiche mura verso la torre di Riborgo.\nLa piazza inizialmente si chiamava piazza della Dogana, dal nome dell'edificio che sorgeva al posto dell'attuale Tergesteo. Il suo nome attuale le deriva da un evidente toponimo dovuto al palazzo costruito nel 1806 dall'architetto maceratese Antonio Mollari per ospitare le attivit\u00e0 dei commercianti di Borsa. Tale edificio, che contraddistingue la piazza e che costituisce uno degli esempi pi\u00f9 rilevanti dei monumenti neoclassici triestini, \u00e8 attualmente sede della Camera di commercio, industria, artigianato e agricoltura di Trieste, ed \u00e8 chiamato anche Borsa vecchia, in quanto la Borsa si \u00e8 spostata dapprima nel 1844 al Tergesteo, e quindi nel 1928 in un palazzo attiguo (ex palazzo Dreher) che viene perci\u00f2 anche chiamato Borsa nuova.\nA fianco di questo palazzo si trovava un tempo il Canal Piccolo, ancor oggi ricordato dal nome della via, che attraverso la Portizza e via del Ponte arrivava fino al centro della citt\u00e0 vecchia. Il canale fu interrato nel 1816.\nNella piazza si affacciano numerosi altri palazzi, oggi adibiti per lo pi\u00f9 a sedi bancarie o a negozi. Interessante \u00e8 l'edificio in stile liberty realizzato dall'architetto Max Fabiani nel 1905 (casa Bartoli). Sempre nella piazza si affaccia l'antica galleria coperta del palazzo del Tergesteo (architetto Buttazzoni - inaugurato nel 1842), che crea un collegamento pedonale fino alla piazza antistante il teatro lirico \"Giuseppe Verdi\". Nel palazzo del Tergesteo trovano posto anche alcuni dei caff\u00e8 storici di Trieste.\nDi fronte al palazzo della Camera di commercio una colonna in pietra sorregge la figura di un imperatore. \u00c8 la colonna di Leopoldo I d'Austria il cui figlio, Carlo VI, istitu\u00ec a Trieste il porto franco. La colonna era stata eretta nel 1660 in piazza Pozzo del Mare e venne spostata in piazza della Borsa nel 1808.\nIl 27 aprile 2011 \u00e8 stata inaugurata la restaurata e riqualificata piazza della Borsa, con la completa pedonalizzazione ed il ritorno della fontana del Nettuno (1755) nella sua sede originale, da cui fu tolta nel 1920. La fontana era presente fino alla fine del 2008 in piazza Venezia, dove, a seguito di una riqualificazione completa, \u00e8 stata sostituita dalla statua di Massimiliano d'Austria."}
{"id": "1818461", "revid": "276444", "url": "https://it.wikipedia.org/wiki?curid=1818461", "title": "Auto-Union", "text": ""}
{"id": "1818464", "revid": "1573940", "url": "https://it.wikipedia.org/wiki?curid=1818464", "title": "Cladocora caespitosa", "text": "La madrepora a cuscino (Cladocora caespitosa ()), conosciuta comunemente anche come madrepora pagnotta per la tipica forma delle sue colonie, \u00e8 una madrepora della classe Hexacorallia.\nDescrizione.\nPolipi di colore granata chiaro, di circa 5 millimetri di diametro che formano colonie a forma di cuscino, in simbiosi con le zooxantelle del genere \"Symbiodinium\". Produce depositi di carbonato di calcio con cui forma le teche calcaree in cui vive.\u00c8 la madrepora pi\u00f9 grande del Mar Mediterraneo, raggiungendo anche i 50 centimetri di diametro.\nDistribuzione e habitat.\n\u00c8 una specie endemica del mar Mediterraneo ove \u00e8 segnalata gi\u00e0 dal Pliocene superiore.\nComune su fondali rocciosi, da pochi metri fino a 60 metri di profondit\u00e0.\nNel lago marino Veliko Jezero, all'interno della riserva naturale dell'isola di M\u00e8leda in Croazia, \u00e8 segnalata la presenza di una piccola barriera corallina costituita da \"Cladocora caespitosa\". Si tratta di uno dei pochi casi di barriera corallina limitrofa al Mar Mediterraneo.\nRiproduzione.\nLe colonie si accrescono per gemmazione, ma la specie si diffonde tramite l'insediamento delle larve planctoniche sui substrati pi\u00f9 adatti alla colonizzazione.\nBibliografia.\n "}
{"id": "1818466", "revid": "154326", "url": "https://it.wikipedia.org/wiki?curid=1818466", "title": "Vittoria Eugenia di Spagna", "text": ""}
{"id": "1818467", "revid": "29244", "url": "https://it.wikipedia.org/wiki?curid=1818467", "title": "Madrepora pagnotta", "text": ""}
{"id": "1818468", "revid": "599013", "url": "https://it.wikipedia.org/wiki?curid=1818468", "title": "Chuck Bednarik", "text": " \u00c8 stato inserito nella Pro Football Hall of Fame nel 1967.\nBiografia.\nBednarik inizi\u00f2 a praticare il football alle scuole superiori ma, dopo essersi diplomato, si arruol\u00f2 nella United States Army Air Force; imbarcato su un B-24, venne decorato per aver preso parte a 30 missioni di combattimento sulla Germania durante la Seconda guerra mondiale.\nTerminata la guerra, prosegu\u00ec gli studi alla University of Pennsylvania, dove inizi\u00f2 anche la sua carriera ad alto livello nel football, classificandosi terzo nelle votazioni per l'Heisman Trophy e vincendo il Maxwell Award nel 1948.\nNel Draft NFL 1949, Chuck Bednarik fu prima scelta assoluta e venne messo sotto contratto dai Philadelphia Eagles, squadra con la quale svolse tutta la sua carriera, durata per 13 stagioni. Ricordato per essere stato l'ultimo giocatore di football americano a giocare sia in un ruolo offensivo, quello di centro, che in un ruolo difensivo, quello di linebacker, con gli Eagles vinse due campionati NFL, nel 1949 e nel 1960. Nella finale del 1960, Bednarik, l'ultimo giocatore degli Eagles rimasto tra Jim Taylor di Green Bay e la end zone, placc\u00f2 Taylor nell'ultima giocata della partita, a 8 yard di distanza dalla marcatura che avrebbe dato la vittoria ai Packers, mantenendo il risultato sul 17-13 in favore di Philadelphia.\nPlaccatore efficace e violento, Bednarik \u00e8 noto anche per avere messo al tappeto Frank Gifford dei New York Giants costringendolo a rimanere fuori dai campi di gioco per 18 mesi, con uno dei tackle pi\u00f9 famosi della storia della NFL, nel 1960. Bednarik ebbe anche un celebre diverbio con Chuck Noll, allora giocatore dei Cleveland Browns, colpendolo in faccia prima dell'esecuzione di un punt.\nIl numero 60 di Bednarik \u00e8 uno degli otto ritirati dalla franchigia degli Eagles. In suo onore si assegna il Chuck Bednarik Award, consegnato annualmente al miglior difensore nel football universitario.\nMorte.\nIl 21 marzo 2015, Les Bowen, un giornalista del \"Philadelphia Inquirer\", rifer\u00ec che Bednarik era morto alle 4:23 del mattino della medesima data, all'et\u00e0 di 89 anni, dopo essersi sentito male il giorno precedente..\nIl \"Chuck Bednarik Trophy\".\nIl 24 ottobre 2018 \u00e8 stato reso noto che a partire dalla stagione 2019 il trofeo che premia i campioni nazionali di football americano della Slovacchia sar\u00e0 intitolato a Bednarik."}
{"id": "1818472", "revid": "174925", "url": "https://it.wikipedia.org/wiki?curid=1818472", "title": "Scoria", "text": "La scoria \u00e8 la roccia magmatica effusiva generatasi dall'attivit\u00e0 esplosiva stromboliana dei vulcani.\nRispetto alle bombe vulcaniche hawaiiane \u00e8 molto pi\u00f9 vescicolata e cristallizzata (10-40%). Si genera per effetto dell'esplosione della bolla di gas che risale (regime di \"slug flow\") e frantuma la porzione di magma sommitale che si stava raffreddando.\nUn deposito di scorie \u00e8 massivo ed isotropo, e inoltre non \u00e8 saldato come gli \"spatter cones\" hawaiiani.\nL'etimologia della parola 'scoria' deriva dal greco \u03c3\u03ba\u03c9\u03c1\u03af\u03b1, \"sk\u014dria\", col significato di ruggine.\nCaratteristiche.\nLa scoria ha una composizione basaltica o andesitica, con tessitura altamente vescicolata; in genere \u00e8 caratterizzata da un colore scuro che pu\u00f2 andare dal rosso porpora con riflessi bluastri, al marron e fino al nero. Pu\u00f2 contenere anche materiale vetrificato e talvolta anche fenocristalli.\nLa scoria ha una densit\u00e0 piuttosto bassa a causa delle numerose vescicole di forma ellissoidale da cui \u00e8 caratterizzata, ma a differenza della pomice, il suo peso specifico \u00e8 superiore a 1 e pertanto la scoria sprofonda in acqua. Le vescicole si formano quando i gas disciolti nel magma fuoriescono dalla massa al momento dell'eruzione, creando delle bolle nella roccia fusa che poi solidificano durante il raffreddamento. La scoria si pu\u00f2 formare sia nel corpo principale del flusso lavico che nei frammenti proiettati attorno durante l'esplosione, come i lapilli o le bombe vulcaniche.\nScoria metallica.\nIn metallurgia, per analogia di materiali e forma di sostanza, \u00e8 detta \u00abscoria\u00bb il prodotto schiumoso solidificato sovranatante i bagni di fusione nella produzione dei metalli, che, a raffreddamento avvenuto, \u00e8 un agglomerato di massa uniforme e solida (schiuma solidificata) di impurit\u00e0 non volatili del minerale (intese come parti solide non metalliche), costituite spesso prevalentemente di silicati di alluminio e calcio: normali componenti della roccia.\nLe scorie sovranatanti per la loro minore densit\u00e0, sono allontanate per tracimazione, e spesso sono utilizzate come materie prime di produzioni accessorie, tipicamente nella produzione di cementi."}
{"id": "1818481", "revid": "1149807", "url": "https://it.wikipedia.org/wiki?curid=1818481", "title": "Nyotaimori", "text": "Il termine , letteralmente \"servire (i cibi) sul corpo femminile\", indica la pratica di mangiare sashimi o sushi dal corpo di una donna, tipicamente nuda.\nDi origini, \u00e8 una pratica di feticismo sessuale giapponese, correlata alla sitofilia, diffusasi fino ai ristoranti di lusso degli Stati Uniti d'America. In lingua inglese \u00e8 meglio conosciuto come \"body sushi\" o \"naked sushi\". \nIn pratica, una ragazza viene fatta sdraiare nuda sulla tavola, mentre lo chef la ricopre di sashimi e altri cibi. "}
{"id": "1818486", "revid": "122878228", "url": "https://it.wikipedia.org/wiki?curid=1818486", "title": "Cornelia (moglie di Cesare)", "text": "Era figlia di Lucio Cornelio Cinna, uno dei maggiori leader del partito popolare mariano, e sorella dell'omonimo Lucio Cornelio Cinna, pretore nel 44 a.C., che fu uno dei partecipanti all'omicidio di Giulio Cesare. Nell'83 a.C., all'et\u00e0 di tredici anni, spos\u00f2 il diciottenne Cesare: quando il dittatore Lucio Cornelio Silla comand\u00f2 allo stesso Cesare di ripudiare la moglie, egli si rifiut\u00f2 di farlo, e riusc\u00ec a evitare la rappresaglia di Silla grazie all'intervento di alcuni personaggi particolarmente influenti appartenenti al partito degli ottimati. Da Cesare Cornelia gener\u00f2 la figlia Giulia nel 76; la donna mor\u00ec poi di parto, all'et\u00e0 di venticinque o ventisei anni, nel 69 o nel 68 a.C., e la sua \"laudatio funebris\" fu pronunciata dal marito Cesare."}
{"id": "1818487", "revid": "599013", "url": "https://it.wikipedia.org/wiki?curid=1818487", "title": "Rafa\u0142 Murawski", "text": "Carriera.\nClub.\nComincia la sua carriera nel Gedania Danzica per poi passare all'Arka Gdynia che lo terr\u00e0 con s\u00e9 fino a quando non passer\u00e0 all'Amica Wronki che diventer\u00e0 il Lech Pozna\u0144.\nMurawski inizia a giocare nelle squadre locali di Danzica, prima di firmare per l'Arka Gdynia, in seconda divisione. Nel 2004-2005 trascina la sua squadra verso la promozione, ma prima della fine della stagione passa all'Amica Wronki. Dal 2005 al 2007, non salta neanche una partita, sia nella prima stagione all'Amica Wronki che in quella al Lech Pozna\u0144, squadra nata proprio dalla fusione con l'Amica.\nIl 29 giugno 2009 viene acquistato dalla squadra russa del Rubin Kazan.\nNazionale.\nHa segnato il primo gol in Nazionale il 21 novembre 2007, in un match contro la Nazionale serba, mentre il suo debutto \u00e8 arrivato il 15 novembre 2006, nella vittoria contro il Belgio. \u00c8 tra i convocati per il campionato europeo di calcio 2008.\nL'8 giugno 2012 esordisce da titolare agli Europei nella sfida inaugurale contro la Grecia (1-1)."}
{"id": "1818492", "revid": "599013", "url": "https://it.wikipedia.org/wiki?curid=1818492", "title": "Tony Heurtebis", "text": ""}
{"id": "1818495", "revid": "767487", "url": "https://it.wikipedia.org/wiki?curid=1818495", "title": "Dirk Sauer", "text": "Biografia.\nDirk inizia a suonare la chitarra all'et\u00e0 di 10 anni. Con i suoi compagni di scuola fonda gli Edguy pochi anni dopo.\nRuolo.\nDirk ricopre il ruolo di chitarrista ritmico della band, mentre il collega Jens Ludwig si occupa delle parti soliste. Dirk si occupa anche delle armonizzazioni - piuttosto frequenti nei brani degli Egduy - in sintonia con Jens Ludwig (ad esempio in \"Babylon\", \"King of Fools\", \"Tears of a Mandrake\" e \"All the Clowns\"), mentre le sue parti soliste vere e proprie sono piuttosto rare. Tra esse possiamo ricordare \"Theater of Salvation\", \" Speedhoven\",\n\"The Pride of Creation\" e \"Defenders of the Crown\", brani in cui si assiste a veri scambi di assoli tra i due chitarristi.\nStrumentazione.\nAttuale:\nPassata:"}
{"id": "1818497", "revid": "767487", "url": "https://it.wikipedia.org/wiki?curid=1818497", "title": "K\u00e9vin Das Neves", "text": ""}
{"id": "1818498", "revid": "158286", "url": "https://it.wikipedia.org/wiki?curid=1818498", "title": "Lista di entit\u00e0 autonome", "text": ""}
{"id": "1818501", "revid": "2024541", "url": "https://it.wikipedia.org/wiki?curid=1818501", "title": "Santuario della Madonna dell'Arco", "text": "Il santuario della Madonna dell'Arco \u00e8 un edificio religioso sito nell'omonimo quartiere del comune vesuviano di Sant'Anastasia nella citt\u00e0 metropolitana di Napoli. Ogni Luned\u00ec dell'Angelo \u00e8 meta del tradizionale pellegrinaggio dei fujenti (o battenti), che accorrono numerosi da tutta la Campania, e sono soliti accompagnare il loro pellegrinaggio con una melodia vocale risalente al quattrocento, messa poi in musica secoli dopo.\nUn altro evento che ricorre la seconda domenica di settembre \u00e8 l'incendio al campanile durante la festa dell'Incoronazione di Maria Santissima.\nStoria.\nLa tradizione.\nNel luogo dove oggi sorge il santuario era presente nel XV secolo un'edicola votiva, raffigurante la Madonna con il Bambino Ges\u00f9. La Vergine \u00e8 chiamata \"Madonna dell'Arco\", in quanto l'edicola era situata nei pressi di un antico acquedotto romano. Secondo la tradizione, il luned\u00ec di Pasqua del 1450 un giovane, adirato per la sconfitta subita al gioco della pallamaglio, bestemmiando scagli\u00f2 violentemente una boccia contro la vicina immagine sacra: l'effigie della Madonna avrebbe cominciato a sanguinare dalla guancia sinistra, facendo cos\u00ec gridare al miracolo la gente accorsa. La notizia arriv\u00f2 fino al conte di Sarno, Raimondo Orsini, Gran giustiziere del Regno di Napoli, che imbast\u00ec un processo contro il bestemmiatore, condannandolo a morte. Il giovane fu impiccato al tiglio vicino all'edicola, che ventiquattr'ore dopo rinsecch\u00ec.\nIl luned\u00ec di Pasqua del 1589, durante la festa dedicata alla Madonna dell'Arco, una donna di Sant'Anastasia, Aurelia Del Prete, si era recata sul luogo con il marito, Marco Cennamo, il quale voleva offrire un ex voto, essendo guarito da una grave malattia agli occhi. La donna aveva con s\u00e9 un porcellino che, nella calca, le scapp\u00f2: non riuscendo a riprenderlo, bestemmiando calpest\u00f2 in un accesso d'ira l'ex voto del marito, raffigurante la Madonna. L'anno seguente fu colpita da una grave malattia, che le avrebbe causato il distacco dei piedi, tuttora visibili, racchiusi in una gabbietta di ferro, nella sala delle offerte del santuario. Mor\u00ec poco tempo dopo, il 28 luglio 1590. L'accaduto divenne ben presto famoso e la fama della Madonna dell'Arco si diffuse anche al di fuori dei confini del Regno di Napoli.\nIl 25 marzo 1675 l'immagine mariana sarebbe stata vista risplendere circondata di stelle: tra i testimoni ci furono anche il vicer\u00e9 di Napoli, Antonio Alvarez, e il cardinale Pier Francesco Orsini, futuro papa Benedetto XIII.\nCostruzione.\nNel 1592, papa Clemente VIII invi\u00f2 da Roma padre Giovanni Leonardi da Lucca, poi proclamato santo, a cui era stato dato l'incarico insieme al Vescovo di Nola di amministrare le elemosine e i beni temporali. La prima pietra del santuario fu posata nel 1593.\nNel 1595 il santuario pass\u00f2 in mano ai domenicani, i quali cominciarono i lavori di ampliamento dell'edificio, ma in seguito a crolli e a causa di diversi disguidi con il Reale Albergo dei Poveri, che possedeva ancora una parte del convento, il santuario avrebbe acquistato la forma attuale solo nel 1973.\nVista la grande affluenza di fedeli \u00e8 stata realizzata una nuova Aula Polifunzionale dedicata a San Giovanni Leonardi, di circa 1.500\u00a0m\u00b2; la sua struttura in cemento e legno armato occupa un'area sul versante settentrionale del complesso religioso, alle spalle della chiesa e del chiostro.\nDescrizione.\nArchitettura.\nIl complesso del santuario \u00e8 composto dall'edificio del convento e dalla chiesa.\nQuest'ultima \u00e8 a croce latina, con navata unica avente volta a botte lunettata e quattro cappelle per lato. Al centro della crociera, sotto la cupola, si trova l'edicola che ospitava l'antica effigie della Madonna col Bambino e, in corrispondenza della navata centrale, si apre l'abside semicircolare, con coro ligneo.\nLe colonne che sostengono il soffitto sono in parte tappezzate da tavolette votive dedicate alla Madonna. Contigue alla chiesa vi sono le cappelle del Rosario e di San Giovanni Leonardi; per l'accesso a quest'ultima \u00e8 obbligato il passaggio attraverso la prima.\nSulla controfacciata \u00e8 collocata un'enorme tela di Gennaro Abbate (allievo di Giuseppe Simonelli), raffigurante l\u2019\"Adorazione dei Magi\" (datata 1735). Nel resto della chiesa si ammirano altre opere pittoriche di pregio, riconducibili ad artisti come Giovanni Bernardino Azzolino, Giacinto Diano, Antonio Sarnelli e Francesco Giordano.\nOpposto all'entrata c'\u00e8 un corridoio che conduce alla sala delle confessioni e al chiostro, una delle aree pi\u00f9 apprezzate del complesso religioso, al centro del quale \u00e8 sito il pozzo; il chiostro \u00e8 circondato da diverse stanze che un tempo ospitavano le aule del liceo classico. Proseguendo all'interno del chiostro, in direzione opposta all'uscita sulla strada principale, c'\u00e8 un altro edificio, adibito in parte ad albergo e in parte a museo degli ex voto. Di fianco alla chiesa principale, sul versante occidentale, c'\u00e8 poi il campanile che si affaccia su un giardinetto.\nIl santuario \u00e8 inoltre tappezzato di ex voto, espressione dell'arte popolare di cinque secoli che nella loro ingenuit\u00e0 ben rappresentano la vita popolare dal quattrocento in poi; sono oggetti di grande suggestione che documentano anche le spaventose ed eroiche condizioni del popolo campano.\nOrgano a canne.\nSulla cantoria dell'abside, si trova l'organo a canne Tamburini \"opus 562\", costruito nel 1968 riutilizzando la cassa e parte del materiale fonico del precedente organo settecentesco. Lo strumento dispone di 49 registri, \u00e8 a trasmissione elettrica ed ha tre tastiere di 61 note ciascuna e una pedaliera concavo-radiale di 32.\nCulto.\nLa devozione alla Vergine SS.ma dell'Arco \u00e8 molto diffusa in molte zone della Campania e in particolare nella provincia di Napoli. Nella localit\u00e0 Civita Giuliana di Pompei vi \u00e8 una chiesa con questo titolo la stessa cosa vale per i comuni di Vietri sul Mare e Pesco Sannita.\nInoltre, sono presenti alcune edicole votive a Castellammare del Golfo, in provincia di Trapani."}
{"id": "1818505", "revid": "767487", "url": "https://it.wikipedia.org/wiki?curid=1818505", "title": "Guillaume Moullec", "text": ""}
{"id": "1818506", "revid": "125464193", "url": "https://it.wikipedia.org/wiki?curid=1818506", "title": "Jens Ludwig", "text": "Biografia.\nJens nasce a Fulda nel 1977 ed inizia a suonare la chitarra all'et\u00e0 di 7 anni. Smette pochi mesi dopo e riprende definitivamente all'et\u00e0 di 12 anni. Con i suoi compagni di scuola fonda gli Edguy pochi anni dopo.\nDal 2017 gli Edguy sono in pausa.\nCon un post sui suoi canali social degli Edguy, Jens Ludwig ha annunciato di essere entrato a far parte dei The Grandmaster con i quali pubblicher\u00e0 il nuovo album Skywards per la Frontiers Music Srl. , disco d\u2019esordio intitolato \u201cSkywards\u201c, il 14 ottobre 2021, anticipato dal singolo \u201cSomeday Somehow\u201c.\nRuolo.\nJens \u00e8 il chitarrista solista della band (anche se alcuni assoli vengono eseguiti dal suo collega Dirk Sauer) e, dall'album Vain Glory Opera in poi, \u00e8 anche compositore assieme a Tobias Sammet. Ha fatto anche parte del supergruppo Avantasia e ha contribuito ad incidere, quale chitarrista solista addizionale, i primi due album: The Metal Opera - Part I e The Metal Opera - Part II.\nStrumentazione.\nAttuale:\nPassata:"}
{"id": "1818507", "revid": "115366370", "url": "https://it.wikipedia.org/wiki?curid=1818507", "title": "Serafino Biagioni", "text": "Professionista tra il 1945 ed il 1956, annovera tra le sue vittorie due tappe al Giro d'Italia e due al Tour de France 1951, in cui indoss\u00f2, l'unico della squadra nazionale di quell'anno, la maglia gialla di leader della classifica generale.\nCarriera.\nCorse per le pi\u00f9 importanti squadre ciclistiche, in particolare per la Viscontea, la Fronte della Giovent\u00f9 Dulux, la Benotto, la Viani Cral Imperia, la Bottecchia, la Legnano, la Ganna, l'Adria Rennstall, la Bartali, la Doniselli e la Libero, distinguendosi come passista potente, veloce e fidatissimo gregario di Gino Bartali.\nRivelazione del Giro d'Italia del 48, entr\u00f2 a far parte della nazionale italiana al Tour de France 1948, Tour storico per le vicende italiane, vestir\u00e0 la maglia azzurra per quattro edizioni della Grande Boucle, partecipando a molte vittorie della squadra azzurra di ciclismo insieme ai Fausto Coppi e Gino Bartali.\nDa professionista vinse due tappe al Giro d'Italia, nel 1949 e nel 1951; nello stesso 1951 raggiunse la massima celebrit\u00e0 e la ribalta internazionale. Con la maglia della nazionale italiana, infatti, oltre alla vittoria riportata al Giro d'Italia, vinse due tappe al Tour de France 1951, la Dax &gt; Tarbes con la scalata pirenaica dell'Aubisque con cui raggiunse il secondo posto in classifica generale, e la Parigi &gt; Caen dove, dopo una lunga fuga in solitaria, giunse sul traguardo con oltre dieci minuti di vantaggio sugli inseguitori.\nLa vittoria gli permise di indossare, unico italiano in quell'anno, la maglia gialla di leader della classifica generale del Tour. Famosa fu la sua frase al termine della corsa al radiocronista Ferretti che lo intervistava: \u00abanche le querce fanno i limoni\u00bb.\nStanti le potenzialit\u00e0 espresse in tutto il tour, scuotendo a pi\u00f9 riprese la graduatoria generale, dimostr\u00f2 di avere le capacit\u00e0 di competere per la vittoria finale. \nAl rientro in Italia vi furono aspre polemiche con il C.T. della nazionale per la gestione di Biagioni all'interno della squadra azzurra, polemiche derivate soprattutto dal mancato successo di fine Tour e successivamente rafforzate dal ritiro della squadra azzurra l'anno precedente (1950).\nOttenne anche altri prestigiosi successi in Italia, oltre alle tappe del giro d'Italia, come il Giro dell'Emilia nel 1939, il Gran Premio Industria e Commercio di Prato nel 1945, una tappa con arrivo a Frosinone per il Giro del Lazio nel 1949, oltre che al G.P. di Sassari (1955) e alle edizioni del 1955 e 1956 della Coppa Federale Pisa.\nMor\u00ec il 14 febbraio 1983 in un incidente stradale, mentre stava andando al funerale di una sorella\nIn sua memoria dal 1984, nel periodo primaverile, si tiene annualmente a Barile/Pistoia il Gran Premio Serafino Biagioni, gara ciclistica riservata agli juniores; nel palmar\u00e8s risultano presenti nomi di ciclisti poi divenuti professionisti, quali Fornaciari, Scinto e Garzelli.\nNel 2005, in seguito al passaggio del Giro d'Italia da Pistoia, dal comitato di tappa e dalla Provincia gli \u00e8 stato intitolato il traguardo della tappa del 14 maggio ed \u00e8 stata apposta una lapide commemorativa in ricordo delle sue imprese presso la casa natia di Barile (PT).\nNel 2008 a Follonica, in occasione del passaggio del 91\u00ba Giro d'Italia, vi \u00e8 stata una cerimonia organizzata dall'Amministrazione Comunale, dove insieme alla famiglia di Serafino che qui risiede, sono state commemorate le vicende e le imprese dell'indimenticato campione."}
{"id": "1818508", "revid": "599013", "url": "https://it.wikipedia.org/wiki?curid=1818508", "title": "Fr\u00e9d\u00e9ric Da Rocha", "text": ""}
{"id": "1818514", "revid": "599013", "url": "https://it.wikipedia.org/wiki?curid=1818514", "title": "Bobby Bell", "text": "Carriera.\nLa carriera di Bobby Bell ad alto livello inizi\u00f2 nella University of Minnesota, ottenendo anche un \"Outland Trophy\" nel 1962.\nAl termine della carriera universitaria, Bell venne scelto, anche se non in posizioni di rilievo, nel \"draft\" del 1963 sia della NFL che della AFL.\nLa sua scelta cadde sui Kansas City Chiefs, all'epoca nella AFL, squadra con la quale svolse tutta la sua carriera, durata 12 stagioni.\nBobby Bell era un giocatore piuttosto eclettico, ricoprendo nei Chiefs due ruoli difensivi, quello di linebacker e quello di defensive end, dopo che nelle scuole superiori aveva giocato addirittura in attacco nel ruolo di quarterback. Grazie alla sua buona struttura fisica, era un giocatore piuttosto veloce sul breve, a cui viene attribuito un tempo non ufficiale di 4\"5 sulle 40 yards ad ostacoli.\nPalmar\u00e8s.\nTra i numerosi riconoscimenti a livello individuale, si ricordano:\nStatistiche.\nRealizz\u00f2 inoltre un touchdown sull'unico ritorno di kickoff effettuato in carriera, per 53 yards"}
{"id": "1818515", "revid": "123416251", "url": "https://it.wikipedia.org/wiki?curid=1818515", "title": "Pham Xuan Tong", "text": "I suoi maestri sono stati lo zio Pham Tru, della scuola Tradizionale Vietnamita, e Chau Quan Ky, della Scuola cinese. Nel 1968 si \u00e8 recato in Francia, dove ha conosciuto la cultura occidentale. Nel 1981 ha fondato il Qwan Ki Do.\nBiografia.\nNato il 17 luglio 1947 a Ninh Binh, nei pressi della citt\u00e0 di Nam Dinh ( Tonchino ), nel Vi\u00eat Nam, incontra all'et\u00e0 di dieci anni il Maestro Chau Quan Ky (Scuola Cinese) che decide di prenderlo come discepolo iniziandolo alle Arti Marziali. Gode anche degli insegnamenti di suo zio Pham Tru (Scuola Tradizionale Vietnamita. Nel 1968 si trasferisce in Francia per completare gli studi, adattandosi cos\u00ec anche alla psicologia europea.\nIl suo messaggio oggi \u00e8 divulgato attraverso la World Union of Qwan Ki Do - Quan Khi Dao l'Organizzazione che coordina il lavoro di Organizzazioni Nazionali presenti in una trentina di paesi nel mondo.\nAutorit\u00e0 pubbliche gli hanno concesso diverse onorificenze: M\u00e9daille d'argent de l'Ordre de l'Etoile Civique National 1982 Grand prix Humanitaire De France 1983 Membre de l'Academie Des Sciences de Rome 1981 Pr\u00e9sentation exceptionnelle par la D\u00e9l\u00e9gation Permanente de l'Ambassade du Vi\u00eat Nam aupr\u00e8s de l'UNESCO \u00e0 Paris 1991. Eletto Maestro dell'anno nel 1982, e Maestro e Personalit\u00e0 dell'anno nel 1983 dal sondaggio delle riviste Samurai-Banzai e Sportivo. "}
{"id": "1818517", "revid": "767487", "url": "https://it.wikipedia.org/wiki?curid=1818517", "title": "Aur\u00e9lien Capoue", "text": "\u00c8 il fratello maggiore di \u00c9tienne Capoue, anch'egli calciatore."}
{"id": "1818525", "revid": "1924342", "url": "https://it.wikipedia.org/wiki?curid=1818525", "title": "The Sydney Morning Herald", "text": "The Sydney Morning Herald (SMH) \u00e8 un quotidiano australiano pubblicato da Fairfax Media a Sydney. Fu fondato nel 1831 come \"Sydney Herald\". \u00c8 il pi\u00f9 vecchio quotidiano pubblicato ancora oggi in Australia.\nStoricamente \u00e8 un giornale politicamente conservatore."}
{"id": "1818529", "revid": "767487", "url": "https://it.wikipedia.org/wiki?curid=1818529", "title": "Retrospective II", "text": "Retrospective II \u00e8 una raccolta della rock band canadese Rush pubblicata il 3 giugno 1997; lo stesso giorno uscirono in versione \"remaster\" gli album del trio da \"Moving Pictures\" ad \"Hold Your Fire\". La compilation non ebbe un gran successo di vendite visto che non riusc\u00ec ad entrare nella Billboard Top 200, avendo venduto nella prima settimana d'uscita solamente 3717 copie. Questo disco \u00e8 stato ristampato come CD 2 della compilation \"Gold\" del 2006."}
{"id": "1818538", "revid": "599013", "url": "https://it.wikipedia.org/wiki?curid=1818538", "title": "Jurij \u017dirkov", "text": "Biografia.\nIl padre, Valentin Ivanovi\u010d \u017dirkov, era operaio nella fabbrica della \"Revtrud\" mentre la madre era una postina; i due ebbero quattro figli, tre maschi e una femmina. Jurij era il secondogenito, e la famiglia era abbastanza povera: per mantenerlo impegnato, i genitori lo mandavano a giocare a calcio nel campo vicino a casa.\n Il suo primo allenatore fu Valerij Vasil'evi\u010d \u0160arapov, che lo allen\u00f2 anche nel suo primo torneo calcistico, quello di Kamy\u0161in, quando venne nominato \"miglior centrocampista del torneo\". Il fratello pi\u00f9 giovane, Nikolaj, milita invece nelle giovanili del CSKA Mosca.\nSi \u00e8 sposato con Inna, modella russa, vincitrice del titolo \"Signora Russia\" () nel 2012, da cui ha avuto due figli; l'8 settembre 2008 \u00e8 nato il loro primo figlio, Dmitrij. Ha subito due incidenti d'auto nella sua vita: il primo nel gennaio 2005 a Tambov, quando rimase solo lievemente ferito dopo aver colpito un palo nel tentativo di evitare un gruppo di ciclisti; il 18 dicembre 2008 l'altro, a Kaliningrad, dal quale esce ancora illeso.\nCaratteristiche tecniche.\n\u017dirkov \u00e8 un calciatore molto duttile: pu\u00f2 essere schierato in ogni posizione della fascia mancina, da terzino ad ala. Dotato di corsa esplosiva anche se non velocissima, propende pi\u00f9 per la fase offensiva anche grazie all'ottimo tiro dalla lunga distanza.\nCarriera.\nClub.\nSpartak Tambov.\n\u017dirkov comincia la propria carriera allo Spartak Tambov, squadra della propria citt\u00e0 natale, con il quel segna 26 gol in 74 partite giocando come ala sinistra.\nCSKA Mosca.\nSi accasa al CSKA Mosca il 15 gennaio 2004. Debutta ufficialmente con i \"Koni\" il 7 marzo, nella Supercoppa di Russia contro lo Spartak Mosca. La vittoria per 3-1 dei rosso-blu d\u00e0 al giovane \u017dirkov il suo primo trofeo. Debutta in Champions League il 27 luglio contro gli azeri del Neft\u00e7i Baku. Dopo il passaggio del turno con un agevole 2-0 complessivo, gioca anche contro i pi\u00f9 ostici scozzesi del Rangers, contro i quali i russi riescono egualmente a passare il turno con un complessivo 3-2.\nIl 18 maggio 2005, allo stadio Jos\u00e9 Alvalade di Lisbona, con il suo CSKA vince la Coppa UEFA, trionfando 3-1 sui portoghesi dello Sporting Lisbona; nell'occasione gioca da centrocampista esterno di sinistra e realizza una rete al 65'. Il suo gol contro l'Amburgo nella Champions League 2006-07 \u00e8 stato scelto come gol pi\u00f9 bello della competizione dal magazine dell'UEFA \"Goal\". Ha giocato 6 volte nella fase a gironi, segnando 1 volta.\nDebutta nella Coppa dei Campioni della CSI, un torneo disputato dalle nazioni appartenenti alla Comunit\u00e0 degli Stati Indipendenti, contro i bielorussi del FC Gomel, venendo sostituito al 70', col risultato finale sul 2-2. Nella seconda partita, contro gli uzbeki del Paxtakor Tashkent gioca tutti i 90' del 2-1 finale, cos\u00ec come nella terza partita, contro i tagiki dello Tursunzoda conclusasi 2-1.\nNel settembre 2008, poi, gioca in Coppa UEFA contro i croati dello Slaven, gli spagnoli del Deportivo la Coru\u00f1a, i francesi del Nancy, gli olandesi del Feyenoord e i polacchi del Lech Pozna\u0144, confezionando vari assist contro Nancy e Feyenoord e segnando contro il Pozna\u0144.\nNel 2009 gioca tre partite a livello europeo, due contro l'Aston Villa e una contro lo Shakhtar Donetsk, segnando nella seconda e facendosi squalificare dall'arbitro nella terza.\nChelsea.\nIl 6 luglio 2009 si accasa al Chelsea, dopo aver firmato un contratto quadriennale, per 18 milioni di sterline, cifra che, superando di tre milioni i 15 spesi dall'Arsenal nel gennaio 2009 per Andrej Ar\u0161avin, fanno di \u017dirkov il giocatore russo pi\u00f9 costoso di sempre. Segna gi\u00e0 al proprio debutto in un'amichevole contro il Milan, e il suo si rivela il gol-vittoria. Una volta superato un infortunio al ginocchio, comincia a lottare seriamente per una maglia da titolare. Debutta ufficialmente con il Chelsea il 23 settembre, in Carling Cup, contro il QPR, giocando da terzino sinistro. Il 25 novembre debutta in Champions League contro il Porto giocando ancora come terzino sinistro e creando l'occasione per il gol del compagno Nicolas Anelka. Debutta in Premier League solo il 20 dicembre, subentrando a Joe Cole contro il West Ham. La prima da titolare nel massimo campionato inglese \u00e8 invece il 28 dicembre, in un vittorioso 2-1 al Fulham. A causa dell'infortunio del compagno Ashley Cole contro l'Everton il 10 febbraio 2010, che tiene fuori causa il nazionale inglese per 3 mesi, diventa la prima scelta per la casella sinistra della difesa a 4 di Carlo Ancelotti. \u00c8 uno dei migliori del Chelsea negli ottavi di Champions League contro l'Inter, fermando molte opportunit\u00e0 da rete degli avversari, ma perdendo 2-1. Nel ritorno a Stamford Bridge non \u00e8 presente in campo, e il Chelsea, con un altro 1-0, che significa un totale di 3-1 per l'Inter, viene eliminato dalla competizione. Il 13 aprile 2010 viene nominato \"Uomo del match\" contro il Bolton, anche se nel primo tempo si scontra duramente con il capitano avversario Kevin Davies, rimediando un infortunio da 4 punti di sutura in testa. La sua prima stagione ai \"Blues\" \u00e8 la pi\u00f9 prolifica di sempre, col \"double\" di campionato ed FA Cup.\nRitorno in Russia.\nIl 6 agosto 2011 si trasferisce all'An\u017ei per 15 milioni di euro, dopo aver firmato un contratto quinquennale. Segna il suo primo gol in campionato il 29 ottobre nella vittoria per 2-1 contro l'.\nIl 16 agosto 2013 viene ceduto insieme ai compagni di squadra Igor' Denisov e Aleksandr Kokorin alla Dinamo Mosca per 45 milioni di euro complessivi.\nZenit.\nNel mercato invernale di gennaio 2016 passa allo Zenit dopo 2 anni passati nella Dinamo Mosca. Il 16 febbraio 2016 trova la prima presenza con la maglia dello Zenit nella gara d'andata degli ottavi di finale di UEFA Champions League giocata e persa 1-0 in Portogallo contro il Benfica.\nChimki.\nIl 13 gennaio 2022 firma peri il .\nNazionale.\nIl 9 febbraio 2005 ha esordito con la nazionale nell'amichevole persa per 2-0 contro l'Italia a Cagliari.\nHa fatto parte dei 23 convocati per gli Europei 2008, rientrando alla fine della competizione nel miglior 11 del torneo; la sua squadra, dopo aver eliminato a sorpresa l'Olanda ai quarti per 3-1, ha poi perso la semifinale per 3-0 con la Spagna futura vincitrice del torneo.\nNell'ottobre 2008 viene inserito nella lista dei 30 candidati al Pallone d'oro.\nIl 18 novembre 2009 riceve il suo primo cartellino rosso con la maglia della nazionale, ricevendo una doppia ammonizione nei minuti finali della sconfitta esterna (1-0) contro la Slovenia.\nL'8 giugno 2012 esordisce da titolare agli Europei nella partita contro la Repubblica Ceca (4-1). Viene convocato per i Mondiali 2018, dov'\u00e8 protagonista con la squadra fino agli ottavi di finale in cui esce nell'intervallo per infortunio; l'infortunio gli fa terminare la competizione in anticipo, ma non impedisce ai russi di eliminare a sorpresa la Spagna agli ottavi (dopo i calci di rigore), anche se gli fa saltare il quarto di finale in cui gli \"Orsi\" perdono ai rigori contro la Croazia futura seconda del torneo.\nAl termine del torneo annuncia il proprio ritiro dalla Nazionale.\nTuttavia nel marzo 2019 torna in Nazionale, con cui raggiunge quota 100 presenze il 18 novembre 2020 nella sconfitta per 5-0 contro la in Nations League.\nConvocato per Euro 2020, il 12 giugno 2021, durante la partita contro il (persa 3-0 dai russi), esce dopo 43 minuti a causa di un infortunio alla coscia; tre giorni dopo viene comunicato che a causa di questo infortunio non potr\u00e0 pi\u00f9 giocare partite durante la competizione.\nStatistiche.\nPresenze e reti nei club.\n\"Statistiche aggiornate al 12 giugno 2021.\""}
{"id": "1818539", "revid": "643662", "url": "https://it.wikipedia.org/wiki?curid=1818539", "title": "Yuri Zhirkov", "text": ""}
{"id": "1818540", "revid": "852634", "url": "https://it.wikipedia.org/wiki?curid=1818540", "title": "Juli Minoves Triquell", "text": "Biografia e carriera.\nHa studiato prima alla Facolt\u00e0 di Economia dell'Universit\u00e0 di Friburgo, in Svizzera, e dopo alla Facolt\u00e0 di Scienze Politiche dell'Universit\u00e0 di Yale, negli Stati Uniti.\nNel 1993 \u00e8 diventato il primo diplomatico del Principato di Andorra. Ambasciatore presso le Nazioni Unite, gli Stati Uniti e il Canada, nel 1998 diventa ambasciatore a Madrid, non residente per l'Inghilterra, la Finlandia, la Svizzera e l'OMC. A New York ha lavorato insieme al suo collega, l'ambasciatore italiano Paolo Fulci.\nNel 2001 \u00e8 stato nominato Ministro degli esteri del Principato di Andorra e ha negoziato i nuovi accordi di Andorra con l'Unione europea (fiscalit\u00e0 del risparmio, e il grande accordo di cooperazione). Nel luglio 2004 il suo incontro a Roma con l'allora Ministro Franco Frattini - in quel momento Presidente del Consiglio dell'Unione europea - ha permesso di avanzare molto sul negoziato andorrano. Franco Frattini e Juli Minoves si sono incontrati ancora a Merano per lavorare sulla politica europea di Andorra.\nNel 2005 \u00e8 stato scelto ancora una volta come Ministro degli esteri, come Ministro della cooperazione e come Ministro della cultura. In questo senso, ha sviluppato un buon rapporto con l'Italia e particolarmente con l'allora Ministro dei beni e delle attivit\u00e0 culturali Francesco Rutelli. Hanno organizzato insieme un evento culturale importante ad Alghero nel 2007, dov'era presente anche il Presidente del Parlamento andorrano, Joan Gabriel i Estany: il premio di letteratura in lingua catalana \"Carlo Magno\".\nNel 2007 ha lasciato il Ministero degli Esteri per dedicarsi appieno alla politica interna ed \u00e8 diventato Ministro portavoce del Governo, dello Sviluppo Economico, del Turismo, della Cultura e dell'Universit\u00e0.\n\u00c8 anche presidente di varie istituzioni andorrane come l'Istituto Giuridico, Economico e delle Finanze di Andorra (JEF), la societ\u00e0 pubblica Andorra Turismo, l'Orchestra Nazionale Classica di Andorra (ONCA, dirige il maestro italiano Marzio Conti), il Teatro Nazionale di Andorra (ENA). \u00c8 membro del patronato del Museu nacional d'art de Catalunya (MNAC) a Barcellona.\nHa pubblicato un romanzo, \"Segles de Memoria\", che ha vinto il premio nazionale Fiter i Rossell nel 1989. Ha ricevuto nel 1997 la Gran Croce dell'Ordine al Merito del Portogallo."}
{"id": "1818544", "revid": "1745361", "url": "https://it.wikipedia.org/wiki?curid=1818544", "title": "Cichiro", "text": "Nella mitologia greca, Cichiro era il nome del figlio del re della Caonia.\nIl mito.\nVi erano due giovani innamorati, Antippe e un ragazzo di cui il nome non \u00e8 riportato nelle fonti. Tale coppia di nascosto dai loro genitori (la donna era di origine nobili l'uomo no), si incontrarono in un bosco. Proprio in quel momento passava per caso Cichiro alle prese con una pantera che inseguiva, si avvicin\u00f2 abbastanza alla coppia per farli insospettire e nascondere, soltanto che il cacciatore pensava che Antippe fosse proprio l'animale a cui stava dando la caccia, lesto scagli\u00f2 la sua lancia e trafisse la donna. Cichiro pensando che avesse ucciso l'animale si avvicin\u00f2 e quando comprese cosa avesse fatto fugg\u00ec via in preda alla follia, salito sul suo cavallo si diresse contro una roccia e mor\u00ec\nPareri secondari.\nSi racconta che furono erette delle mura nel luogo dove mor\u00ec Cichiro e venne fondata una citt\u00e0 con il suo nome."}
{"id": "1818549", "revid": "2151778", "url": "https://it.wikipedia.org/wiki?curid=1818549", "title": "Fairfax Media", "text": "Fairfax Media Limited era una delle pi\u00f9 grandi e diversificate compagnie australiane di mezzi di comunicazione. Il gruppo possedeva quotidiani, riviste, radio e media digitali che operavano in Australia e Nuova Zelanda.\nFairfax Media fu fondata dalla famiglia Fairfax come ohn Fairfax Holdings ma persero il controllo dell'azienda l'11 dicembre 1990.\nA maggio 2008 Fairfax Media aveva una capitalizzazione di mercato di oltre 5 miliardi di dollari.\nEra proprietaria dei quotidiani australiani: \"The Sydney Morning Herald\", \"The Australian Financial Review\", dei quotidiani regionali \"Illawarra Mercury\", \"The Newcastle Herald\", \"The Border Mail\" (Albury-Wodonga) e \"Warrnambool Standard\".\nI magazine che possedeva invece erano: \"Business Review Weekly\", \"AFR Smart Investor\", \"AFR Magazine\" e \"AFR Boss\", \"CFO Australia\".\nLe radio possedute erano: 2UE, 3AW, Magic 1278, 4BC, 4BH, 6PR, 96fm acquisite da Southern Cross Broadcasting.\nIn Nuova Zelanda possedeva i giornali: \"Independent Newspapers Limited\" (\"INL\"), incluso il \"The Dominion Post\" a Wellington, il \"The Christchurch Press\" a Christchurch e il \"The Sunday Star-Times\" a Auckland e questi periodici:\nL'ultimo presidente del gruppo fu Nick Falloon e l'amministratore delegato fu Greg Hywood. \nIl 26 luglio 2018, Fairfax Media e Nine Entertainment Co. hanno annunciato di aver concordato i termini per una fusione tra le due societ\u00e0 per diventare la pi\u00f9 grande societ\u00e0 di media australiana. Gli azionisti di Nine Entertainment Co. hanno preso il 51% della nuova entit\u00e0 e gli azionisti di Fairfax il 49%. Fairfax Media \u00e8 stata quindi rimossa dall'Australian Securities Exchange nel dicembre 2018. Le sue risorse editoriali metropolitane continuano a essere pubblicate dal gruppo come Nine Publishing. Molte delle sue altre risorse, come le partecipazioni dei media della comunit\u00e0 (ad esempio Australian Community Media) e il suo ramo eventi, sono destinate ad essere vendute ad altre entit\u00e0."}
{"id": "1818558", "revid": "1745361", "url": "https://it.wikipedia.org/wiki?curid=1818558", "title": "Antippe", "text": "Nella mitologia greca, Antippe era il nome di una ragazza sventurata di cui si racconta nel mito.\nIl mito.\nAntippe viveva tranquillamente nella Caonia. Lei era giovane, di nobili origini ed era bella, riusc\u00ec ad incontrare nel regno un ragazzo ma costui era di umili origini, Antippe ben sapeva che i suoi genitori non avrebbero mai permesso tale unione. La ragazza comunque non smise di vedere il giovane e lo incontrava in gran segreto in un bosco sacro che si trovava li vicino. Una di quelle sere furono disturbati da dei rumori sospetti, subito i due si nascosero in tutto quel fogliame, il ragazzo che stava correndo in quel bosco si chiamava Cichiro e stava dando la caccia a degli animali. Vedendo le foglie muoversi penso che si trattasse di una preda e cos\u00ec uccise Antippe."}
{"id": "1818562", "revid": "1305772", "url": "https://it.wikipedia.org/wiki?curid=1818562", "title": "Clima di Grosseto", "text": "Il clima di Grosseto \u00e8 mitigato dalla vicinanza del mare e presenta estati calde ma costantemente ventilate dalla brezza marina di ponente ed inverni non particolarmente freddi. Secondo la classificazione climatica proposta da Thornthwaite basata sul cosiddetto \"Moisture Index\", la citt\u00e0 di Grosseto \u00e8 contraddistinta da un clima subarido C, mesotermico B\u2032, con eccedenza moderata invernale s (deficit idrico tra aprile e settembre di circa 300\u00a0mm) e concentrazione estiva dell'efficienza termica b\u2032, caratteristiche comuni a gran parte della fascia costiera della Maremma grossetana e laziale. Secondo recenti studi, l'area su cui si estende una parte del territorio comunale risulta a rischio desertificazione.\nFitoclima.\nA livello fitoclimatico, l'intero territorio comunale di Grosseto \u00e8 includibile nella sottozona calda del Lauretum del 2\u00ba tipo, che interessa analogamente l'intero tratto costiero e l'entroterra pianeggiante e di bassa collina di tutta la provincia.\nTemperature.\nLe temperature medie annue si attestano attorno ai 15\u00a0\u00b0C nelle aree pianeggianti, con valori medi attorno agli 8\u00a0\u00b0C in gennaio e prossimi ai 24\u00a0\u00b0C in luglio.\nLe temperature massime estive raggiungono, in genere, i 30-32\u00a0\u00b0C nella tarda mattinata o nel primissimo pomeriggio, prima dell'arrivo della brezza che pu\u00f2 entrare sia dal terzo che dal quarto quadrante della rosa dei venti, spesso con intensit\u00e0 compresa tra i 10 e i 15 nodi; nei rari casi in cui gli anticicloni estivi determinano ventilazione costante al suolo dal primo quadrante, le temperature massime possono impennarsi anche oltre i 35\u00a0\u00b0C nel pomeriggio inoltrato. Al contrario, in inverno possono verificarsi situazioni con cielo sereno e calma assoluta di vento con conseguente escursione termica tra le temperature massime, anche oltre i 15\u00a0\u00b0C, e le minime, prossime allo zero. In caso di venti freddi settentrionali od orientali di intensit\u00e0 moderata o sostenuta, le massime si assestano invece sui 10-11\u00a0\u00b0C e le minime restano superiori di alcuni gradi allo zero; l'eventuale calma di vento notturna con cielo sereno, che segue eventi di questo tipo, pu\u00f2 determinare tra met\u00e0 dicembre e met\u00e0 febbraio deboli gelate mattutine (molto raramente sotto i -2\u00a0\u00b0C di minima).\nPrecipitazioni.\nLe precipitazioni, piuttosto contenute e concentrate soprattutto nel periodo autunnale, sono generalmente di breve durata, talvolta a carattere temporalesco: \u00e8 raro che piova per l'intera giornata. Le piogge pi\u00f9 intense e copiose si verificano con venti di libeccio innescati da depressioni stazionarie situate tra il Sahara algerino e la Sardegna (mediamente non pi\u00f9 di 2-3 volte all'anno); fenomeni brevi ma molto intensi possono essere portati da episodici temporali pomeridiani estivi di natura termoconvettiva che raggiungono occasionalmente le aree pianeggianti e, ancor pi\u00f9 raramente, la fascia costiera. Le nevicate, eventi pi\u00f9 unici che rari, si verificano in pianura solo in caso di un intenso e persistente raffreddamento al suolo, seguito da rapidissime discese di aria polare verso il Mediterraneo occidentale e l'Africa nord-occidentale, da dove si innescano venti di libeccio insolitamente gelidi che, caricandosi di umidit\u00e0, sono in grado di portare precipitazioni nevose anche al livello del mare nell'area grossetana (storico evento accaduto nel 1956 e nel 1985).\nDati estremi.\nPrendendo in esame i valori estremi relativi alle temperature e alle precipitazioni, vanno ricordati i +41,0\u00a0\u00b0C registrati nella stazione meteorologica di Grosseto Centro il 9 agosto 1956 e i +40\u00a0\u00b0C raggiunti e superati in varie altre stagioni estive, anche se generalmente per non pi\u00f9 di 1-2 giorni nello stesso anno, mentre tra i valori minimi spiccano, su tutti, i -13\u00a0\u00b0C registrati l'11 gennaio 1985 per effetto albedo.\nL'anno pi\u00f9 siccitoso in assoluto della storia \u00e8 stato il 1945 con meno di 290\u00a0mm totali, mentre le precipitazioni massime si sono registrate nel remoto 1928 con quasi 1100\u00a0mm totali. Tutti i suddetti valori risultano difficilmente ripetibili, perch\u00e9 dovuti a particolari ed anomale circolazioni atmosferiche che si sono verificate a larga scala; tuttavia, per quanto riguarda le precipitazioni, va segnalato che dal 1991 in poi si \u00e8 assistito ad una sensibile diminuzione dei valori medi annui rispetto a quelli degli anni precedenti , con valori inferiori ai 400\u00a0mm annui negli anni 1993, 1995, 1997, 2000, 2003 e 2007.\nEliofania.\nIn base ai dati estrapolati dalle rilevazioni dell'eliofania in Italia, tra tutti i capoluoghi di provincia, Grosseto \u00e8 una delle citt\u00e0 che conta mediamente il maggior numero di giornate con cielo sereno nell'arco dell'anno. Risultano essere frequenti, specialmente durante la stagione primaverile ed estiva, ma talvolta anche in inverno, prolungati periodi di giornate soleggiate, soprattutto nell'area del territorio comunale che si affaccia sulla costa.\nNebbia.\nLa nebbia risulta un fenomeno rarissimo e di breve durata, mediamente si verifica 3-4 volte all'anno e soltanto nelle prime ore del mattino. La scarsit\u00e0 di tale fenomeno favorisce l'elevata eliofania.\nMicroclimi.\nData la vastit\u00e0 del comune che supera i 400\u00a0km\u00b2, le aree a nord e ad est della citt\u00e0 fanno registrare valori di precipitazioni un po' pi\u00f9 elevati, e situazioni termiche leggermente pi\u00f9 continentali rispetto alle aree occidentali e meridionali del territorio comunale che raggiungono la fascia costiera.\nOltre ai dati delle suddette stazioni meteorologiche relative alle medie calcolate nel trentennio 1961-1990, vanno segnalati i dati climatici medi relativi al trentennio 1951-1980, forniti da altre stazioni situate all'interno del territorio comunale, facenti capo al servizio idrologico. Di seguito, \u00e8 riportata una tabella riepilogativa realativa alle medie climatiche delle varie localit\u00e0."}
{"id": "1818578", "revid": "1543377", "url": "https://it.wikipedia.org/wiki?curid=1818578", "title": "Leges Langobardorum", "text": "L'espressione latina Leges Langobardorum (in italiano \"Le leggi dei Longobardi\") indica l'insieme della legislazione emanata dai Longobardi in Italia. Il \"corpus\" si compone di elementi differenti: alla base originaria costituita dall'Editto di Rotari, emanato da re Rotari nel 643 ma che raccoglie una lunga tradizione orale precedente, si sono nel corso dei decenni aggiunte numerose integrazioni e correzioni, introdotte dai successori di Rotari. L'insieme delle \"Leges Langobardorum\", che include anche decreti promulgati dopo la caduta del Regno longobardo (774) nei territorio rimasti sotto il controllo dei Longobardi in Italia meridionale (la \"Langobardia Minor\" ridotta al Ducato di Benevento), costituiscono la base del diritto longobardo e sono raccolte, in tutto o in parte, nelle due edizioni del \"Liber legis Longobardorum\" (\"Libro delle leggi dei Longobardi\").\nStruttura.\nLe \"Leges Langobardorum\" si compongono di numerosi apporti successivi, che integrano o correggono la legislazione precedente:"}
{"id": "1818581", "revid": "1543377", "url": "https://it.wikipedia.org/wiki?curid=1818581", "title": "Lipofilling", "text": "L'intervento di lipofilling (composto del greco \u03bb\u03af\u03c0\u03bf\u03c2, \"l\u00ecpos\", \u00abgrasso\u00bb e dell'inglese \"to fill\", \u00abriempire\u00bb) \u00e8 un intervento che, mediante l'utilizzo del proprio tessuto adiposo, pu\u00f2 modificare i contorni e le forme corporee anche in maniera permanente senza infiltrazione di sostanze estranee all'organismo, ma con tessuto autologo.\nCome per la liposcultura viene aspirato il grasso da zone in cui esso \u00e8 particolarmente abbondante tramite cannule di 3-5\u00a0mm di diametro e successivamente, con un meccanismo di lavaggio, decantaazione o centrifugazione, viene isolato dal resto dell'aspirato (sangue, plasma, tessuto connettivo, etc.).\nUna volta preparato, il grasso viene inoculato come altri filler (acido ialuronico, collagene, etc.) nei tessuti molli quali derma, tessuto adiposo o muscoli delle zone corporee da modificare con aumento volumetrico. Una parte variabile tra il 30 ed il 70% del grasso potrebbe essere riassorbito; il rimanente, una volta attecchito, rimane nella sede di impianto permanentemente. L'intervento pu\u00f2 essere eseguito in anestesia locale con sedazione in regime di day-surgery.\nIl postoperatorio \u00e8 caratterizzato da ecchimosi, ematomi, edema; i punti vengono rimossi in 7\u00aa-8\u00aa giornata.\nGrazie al lipofilling si possono aumentare anche i volumi del volto e posticipare l'intervento di lifting facciale, riempiendo le rughe e distendendo la cute ormai con ipotono e ipotrofia.\nIl grasso grazie alle cellule staminali in esso contenute ha un effetto rigenerativo sui tessuti oltre che di mero aumento di volume."}
{"id": "1818582", "revid": "767487", "url": "https://it.wikipedia.org/wiki?curid=1818582", "title": "Hearts Grow", "text": "Gli Hearts Grow sono una band J-pop/J-rock.\nStoria.\nOriginariamente formata da tre uomini e tre donne (il batterista Y\u016bya, nel frattempo ha lasciato la band), cominciano dal 2004 a suonare per le strade del distretto di Motobu, in Okinawa, e producono autonomamente il loro primo singolo \"Grow!!\" nel 2005.\nDa allora hanno conosciuto un discreto successo nel sol levante con all'attivo, finora, tre dischi e cinque singoli.\nCuriosit\u00e0.\nAlcune loro canzoni sono famose in rete, essendo le sigle di apertura dei famosi anime \"Naruto Shippuden\" e \"Gintama\".\nCollegamenti esterni.\nSito ufficiale"}
{"id": "1818583", "revid": "767487", "url": "https://it.wikipedia.org/wiki?curid=1818583", "title": "Enemynside", "text": "Gli Enemynside sono una band thrash metal italiana originaria di Roma.\nBiografia.\nLa band si forma nel 1994 per volont\u00e0 del chitarrista cantante Francesco Cremisini con il nome di Scapegoat e, dopo aver realizzato il demo-tape \"Scars\" (\"Top Demo\" del mese sui principali metal magazines italiani), la band nel 1999 decide di cambiare nome in \"Enemynside\".\nCon il nuovo nome viene pubblicato il primo demo-cd ufficiale intitolato \"From The Cradle To The Way\", anch'esso accolto su tutte le riviste specializzate del settore come \"Top Demo\" del mese. Grazie a questo demo la band guadagna un contratto con la Modern Music (sottoetichetta della Noise Records) per il progetto discografico denominato \"Sonickattack\".\nNel 2001 esce il promo-cd \"Violent Beats\", destinato agli addetti ai lavori, che permette alla band di firmare per la neonata \"Temple Of Noise Records\" di Christian Ice: con questa etichetta pubblica nel 2003 il primo album ufficiale dal titolo \"Let The Madness Begin...\" distribuito da Frontiers Records sia in Italia che all'estero. Nell'estate 2005 il pezzo \"Hatestone\", presente nel debut album viene incluso nel CD-compilation allegato al numero di luglio di \"Rock Hard\" tedesco.\nSempre nel 2005 la band produce, insieme alla \"Actually Negative\", il primo videoclip ufficiale per la canzone \"Your Enemy Inside\", che viene presentato all'interno del programma \"Database\" su Rock TV, al quale vengono invitati a partecipare nel dicembre 2005.\nNel 2006 viene registrato il secondo album ufficiale intitolato \"In The Middle Of Nowhere\", pubblicato in Europa nei primi mesi del 2008 dall'etichetta Sleaszy Rider Records.\nNel 2008 la band rescinde il contratto con la Sleaszy Rider e pubblica nuovamente l'album tramite New Model Label. \"In The Middle Of Nowhere\" \u00e8 cos\u00ec disponibile attraverso i principali distributori digitali come I-Tunes, Amazon, Cd-baby ed \u00e8 presente anche sulla piattaforma streaming digitale Spotify (per ora funzionante solo in Scandinavia, UK, Francia e Spagna)\nDurante questi 10 anni di attivit\u00e0 gli Enemynside hanno avuto l'opportunit\u00e0 di suonare sia in Italia che all'estero insieme a gruppi della scena metal europea quali Dismember, Konkhra, Tankard, Behemoth, Ancient, Extrema, Paul Di Anno, ed altri. Per promuovere \"In The Middle Of Nowhere\" la band ha avuto modo di suonare spesso in Scandinavia e fra i vari concerti spicca la partecipazione all'edizione 2008 del Tivolirock a Kristianstad (Svezia) insieme a bands come Evergrey, Sabaton, All Ends e il tour di supporto a Blaze Bayley (ex-Wolfsbane/Iron Maiden) nella primavera del 2009 in Finlandia e Svezia. A gennaio 2012 la band vola in U.S.A. per partecipare all'edizione invernale del NAMM a Los Angeles e per suonare a San Marcos (San Diego) in un mini festival di gruppi locali.\nIl terzo album ufficiale della band registrato nel 2011 ai Temple Of Noise Studios di Christian Ice si intitola \"Whatever Comes\" ed \u00e8 uscito in tutta Europa il 10 settembre 2012 per l'etichetta danese Mighty Music/Target Distribution. Come special guest internazionale nella canzone dal titolo \"Too Many Times\" figura con un solo di chitarra il chitarrista statunitense Richie Kotzen.\nPer \"Withering\", canzone di apertura del disco, \u00e8 stato girato un videoclip che \u00e8 possibile vedere sul canale YouTube della band. La location \u00e8 un ex ospedale psichiatrico alla periferia di Roma.\nNel marzo del 2013 Francesco Cremisini dopo 15 anni decide di lasciare gli Enemynside seguito dal chitarrista Francesco De Honestis. La band si prender\u00e0 un periodo di riflessione per valutare se continuare con una line-up rinnovata o chiudere definitivamente il progetto.\nNel 2017 la band torna con una line-up rinnovata e un singolo intitolato \"For All The Jerks\u201c. Nei mesi successivi alla pubblicazione del video la band suona in alcuni eventi sia in Italia che all\u2019estero in compagnia, fra gli altri, di nomi internazionali del calibro di Behemoth e Destruction. Il 23 Gennaio 2018 insieme al nuovo video per il pezzo \"Devil In Disguise\" esce l\u2019EP dal titolo \"Dead Nation Army\u201c disponibile su tutte le principali piattaforme di musica digitale.\nTra il 2018 e il 2019 l\u2019attivit\u00e0 promozionale dal vivo porta la band a suonare, oltre che in Italia, anche in Spagna, Francia, Germania e Belgio in compagnia di bands come Flotsam And Jetsam, Extrema, Angelus Apatrida, Necrodeath e Cripple Bastards.\nA Febbraio 2019 gli Enemynside entrano ai 16th Cellar Studio per registrare il nuovo album dal titolo \u201eChaos Machine\u201c che esce il 26 Ottobre per Rockshots Records anticipato dal singolo \u201eFrozen Prison Cell\u201c per cui \u00e8 stato girato anche il videoclip promozionale."}
{"id": "1818584", "revid": "11266", "url": "https://it.wikipedia.org/wiki?curid=1818584", "title": "Piazza della borsa", "text": ""}
{"id": "1818587", "revid": "33689", "url": "https://it.wikipedia.org/wiki?curid=1818587", "title": "Impero Italiano", "text": ""}
{"id": "1818590", "revid": "767487", "url": "https://it.wikipedia.org/wiki?curid=1818590", "title": "Scleroterapia", "text": " \nPer scleroterapia si intende un utilizzo medico di un dato agente sclerotico al fine di indurre l'obliterazione fibrosa nelle vene, il grado di successo di tale operazione \u00e8 stato calcolato essere circa l'80%. La tecnica \u00e8 stata utilizzata per la prima volta nel 1682 in Svizzera.\nTipologia.\nLa forma pi\u00f9 tipica \u00e8 chiamata scleroterapia endoscopica, dove per trattare le patologie si ricorre a iniettare la sostanza (sempre un agente sclerotico) tramite endoscopia.\nUtilizzi.\nMentre nei bambini si utilizza per migliorare le malformazioni venose, negli adulti la scleroterapia viene utilizzata come trattamentio specifico per le vene varicose e le emorroidi.\nNella scleroterapia guidata con l'utilizzo degli ultrasuoni questi vengono utilizzati per visualizzare le vene su un monitor e il medico pu\u00f2 iniettare il farmaco.\nLa metodica di scleroterapia per la varicosi degli arti inferiori che si basa su principi emodinamici si chiama Eco-Sclerosi Emodinamica Conservativa."}
{"id": "1818591", "revid": "216538", "url": "https://it.wikipedia.org/wiki?curid=1818591", "title": "Enzo Majorca", "text": ""}
{"id": "1818600", "revid": "1935652", "url": "https://it.wikipedia.org/wiki?curid=1818600", "title": "Giuseppe Orlandoni", "text": "Biografia.\nNasce a Castelfidardo, in provincia di Ancona ed arcidiocesi di Ancona-Osimo, il 12 marzo 1939. Il giorno seguente riceve il battesimo.\nFormazione e ministero sacerdotale.\nFrequenta l'Almo collegio Capranica a Roma.\nIl 20 dicembre 1964 \u00e8 ordinato suddiacono, il 4 aprile 1965 diacono, mentre l'11 settembre presbitero dal vescovo Emilio Baroncelli per la diocesi di Recanati.\nOttiene il baccellierato in Filosofia e la licenza in Scienze Sociali. Si laurea in Teologia e in Sociologia. \u00c8 docente di Sociologia e di Pastorale all'Istituto Teologico Marchigiano e docente di Sociologia all'Accademia Alfonsiana di Roma.\nMinistero episcopale.\nIl 21 gennaio 1997 papa Giovanni Paolo II lo nomina vescovo di Senigallia; succede ad Odo Fusi Pecci, ritiratosi per raggiunti limiti di et\u00e0. Il 5 aprile successivo riceve l'ordinazione episcopale dal cardinale Ersilio Tonini, coconsacranti i vescovi Luigi Conti (poi arcivescovo) ed Odo Fusi Pecci. Il 13 aprile prende possesso della diocesi.\nCelebra il sinodo diocesano.\nCon decreto del 6 luglio 2013 istituisce in diocesi le unit\u00e0 pastorali, suddivise nelle nuove vicarie di Senigallia, Ostra-Arcevia, Mondolfo-Corinaldo e Chiaravalle, e nomina i rispettivi coordinatori e vicari.\nIn seno alla CEI \u00e8 stato membro della Commissione episcopale per i problemi sociali e il lavoro, la giustizia e la pace e della commissione per le migrazioni.\nIl 17 ottobre 2015 papa Francesco accetta le sue dimissioni per raggiunti limiti d'et\u00e0; gli succede Francesco Manenti, fino ad allora vicario generale della diocesi di Crema. Rimane amministratore apostolico della diocesi fino all'ingresso del successore, avvenuto il 10 gennaio 2016.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1818616", "revid": "1437331", "url": "https://it.wikipedia.org/wiki?curid=1818616", "title": "Bargecchia", "text": "Bargecchia \u00e8 una frazione collinare del comune di Massarosa.\nIl paese \u00e8 conosciuto soprattutto per le quattro campane che vennero fuse nel 1885, proprio in paese presso la Loc.Palagio, dalla fonderia Lorenzo Lera e figlio; si dice che durante la fusione numerosi bargecchini gettarono il proprio oro nella colata.\nIl suono risult\u00f2 cos\u00ec armonioso che il Maestro Giacomo Puccini, durante le visite all'amico Dott.Giacchi, medico condotto del paese, decise di inserirle alla fine del primo atto della Tosca, durante il duetto tra Tosca e Scarpia.\nNel 1940, il parroco di Bargecchia Don Giuseppe Del Fiorentino ricevette comunicazione dal Sovrintendente alle belle arti Dott.Invernizzi, in cui si diceva che da l\u00ec a poco le quattro campane sarebbero state requisite per essere trasformate in armamenti bellici. Tra i due inizi\u00f2 una fitta corrispondenza e solo grazie alla perseveranza del parroco vennero salvate.\nNel 1944, durante un perquisizione delle SS presso la Chiesina di San Lorenzo a Conca di Sotto, vennero rinvenuti dei fucili dietro all'altare; il Parroco interrogato pi\u00f9 volte si rifiut\u00f2 di collaborare \"...la mia salvezza, diceva, potrebbe significare la morte di molti innocenti...\". Venne fucilato alla fine di Agosto a Filettole (Pisa).\nLa piazza del paese \u00e8 denominata \"Piazza Don G.Del Fiorentino, Martire della Libert\u00e0\"\nNel corso del 2016, in occasione della Festa del Comune di Massarosa che si \u00e8 svolta proprio a Bargecchia, sono stati recuperati due antichi Lavatoi grazie al lavoro dei volontari: \"Lavatoio e sorgente del Colle\" e \"Lavatoio del Palagio\".\nEntrambi inseriti nel percorso della \"Via delle Sorgenti\", sono stati oggetto anche di ricerca e approfondimento da parte di scuole elementari e medie del territorio."}
{"id": "1818618", "revid": "125713657", "url": "https://it.wikipedia.org/wiki?curid=1818618", "title": "L'incredibile Hulk (serie animata 1996)", "text": "L'incredibile Hulk (in originale \"The Incredible Hulk\" per la prima stagione e \"The Incredible Hulk and She-Hulk\" per la seconda) \u00e8 una serie televisiva a cartoni animati basata sul fumetto omonimo della Marvel Comics. La serie \u00e8 stata prodotta nel 1996 dalla Genesis Entertainment e dai Marvel Studios, e si compone di due stagioni per un totale di ventuno episodi da 22 minuti l'uno. In originale la voce di Hulk \u00e8 di Lou Ferrigno, storico interprete del personaggio nell'omonima serie TV. Nella serie appaiono anche i personaggi di She-Hulk e Doc Samson, mentre ci sono numerose guest-star dall'universo Marvel tra i quali Iron Man, War Machine, Thor, Dottor Strange, Ghost Rider e persino i Fantastici 4.\nTrama.\nIl dottor Robert Bruce Banner \u00e8 un fisico nucleare che lavorava ad un progetto segreto dell'esercito statunitense. Al momento dell'esperimento, il giovane Rick Jones si introduce nel luogo dell'esperimento, un deserto nel cuore del Nuovo Messico, spingendo cos\u00ec Banner ad intervenire per salvare il ragazzo. Investito, al posto di Rick, dai raggi gamma prodotti dall'esplosione, il dottore divenne un gigante dalla pelle color verde, praticamente invulnerabile ed estremamente rissoso: Hulk. Bruce cerca disperatamente una cura, ma ogni suo sforzo viene interrotto dal suo nemico mortale: Leader, un personaggio crudele che vuole la forza di Hulk per i suoi scopi personali. Ad aiutare Bruce ci sono la fidanzata Betty Ross, Doc Samson e Rick Jones.\nDurante la fine della prima serie, Bruce e Hulk vengono divisi, ma ben presto capiscono che non possono rimanere divisi. Durante il secondo esperimento, Rick cade nel liquido contenente Hulk, assumendone i poteri, mentre Bruce cambia colore diventando l'Hulk Grigio."}
{"id": "1818620", "revid": "599013", "url": "https://it.wikipedia.org/wiki?curid=1818620", "title": "Missionari dell'Immacolata Concezione", "text": "I Missionari dell'Immacolata Concezione (in latino \"Congregatio Missionariorum Immaculatae Conceptionis B. M. V.\") sono istituto religioso maschile di diritto pontificio: i membri di questa congregazione clericale, detti popolarmente Padri di Garaison o di Lourdes, pospongono al loro nome la sigla M.I.C.\nStoria.\nNel XVII secolo a Garaison, presso Monl\u00e9on-Magnoac (Alti Pirenei), venne eretta una cappella sul luogo dove si riteneva fosse apparsa la Vergine (attorno al 1515): per il servizio ai pellegrini venne istituita una comunit\u00e0 di sacerdoti (i \"cappellani di \"Notre-Dame de Garaison\"\") che prese a curare anche la predicazione delle missioni popolari nella diocesi di Tarbes. La cappella venne chiusa e la casa dei sacerdoti venne soppressa con la Rivoluzione, nel 1790.\nNel 1835 Bertrand-S\u00e9v\u00e8re Laurence (1790-1870), vicario generale della diocesi, riacquist\u00f2 la chiesa e, il 31 maggio 1836, mand\u00f2 quattro cappellani per l'officiatura delle funzioni religiose e per svolgere il ministero della penitenza: divenuto vescovo, con decreto dell'8 dicembre 1848 Laurence eresse la comunit\u00e0 in congregazione religiosa e affid\u00f2 ai Padri di Garaison la cura dei santuari diocesani.\nSotto l'episcopato di Laurence (1844-1870) venne riconosciuta l'autenticit\u00e0 dell'apparizione della Vergine a Lourdes, villaggio ricompreso nella diocesi di Tarbes, e nel 1866 il vescovo affid\u00f2 ai Padri di Garaison anche la cura del santuario eretto per commemorare l'evento.\nLa congregazione (che assunse il titolo di Missionari dell'Immacolata Concezione) ha ottenuto il riconoscimento canonico di istituzione di diritto pontificio con il decreto di lode del 22 luglio 1868 ed \u00e8 stata approvata dalla Santa Sede il 25 agosto 1876. Le sue costituzioni sono state approvate definitivamente il 22 novembre del 1956.\nAttivit\u00e0 e diffusione.\nFinalit\u00e0 dei Missionari dell'Immacolata Concezione sono: il ministero sacerdotale, il servizio ai pellegrini, l'assistenza ai giovani e la direzione delle parrocchie.\nSono presenti in Francia, Brasile e in Argentina. La sede generalizia \u00e8 a Monl\u00e9on-Magnoac.\nNel 2004 la congregazione contava 8 case e 44 religiosi, 31 dei quali sacerdoti."}
{"id": "1818638", "revid": "37401", "url": "https://it.wikipedia.org/wiki?curid=1818638", "title": "Monti del Tauro", "text": ""}
{"id": "1818641", "revid": "43530", "url": "https://it.wikipedia.org/wiki?curid=1818641", "title": "Premio &quot;Stephen Dedalus&quot;", "text": ""}
{"id": "1818643", "revid": "43530", "url": "https://it.wikipedia.org/wiki?curid=1818643", "title": "Premio del Gioved\u00ec &quot;Marisa Rusconi&quot;", "text": ""}
{"id": "1818653", "revid": "33689", "url": "https://it.wikipedia.org/wiki?curid=1818653", "title": "Gaio Cornelio Cetego", "text": "Biografia.\nAppartenente alla famiglia patrizia dei Cetego della \"gens\" Cornelia, era figlio di Lucio Cornelio e nipote di Marco Cornelio Cetego.\nNel 200 a.C. fu comandante dell'esercito romano in Spagna in qualit\u00e0 di proconsole, carica che ricopr\u00ec prima ancora di essere edile; eletto a questa carica in sua assenza (199 a.C.), organizz\u00f2 dei giochi magnificenti.\nNel 197 a.C. fu console; in questa veste sconfisse gli Insubri e i Cenomani in Gallia cisalpina, ottenendo per questa vittoria un trionfo.\nNel 194 a.C. era censore: l'anno successivo, in cui esercitava il \"lustrum\", si rec\u00f2 a fare da mediatore, assieme a Marco Minucio Rufo e Scipione l'Africano, tra Massinissa e i Cartaginesi."}
{"id": "1818655", "revid": "6220", "url": "https://it.wikipedia.org/wiki?curid=1818655", "title": "Vasi a bocca quadrata", "text": ""}
{"id": "1818658", "revid": "1428919", "url": "https://it.wikipedia.org/wiki?curid=1818658", "title": "Port Antonio", "text": "Port Antonio \u00e8 una citt\u00e0 della Giamaica, capoluogo della parrocchia di Portland, sul litorale nord-est dell'isola.\nDistante circa 100\u00a0km da Kingston, conta una popolazione di 14.400 abitanti (2005) e possiede il terzo porto commerciale pi\u00f9 grande dell'isola, famoso come punto di trasporto per le banane e le noci di cocco.\nPort Antonio \u00e8 una delle attrazioni turistiche pi\u00f9 importanti della Giamaica e il turismo \u00e8 la principale risorsa dell'economia locale.\nStoria.\nVerso la fine del XVI secolo la baia fu raggiunta dagli spagnoli che le diedero il nome di \"Puerto Anton\", ma furono gli inglesi che nel 1723 vi stabilirono un primo insediamento che chiamarono \"Titchfield\" con un forte costruito nel 1729.\nIl villaggio si spopol\u00f2 relativamente presto a causa delle epidemie dovute alle paludi vicine e alle incursioni dei predoni detti \"maroon\".\nSuccessivamente, fatta la pace con i \"maroon\", i coloni avviarono varie coltivazioni, tra cui quella della banana.\nIl commercio delle banane si svilupp\u00f2 con l'arrivo nel 1871 di Lorenzo Dow Baker, grande commerciante di frutta e proprietario della \"Boston Fruit Company\", contribuendo in maniera determinante all'economia della citt\u00e0.\nIn breve tempo Port Antonio divenne la capitale mondiale delle banane, ed il suo porto aveva una movimentazione settimanale di merci maggiore a quella del porto di Liverpool.\nDopo il 1880, Dow Baker inizi\u00f2 il trasporto di ricchi turisti sull'isola, sfruttando le sue navi bananiere che ivi giungevano vuote dalla costa nord-orientale degli Stati Uniti d'America.\nLa malattia di Panama, un fungo che colpisce i banani provocandone l'essiccamento, arrest\u00f2 il commercio delle banane intorno al 1930, ma grazie all'arrivo del divo del cinema Errol Flynn, che trascin\u00f2 con s\u00e9 numerose altre celebrit\u00e0 dell'epoca, la citt\u00e0 conobbe l'impulso dato dal turismo.\nNegli anni sessanta, intorno alla spettacolare insenatura di \"Frenchman's cove\", nacquero resort e ville di lusso per ospitare il jet-set di tutto il mondo.\nBaia.\nDue porti gemelli, separati dalla Titchfield Peninsula, racchiudono il centro cittadino.\nA 800 metri circa al largo della penisola si trova la Navy Island separata dalla terra da uno stretto canale.\nQuest'isola era utilizzata dalla marina inglese come bacino di carenaggio, e fu acquistata da Errol Flynn che vi costru\u00ec la sua casa.\nCitt\u00e0.\nAttualmente la citt\u00e0 conserva lo stile coloniale di impronta inglese nella zona della marina, mentre l'abitato \u00e8 tipicamente caraibico.\nAd est di Port Antonio si sviluppano le zone residenziali con ville e hotel di lusso sulle splendide spiagge.\nIl centro della citt\u00e0 di Port Antonio si trova presso la \"Main Square\", dove c'\u00e8 la torre dell'orologio e il tribunale in stile georgiano con cupola.\nAd ovest di \"Port Antonio square\" si trova il \"Musgrave Market\", costruito su grandi colonne calcaree.\nNotevole la Christ Church, di rito anglicano, una piccola chiesa in stile neo-romanico costruita nel 1840.\nSpiagge.\nNon \u00e8 una laguna bens\u00ec una profondissima insenatura, di probabile origine vulcanica. Si fa pubblicit\u00e0 come laguna dove \u00e8 stato girato il famoso film \"Laguna blu\" con Brooke Shields , ma in realt\u00e0 il film \u00e8 stato girato da tutt'altra parte (Champagne Bay, Vanuatu). Vi \u00e8 stato invece girato Club Paradise, con Robin Williams (1986) , che utilizza anche come set la bellissima Winnifred Beach, sempre nelle vicinanze.\nUna delle spiagge pi\u00f9 belle della zona a est di Port Antonio, tipicamente caraibica con un ruscello di acqua dolce che si getta lentamente in mare.\nSuggestiva insenatura a est della Blue Lagoon, dista 11 chilometri da Port Antonio, ed \u00e8 il luogo dove Tom Cruise ha girato il film Cocktail ."}
{"id": "1818659", "revid": "3831", "url": "https://it.wikipedia.org/wiki?curid=1818659", "title": "Cultura del bicchiere campaniforme", "text": ""}
{"id": "1818660", "revid": "3831", "url": "https://it.wikipedia.org/wiki?curid=1818660", "title": "Cultura dell'ascia da combattimento", "text": ""}
{"id": "1818662", "revid": "33689", "url": "https://it.wikipedia.org/wiki?curid=1818662", "title": "Quinto Minucio Rufo", "text": "Biografia.\nAppartenente ad una famiglia plebea, era figlio di Gaio Minucio e nipote di Gaio Minucio.\nNel 201 a.C. fu edile plebeo, mentre nel 200 a.C. ricopr\u00ec la carica di pretore, ottenendo Bruttii come provincia. In questa qualit\u00e0 condusse una indagine su di un furto avvenuto nel tempio di Proserpina a Locri, scoprendo anche una cospirazione; non avendo terminato le indagini alla scadenza del mandato, ottenne un prolungamento di un anno.\nNel 197 a.C. fu console; in questa veste sconfisse i Boi, ma il senato romano non gli garant\u00ec un trionfo, che per\u00f2 Rufo celebr\u00f2 autonomamente sul monte Albano.\nNel 189 a.C. fu uno degli inviati in Asia a seguito delle vittorie su Antioco III; il suo nome \u00e8 incluso nella lista dei senatori presenti all'approvazione del \"senatusconsultum de Bacchanalibus\" (186 a.C.). Nel 183 a.C. fu uno degli ambasciatori inviati in Gallia."}
{"id": "1818665", "revid": "585241", "url": "https://it.wikipedia.org/wiki?curid=1818665", "title": "Teorema di Leray-Schauder", "text": "In matematica, il teorema di Leray-Schauder, anche detto teorema del punto fisso di Leray-Schauder o principio di Leray-Schauder, \u00e8 un teorema di punto fisso in spazi di Banach, e deriva dal teorema di Schauder.\nUn caso particolare \u00e8 il teorema di Schaefer.\nIl teorema.\nSia formula_1 uno spazio normato e formula_2 un'applicazione compatta. Si assuma inoltre che il fatto che:\nimplichi che formula_4, con formula_5. Allora formula_6 possiede un punto fisso."}
{"id": "1818671", "revid": "76963", "url": "https://it.wikipedia.org/wiki?curid=1818671", "title": "Jared Rushton", "text": "Biografia.\nFratello di Ryan Rushton, anche lui attore, Jared Rushton \u00e8 attivo dagli anni ottanta, quando era ancora bambino: ha iniziato con alcuni spot televisivi, mentre il suo debutto cinematografico \u00e8 nel 1986. Ha preso parte a varie serie televisive quali la sit-com \"Pappa e ciccia\". Tra gli altri film interpretati da Rushton, si segnala sono il disneyano \"Tesoro, mi si sono ristretti i ragazzi\", oltre che l'horror \"Cimitero vivente 2\" e il film commedia \"Big\". Ha avuto 5 nomination, ricevute tutte negli anni giovanili: 3 agli Young Artist Awards e 2 ai Saturn Awards. Non pi\u00f9 attivo dal 2000 come attore, attualmente suona come chitarrista nella band Deal by Dusk."}
{"id": "1818672", "revid": "1564499", "url": "https://it.wikipedia.org/wiki?curid=1818672", "title": "Cultura appenninica", "text": "La cultura appenninica o civilt\u00e0 appenninica fu una cultura dell'et\u00e0 del bronzo diffusa nell'Italia peninsulare, e in particolare nelle regioni percorse dalla dorsale degli Appennini, in Emilia-Romagna ad est del fiume Panaro, nelle isole Eolie ed in alcuni lembi della Sicilia.\nCronologia.\nCronologicamente la cultura appenninica viene suddivisa in tre fasi principali: \nLa fase appenninica piena (1400 a.C. circa) \u00e8 contemporanea al periodo centrale della civilt\u00e0 delle terramare in Italia settentrionale, alle culture di Thapsos e del Milazzese in Sicilia ed \u00e8 compresa nel periodo caratterizzato in Sardegna dalla civilt\u00e0 nuragica. Tra i ritrovamenti dei prodromi di questa cultura a Ischia e a Lipari, i residui di rame trovati in quest'ultima isola sono stati datati al carbonio 3050\u00b1200 a.C., per cui la protofase potrebbe essere anche anteriore, ma la datazione tradizionale dell'intero periodo \u00e8 XVIII-XII secolo a.C.\nNelle bronzo recente si assistette alla diffusione della fase subappenninica che Salvatore Puglisi definisce cos\u00ec:\nCultura materiale.\nLa cultura appenninica \u00e8 caratterizzata in un primo periodo da una ceramica rozza e sono rari gli oggetti in metallo. Successivamente con la diffusione del bronzo si osserva anche una ceramica di qualit\u00e0 migliore decorata con una pasta biancastra a base di gesso . La facies subappenninica si contraddistingue per la perdita della decorazione incisa e lo sviluppo di anse sopraelevate e per una metallurgia simile a quella padana e transalpina.\nEconomia e rapporti commerciali.\nI ritrovamenti di utensili legati al latte hanno permesso di ipotizzarne un carattere prevalentemente pastorale e migrazioni stagionali, con insediamenti in capanne o in ricoveri temporanei.\nI rapporti con la civilt\u00e0 micenea, importanti specialmente per la definizione della cronologia, sono testimoniati da frammenti di ceramiche importate.\nAspetti funerari.\nI defunti erano inumati in tombe scavate nella terra, in grotticelle artificiali o in tombe dolmeniche. Tra le pi\u00f9 grandi necropoli eneolitiche d'Italia, si segnala quella scoperta nel 2009 alla periferia sud-occidentale della citt\u00e0 di Forl\u00ec, estesa per una superficie di circa 5000 metri quadrati. Nella fase subappeninica si diffonde in alcune aree la pratica della cremazione (Anzio, Cavallo Morto, Canosa di Puglia, Contrada Pozzillo, Torre Castelluccia)."}
{"id": "1818683", "revid": "14691", "url": "https://it.wikipedia.org/wiki?curid=1818683", "title": "Distretti del Niger", "text": ""}
{"id": "1818698", "revid": "88740", "url": "https://it.wikipedia.org/wiki?curid=1818698", "title": "Mineo (meteorite)", "text": "Mineo \u00e8 una delle pochissime pallasiti, un tipo di meteorite, di cui sia stata osservata la caduta e una delle due sole pallasiti recuperate in Italia.\nStoria.\nIl 3 maggio 1826 fu osservata in Sicilia una luminosa meteora e nei pressi di una fattoria vicino Mineo (CT) fu visto cadere un oggetto seguito da un forte rumore. Dal cratere fu recuperata una massa ferrosa.\nEsemplari.\nSolo 42 g di questa meteorite si sono conservati nelle collezioni."}
{"id": "1818701", "revid": "610351", "url": "https://it.wikipedia.org/wiki?curid=1818701", "title": "Romero Britto", "text": "Le sue opere presentano elementi di cubismo, pop art e graffiti.\nCarriera e popolarit\u00e0.\nStabilitosi a Miami, Britto ha lavorato per strada a Coconut Grove, diventando famoso nella comunit\u00e0. Ha realizzato i ritratti di Roger Federer, Dustin Hoffman, Arnold Schwarzenegger, Michael Jordan, Gloria Estefan, Andre Agassi, Eileen Guggenheim, David Rockefeller del senatore Ted Kennedy e di moltissimi altri personaggi del mondo del business, della politica e dello spettacolo.\nBritto si \u00e8 affermato sulla scena artistica internazionale sin dal 1989, quando ha ricevuto da Absolut l'incarico di disegnare l'etichetta della bottiglia per una campagna pubblicitaria. Subito dopo la campagna per Absolut, lo stile bizzarro, da cartoni animati, di Britto \u00e8 stato richiesto dalle grandi societ\u00e0 per realizzare grandi murales, sculture e loghi di prodotti in tutto il mondo. Recentemente ha ricevuto commissioni da societ\u00e0 come Disney ed Evian.\nBritto \u00e8 stato nominato Ambasciatore delle Arti dello Stato della Florida. Nel 2004 la sua scultura \"Welcome\", la scultura in alluminio pi\u00f9 grande del mondo, \u00e8 stata esposta nella stazione di Dadeland a Miami.\nLa scultura monumentale di Romero ha inaugurato il quarantesimo anniversario del Montreux Jazz Festival. Il ritratto del leggendario commerciante d'arte e fondatore dell'Art Basel, Ernst Beyeler, adesso \u00e8 esposto nella Fondation Beyeler, il museo svizzero che ospita anche le opere di Klee, C\u00e9zanne, Picasso, Monet, Matisse e Giacometti.\nLe opere di Britto sono apparse in numerose pubblicazioni in tutto il mondo. Britto non si limita alla pittura su tela, ma ha disegnato anche loghi, mobili e costumi. Recentemente ha disegnato i costumi per il Super Bowl XLVI.\nOpere principali.\nOpere commissionate da grandi societ\u00e0:\nOpere in mostra.\nNegli USA, in Europa e in Giappone"}
{"id": "1818706", "revid": "1048993", "url": "https://it.wikipedia.org/wiki?curid=1818706", "title": "Noi due (film 2008)", "text": "Noi due \u00e8 un film per la televisione trasmesso su Rai 2 il 12 giugno 2008, diretto dal regista Massimo Coglitore, con Federico Costantini (Jack), Giulia Steigerwalt (Greta), Claudio Bigagli (Antonio, padre di Greta), Elena Cucci (Marta) e Alessio Vassallo (Leo).\nI titoli di apertura indicano come ispirazione del film il romanzo \"Jack Frusciante \u00e8 uscito dal gruppo\" di Enrico Brizzi.\nTrama.\nJack \u00e8 il classico adolescente dedito alle feste con gli amici e alle ragazze, appassionato di corse in moto e casinista. Un giorno, all'improvviso, conosce ad un party, a casa sua, un'infiltrata: Greta, pianista sua coetanea, ricca, ma con una malattia cardiaca congenita. Tra i due subito scocca la scintilla, ma purtroppo il ragazzo non sa della grave malattia di lei, la quale, capito il forte sentimento che prova, tende ad allontanarlo per non soffrire. Jack lascia amici e moto per dedicarsi a Greta che dovr\u00e0 partire per il Canada, per un intervento chirurgico molto delicato.\nFestival.\n\"Noi due\" \u00e8 stato presentato in anteprima, in concorso internazionale, alla prima edizione del Roma Fiction Fest 2007 e al Telegrolle 2008 a Saint-Vincent."}
{"id": "1818712", "revid": "628767", "url": "https://it.wikipedia.org/wiki?curid=1818712", "title": "Gran Deserto Victoria", "text": "Il Gran Deserto Victoria \u00e8 un'ecoregione desertica del sud dell'Australia (codice ecoregione: AA1305).\nNel 1875, l'esploratore britannico Ernest Giles divenne il primo europeo ad attraversare il deserto. Assegn\u00f2 il nome in onore dell'allora monarca regnante britannico, la Regina Vittoria.\nTerritorio.\nOccupa un'area compresa tra gli Stati dell'Australia Meridionale e dell'Australia Occidentale e comprende un ambiente caratterizzato da piccole dune, praterie e laghi salati. Misura oltre 700 chilometri di larghezza da ovest ad est e si estende su una superficie di 424.400 chilometri quadrati. \u00c8 circondato dal Piccolo Deserto Sabbioso a nord-ovest, dal Deserto di Gibson a nord, il deserto pietroso di Tirari-Sturt a est, e dal Nullarbor Plain a sud che lo separa dalle acque dell'Oceano Indiano con la Gran Baia Australiana.\nLa media annuale delle precipitazioni \u00e8 bassa e variano dai 200 ai 250\u00a0mm annui. I temporali sono comunque relativamente comuni nel Gran Deserto Victoria, con una media di 15-20 fenomeni temporaleschi all'anno. Di giorno le temperature estive variano dai 32 ai 40\u00a0\u00b0C. In inverno queste scendono intorno ai 18-23\u00a0\u00b0C.\nIl Gran Deserto Victoria \u00e8 abitato da numerosi gruppi indigeni australiani, compresi i Kogara e i Mirning.\nFlora.\nLa gran parte dell'ecoregione ospita boscaglie aperte di eucalipti (\"Eucalyptus gongylocarpa\", \"Eucalyptus pyriformis\", \"Eucalyptus socialis\") e di mulga (\"Acacia aneura\"), con sottobosco di \"Triodia\" spp. (in prevalenza \"Triodia basedowii\") e \"Aristida\" spp.\nIn alcune aree prevale il deserto pietroso, localmente noto come \"gibber\", caratterizzato da aree in cui il suolo \u00e8 ricoperto da fitti strati di ghiaia. Tali aree sono prive di vegetazione per gran parte dell'anno, ma subito dopo le piogge si popolano di specie erbacee effimere, in gran parte Fabaceae, Asteraceae e Amaranthaceae.\nFauna.\nL'ecoregione ospita diverse specie di mammiferi minacciati tra cui il dunnart delle dune (\"Sminthopsis psammophila\"), la talpa marsupiale meridionale (\"Notoryctes typhlops\") e il mulgara dalla coda crestata (\"Dasycercus cristicauda\"). La introduzione di predatori come la volpe (\"Vulpes vulpes\") e il gatto selvatico (\"Felis catus\") e la presenza del dingo (\"Canis lupus dingo\"), hanno contribuito alla estinzione di numerose specie un tempo presenti in questo deserto come il bandicoot dai piedi di porco (\"Chaeropus ecaudatus\"), il topo saltatore dalla coda corta (\"Notomys amplus\"), il topo saltatore dalla coda lunga (\"Notomys longicaudatus\"), il ratto dei nidi intrecciati minore (\"Leporillus apicalis\") e il ratto dei nidi intrecciati maggiore (\"Leporillus conditor\").\nTra gli uccelli merita di essere menzionato il facciabianca pettocastano (\"Aphelocephala pectoralis\"), il cui areale \u00e8 ristretto alla parte orientale di questa ecoregione e alla parte occidentale della regione del deserto pietroso di Tirari-Sturt; altre specie degne di nota sono il fagiano australiano (\"Leipoa ocellata\") e il parrocchetto notturno (\"Pezoporus occidentalis\").\nLa regione si caratterizza soprattutto per la eccezionale biodiversit\u00e0 dell'erpetofauna: sono state censite oltre 100 specie di rettili, con la maggiore diversit\u00e0 riscontrata tra i sauri dalle famiglie Agamidae (p.es. \"Ctenophorus\" spp.), Diplodactylidae (p.es. \"Diplodactylus\" spp.) e Scincidae (p.es. \"Ctenotus\" spp., \"Egernia\" spp., \"Lerista\" spp., \"Liopholis\" spp. e \"Morethia\" spp.), e tra i serpenti dalla famiglia Elapidae (p.es. \"Simoselaps\" e \"Suta\"). Tra le specie pi\u00f9 significative si possono citare il varano gigante (\"Varanus giganteus\"), il varano di Gould (\"Varanus gouldii\") e lo scinco del Gran deserto (\"Liopholis kintorei\"), considerato estinto in Australia meridionale sino alla sua riscoperta nel 1998.\nConservazione.\nNelle aree di Maralinga e Emu, tra il 1953 e il 1963 furono condotti una serie di test nucleari dell'esercito del Regno Unito, in seguito ai quali un'area di circa 3200\u00a0km\u00b2, fu contaminata da radionuclidi; tra questi il temibile plutonio-239, dalla lunga emivita. Nonostante i programmi di bonifica messi in atto tra il 1996 e il 1999, alcune aree sono tuttora precauzionalmente interdette allo stazionamento protratto.\nAl di la di ci\u00f2, l'ecoregione nel suo insieme \u00e8 considerata \"Relativente Stabile/Intatta\".\nAll'interno della regione ricade il Mamungari Conservation Park (21,289\u00a0km\u00b2), una delle pi\u00f9 grandi aree protette dell'Australia meridionale. Un'ulteriore area di 103,000\u00a0km\u00b2 \u00e8 tutelata dall'adiacente Anangu Pitjantjatjara Yankunytjatjara, territorio amministrato dal 1981 dalle popolazioni aborigene."}
{"id": "1818715", "revid": "767487", "url": "https://it.wikipedia.org/wiki?curid=1818715", "title": "Gran Deserto Sabbioso", "text": "Il Gran Deserto Sabbioso \u00e8 un arido deserto delle regioni nord-occidentali dell'Australia. Si estende su una superficie di circa 360.000\u00a0km\u00b2. Essa fa parte di una pi\u00f9 ampia regione desertica conosciuta come Deserto Occidentale. \u00c8 localizzato in un'area dell'Australia Occidentale scarsamente popolata, senza significativi insediamenti.\nDescrizione.\nIl Gran Deserto Sabbioso \u00e8 sostanzialmente pianeggiante compreso tra le catene montuose del Pilbara e di Kimberley. Confina a sud-est con il Deserto di Gibson e ad est con il Deserto Tanami. Il Rudall River National Park e il Lago Dora si trovano a sud-ovest, mentre il Lago Mackay \u00e8 situato nel sud-est.\nIl Gran Deserto Sabbioso contiene grandi Erg spesso costituiti da dune longitudinali. Wolfe Creek, un cratere creato dall'impatto di un meteorite, \u00e8 situato nel nord-est.\nClima.\nLe precipitazioni sono scarse in tutta la regione. Vicino al Kimberley la media \u00e8 superiore ai 300\u00a0mm, ma la pioggia pu\u00f2 mancare anche per molti anni, con lunghi periodi di siccit\u00e0.\nLe estati sono fra le pi\u00f9 calde di tutta l'Australia. Nelle catene montuose settentrionali del Kimberley vicino a Halls Creek si registrano temperature medie massime di 37-38\u00a0\u00b0C. Nelle regioni pi\u00f9 a sud si va dai 38 ai 42\u00a0\u00b0C.\nPopolazione.\nLa regione \u00e8 scarsamente popolata. Le principali presenze umane sono costituite da comunit\u00e0 di popolazioni indigene australiane e centri minerari. Gli aborigeni del deserto rientrano in due gruppi principali: i Martu a ovest e i Pintupi a est. Molti di questi popoli indigeni sono stati rimossi forzatamente dalle loro terre nel corso del XX secolo e trasferiti in insediamenti come Papunya nel Territorio del Nord. Negli ultimi anni alcuni degli abitanti originari sono tornati a fondare comunit\u00e0 come ad esempio Punmu."}
{"id": "1818725", "revid": "309289", "url": "https://it.wikipedia.org/wiki?curid=1818725", "title": "Kazanka", "text": "La Kazanka (, in tataro \u041a\u0430\u0437\u0430\u043d\u0441\u0443, \"Qazansu\") \u00e8 un fiume della Russia europea centrale, affluente di sinistra del Volga. Scorre nella Repubblica del Tatarstan, nei rajon Arskij, Vysokogorskij e attraversa la citt\u00e0 di Kazan'.\nNasce da alcuni rilievi collinari nella parte nord-occidentale della Repubblica del Tatarstan, scorrendo successivamente con direzione sud-occidentale; sfocia nel Volga (nel bacino di Samara) all'interno della citt\u00e0 di Kazan', segnando il confine convenzionale fra il medio e il basso corso del Volga.\nAd eccezione di Kazan' non incontra centri urbani di rilievo nel suo corso; \u00e8 gelata, mediamente, da novembre ad aprile circa."}
{"id": "1818729", "revid": "28057", "url": "https://it.wikipedia.org/wiki?curid=1818729", "title": "Giovanni Maria Lancisi", "text": "Tra i suoi maggiori contributi vi fu la scoperta della correlazione tra la presenza di zanzare e la diffusione della malaria. In cardiologia, prende da lui il nome il Segno di Lancisi. Archiatra di due pontefici, Innocenzo XI e Clemente XI, \u00e8 stato fondatore dell'omonima accademia a Roma, ancora attiva, e della biblioteca medica da lui fondata a lui intitolata.\nBiografia.\nPrimi anni e studi.\nGiovanni Maria Lancisi nacque a Roma il 26 ottobre 1654 da una ricca famiglia della borghesia romana. Il padre, Bartolomeo Lancisi, era nativo di Borgo di San Sepolcro; la madre, Anna Maria Borgianni, romana, mor\u00ec nel darlo alla luce, cos\u00ec fu cresciuto ad Orvieto da una zia, suora.\nRitorn\u00f2 a Roma all'et\u00e0 di dodici anni dopo la morte della zia. Al termine delle scuole intraprese gli studi di filosofia e teologia presso il Collegio Romano dei Gesuiti, ma ben presto si rese conto del proprio interesse verso la storia naturale e la medicina.\nIntraprese quindi gli studi di medicina presso l'Universit\u00e0 della Sapienza, acquistando in breve tempo fama e onori.\nCarriera medica.\nLaureatosi in filosofia e medicina nel 1672, nel 1676 ottenne il posto di medico assistente presso l'allora Arcispedale di Santo Spirito in Saxia.\nNel 1678 divent\u00f2 membro del Collegio del Salvatore, un'istituzione che selezionava giovani medici talentuosi nello studio e nella ricerca; in questi anni produsse ricerche in diversi campi e diversi manoscritti scientifici.\nNel 1685 gli fu assegnata la cattedra di anatomia presso l'Universit\u00e0 della Sapienza a Roma, che tenne fino al 1695. Quindi pass\u00f2 alla cattedra di medicina teorica. Dal 1702 al 1718 fu infine su quella di medicina pratica. Nel 1688 venne nominato Archiatra pontificio da Innocenzo XI; dopo la sua morte torn\u00f2 per un certo periodo alla pratica medica.\nPresso la corte papale.\nDopo qualche anno di lontananza dalla curia nel 1699 il medico fu chiamato per un consulto sullo stato di salute di Innocenzo XII, che mor\u00ec l'anno seguente. Il Collegio dei Cardinali gli chiese quindi di diventare Medico del Conclave.\nAnche il successore di Innocenzo XII, Clemente XI, conferm\u00f2 Lancisi nella sua posizione. Egli rimase con il papa fino alla morte di quest'ultimo, avvenuta nel 1720: divenne quindi membro laico della famiglia pontificia e pot\u00e9 proseguire la sua carriera.\nLancisi fu membro di numerose accademie, incluse l'Accademia dei Fisiocritici di Siena, l'Accademia delle Scienze a Bologna, l'Accademia Tedesca Naturae Curiosorum ( Accademia Cesarea Leopoldina ) e il Royal College of Physicians a Londra.\nNel 1690 fu inquisito per eresia dal Santo Uffizio, insieme ad altri medici, ma il suo caso venne archiviato.\nNel 1691 entr\u00f2 a far parte dell'Accademia dell'Arcadia, assumendo il nome di Ersilio Macariano.\nNel 1715 fond\u00f2 l'Accademia Lancisiana.\nMor\u00ec a Roma il 20 gennaio 1720.\nLasci\u00f2 la sua ricca biblioteca di volumi e di manoscritti all'Ospedale di S. Spirito, insieme ad una rendita che consent\u00ec di fondare l'attuale importante Biblioteca Lancisiana. \u00c8 unanimemente riconosciuto come uno dei pi\u00f9 insigni medici della tradizione italiana.\nFu sepolto presso il Santo Spirito, dove \u00e8 ricordato da una lapide.\nOpera scientifica.\nAnatomista, fisiologo, botanico, si dedic\u00f2 anche alla letteratura e all'antiquaria.\nIn campo anatomico il suo nome \u00e8 legato alla descrizione delle strie longitudinali mediali del corpo calloso, i \u201cnervi di Lancisi\u201d, al \u201csegno di Lancisi\u201d, un particolare tipo di pulsazione nel polso giugulare, presente in casi di attacco cardiaco, e alla edizione delle \"Tabulae anatomicae\" di Bartolomeo Eustachio (1714). Pubblic\u00f2 anche la \"Metallotheca\" di Michele Mercati (1717), alla quale si erano interessati anche Carlo Dati ed Ottavio Falconieri.\nTra le opere di medicina di Lancisi si ricordano il \"De subitaneis mortibus\" (1707), la \"Dissertatio de recta medicorum studiorum ratione instituenda\" (1715), e il postumo \"De motu cordis et aneurysmatibus\" (1728), con il quale contribu\u00ec allo sviluppo della fisiopatologia cardiocircolatoria, distinguendo l'ipertrofia dalla dilatazione del cuore e studiando l'origine degli aneurismi.\nAfferm\u00f2 poi la possibilit\u00e0 della trasmissione della malaria per mezzo delle zanzare, incoraggiando la bonifica delle paludi nell'Agro Pontino. Mentre molti sostenevano ancora le ragioni dell'antico umoralismo, nel \"De bovilla peste\" (1712) e nel successivo \"De noxiis paludum effluviis eorumque remediis\" (1717) egli afferm\u00f2 che la malaria fosse una \"vera pestem\", e che la sua origine fosse un'infezione trasmessa attraverso il contagio. Fece due ipotesi: la prima prevedeva che gli insetti depositassero organismi microscopici in cibi o bevande lasciati scoperti, e che ci si ammalasse consumando tali alimenti; la seconda invece prevedeva che gli insetti iniettassero direttamente nelle ferite la loro saliva piena di un \"venifico liquido\".\nNonostante ci\u00f2 rimase aperto il dibattito sul processo di contagio tra coloro che sostenevano fosse causato da microrganismi e coloro che invece sostenevano che le malattie infettive fossero dovute a miasmi ed esalazioni di particelle acide e corrosive. Il contrasto, destinato a segnare tutta la storia della medicina moderna, si ripropose a proposito del problema dell'eziologia acarica della scabbia propugnata da Giovanni Cosimo Bonomo e Diacinto Cestoni. In questo caso Lancisi sostenne le ragioni dell'antico umoralismo. Il contrasto provoc\u00f2 una vivace controversia tra Lancisi e Bonomo, dietro la quale si stagliava, con molta chiarezza, la figura di Francesco Redi. Il medico romano fu probabilmente coinvolto anche nella vicenda della diffusione della notizia di una presunta ritrattazione del medico aretino, che avrebbe riguardato sia il principio della generazione parentale sia, nel caso specifico, la generazione degli insetti delle galle.\nBiblioteca Lancisiana.\nLa Biblioteca Lancisiana fu fondata nel 1714 da Giovanni Maria Lancisi.\nCollocata nel Palazzo del Commendatore nel Complesso Monumentale di Santo Spirito in Saxia, conteneva libri e strumenti scientifici e medico-chirurgici. Secondo le intenzioni di Lancisi, qui doveva essere possibile consultare testi, svolgere attivit\u00e0 sperimentali, discutere argomenti di medicina e di scienza in pubbliche accademie.\nOggi la biblioteca conserva circa 18.000 volumi a stampa, di cui circa 60 incunaboli, 2000 cinquecentine, numerosi volumi del \u2018600 e \u2018700, oltre a 374 manoscritti. Sono presenti grammatiche, lessici e dizionari, testi degli oratori e dei poeti greci e latini; gli storici e gli scrittori di politica, i filosofi greci e i loro interpreti; i matematici; i filosofi sperimentali; testi di storia naturale, di chimica, di farmacia, di anatomia e di chirurgia; testi di medicina legale; testi sacri; testi di storia ecclesiastica e di teologia.\nDal 2003 \u00e8 chiusa al pubblico per lavori di restauro.\nCatalogo aperto dei manoscritti lancisiani.\n\u00c8 stato realizzato da Microsoft con la coordinazione dei professori Antonio Cartelli e Marco Palma dell'Universit\u00e0 degli Studi dell'Universit\u00e0 di Cassino .\n\u00c8 articolato in cinque differenti sezioni operative:\n\u00c8 anche in corso la digitalizzazione dell'intero patrimonio manoscritto della Biblioteca Lancisiana.\nScritti.\nOpere edite:"}
{"id": "1818731", "revid": "1305772", "url": "https://it.wikipedia.org/wiki?curid=1818731", "title": "I Am", "text": "I Am (\"io sono\" in lingua inglese) pu\u00f2 riferirsi a:"}
{"id": "1818736", "revid": "124999810", "url": "https://it.wikipedia.org/wiki?curid=1818736", "title": "Interleuchina 2", "text": "L'interleuchina 2 \u00e8 una citochina. \u00c8 un tipo di interleuchina necessaria al differenziamento e all'espansione dei linfociti T. Prodotta da alcune cellule del sangue, ad esempio dalle cellule di Jurkat, stimola la crescita di cellule del sistema immunitario. La principale fonte di IL-2 rimangono comunque le cellule T CD4 + attivate e cellule T CD8 + attivate in seguito all'interazione con l'antigene. In particolare l'interazione delle molecole stimolatrici della famiglia di B7, presente sulla cellula dendritica e il CD 28 presente sui linfociti determina un aumento di circa trenta volte la produzione della citochina.\nRecettore.\nIl recettore di IL-2(IL-2R) \u00e8 una molecola eterotrimerica presente nella forma completa solo su linfociti attivati dall'incontro con l'antigene. Le tre subunit\u00e0 sono chiamate alfa (CD25), beta (CD122) e gamma (CD132) ed hanno un peso di 55, 75 e 64 kD rispettivamente. La catena gamma \u00e8 condivisa da tutti i membri della famiglia dei recettori.\nIn condizioni normali solo le subunit\u00e0 beta e gamma sono presenti, questo complesso mostra una bassa affinit\u00e0 per il ligando che deve essere pertanto molto concentrato per potersi legare. In caso di attivazione della cellula abbiamo la sintesi della subunit\u00e0 alfa che in tal modo si associa formando il trimero ad elevata affinit\u00e0. Possiamo quindi affermare che le subunit\u00e0 normalmente presenti sono quelle necessarie e sufficienti per la trasmissione del segnale mentre l'esclusivo seppur fondamentale ruolo di alfa \u00e8 quello di variare la costante di dissociazione. L'IL-2R dimerica \u00e8 espressa dalle cellule T CD8 + e dalle cellule NK, mentre le cellule T regolatorie e le cellule T attivate esprimono alti livelli di IL-2R trimerica.\nAttivit\u00e0 biologica.\nL'IL-2 ha ruoli essenziali nelle funzioni chiave del sistema immunitario, tolleranza e immunit\u00e0, principalmente attraverso i suoi effetti diretti sulle cellule T. Nel timo, dove maturano le cellule T, previene le malattie autoimmuni promuovendo la differenziazione di alcune cellule T immature in cellule T regolatorie, che sopprimono altre cellule T che sono altrimenti innescate per attaccare le normali cellule sane del corpo. IL-2 incide sul fenomeno dell'apoptosi. L'IL-2 promuove anche la differenziazione delle cellule T in cellule T effettrici e in cellule T di memoria quando anche la cellula T iniziale \u00e8 stimolata da un antigene, aiutando cos\u00ec il corpo a combattere le infezioni. Insieme ad altre citochine polarizzanti, IL-2 stimola la differenziazione delle cellule T CD4 + naive in linfociti Th1 e Th2 mentre impedisce la differenziazione in linfociti Th17 e Th folicolari.\nLa sua espressione e secrezione sono strettamente regolate e funziona come parte di entrambi i cicli di feedback positivi e negativi transitori nel montare e smorzare le risposte immunitarie. Attraverso il suo ruolo nello sviluppo della memoria immunologica delle cellule T, che dipende dall'espansione del numero e della funzione dei cloni di cellule T selezionati dall'antigene, svolge un ruolo chiave nel sostenere l'immunit\u00e0 mediata dalle cellule.\nQuesta interleuchina agisce in modo \"autocrino\" o prevalentemente \"paracrino\"; stimola le cellule bersaglio ad uscire dalla fase G0 del ciclo cellulare iniziando in tal modo il fondamentale processo di espansione clonale. Viene aumentata anche la sopravvivenza cellulare grazie all'aumentata sintesi della proteina BCl-2. Anche le cellule NK risultano stimolate sia per quello che riguarda la proliferazione che per l'attivit\u00e0 citotossica. Infine anche le cellule B vengono coinvolte vedendo aumentare il proprio tasso replicativo e la produzione di anticorpi. IL-2 viene impiegata nei laboratori per clonare le cellule T; studi clinici hanno testato la sua utilit\u00e0 contro le forme tumorali, tuttavia comporta una tossicit\u00e0 troppo elevata a fronte di risultati modesti. Molti farmaci immunosopressivi come la rapamicina agiscono interferendo con l'attivit\u00e0 di IL-2 e vengono quindi somministrati nel periodo preoperatorio al fine di migliorare la tolleranza ai nuovi tessuti.\nImplicazioni mediche.\nAnche se le cause del prurito della psoriasi non sono state del tutto capite, alcune ricerche indicano che l'IL-2 \u00e8 coinvolto nel prurito della psoriasi.\nAnaloghi farmacologici.\nAldesleukin \u00e8 una forma di interleuchina-2 ricombinante. \u00c8 prodotto utilizzando la tecnologia del DNA ricombinante ed \u00e8 commercializzato come proteina terapeutica e marchiato come Proleukin. \u00c8 stato approvato dalla Food and Drug Administration (FDA) e in diversi paesi europei per il trattamento dei tumori (melanoma maligno, carcinoma renale) in dosi intermittenti elevate ed \u00e8 stato ampiamente utilizzato in dosi continue.\nL'interking \u00e8 un IL-2 ricombinante con una serina al residuo 125, venduto da Shenzhen Neptunus.\nNeoleukin 2/15 \u00e8 una molecola simile alla IL-2 progettata al computer che \u00e8 stata progettata per evitare effetti collaterali comuni.\nStati Uniti.\nDi solito, negli Stati Uniti, viene utilizzato il dosaggio pi\u00f9 elevato, influenzato dal tipo di cancro, dalla risposta al trattamento e dalla salute generale del paziente. I pazienti vengono in genere trattati per cinque giorni consecutivi, tre volte al giorno, per quindici minuti. I seguenti circa 10 giorni aiutano il paziente a riprendersi tra i trattamenti. L'IL-2 viene somministrato per via endovenosa in ospedale per consentire un adeguato monitoraggio degli effetti collaterali.\nUn regime di dose pi\u00f9 bassa prevede l'iniezione di IL-2 sotto la pelle in genere in regime ambulatoriale. In alternativa, pu\u00f2 essere somministrato su base ospedaliera per 1-3 giorni, in modo simile e spesso compreso il parto di chemioterapia.\nL'IL-2 intralesionale \u00e8 comunemente usato per trattare metastasi di melanoma e ha un alto tasso di risposta completo.\nApplicazioni locali.\nI vasi sanguigni tumorali sono pi\u00f9 vulnerabili rispetto ai normali vasi sanguigni alle azioni di IL-2. Quando iniettato all'interno di un tumore, vale a dire un'applicazione locale, un processo meccanicamente simile alla sindrome da perdita vascolare, si verifica solo nel tessuto tumorale. L'interruzione del flusso sanguigno all'interno del tumore distrugge efficacemente il tessuto tumorale.\nLa Eisai commercializza un farmaco chiamato denileukin diftitox (nome commerciale Ontak), che \u00e8 una proteina di fusione ricombinante della IL-2 e della tossina difterica. Questo farmaco si lega ai recettori dell'IL-2 e introduce la tossina difterica nelle cellule che esprimono quei recettori, uccidendo le cellule. In alcune leucemie e linfomi, le cellule maligne esprimono il recettore IL-2, quindi la denileuchina diftitox pu\u00f2 ucciderle. Nel 1999 Ontak \u00e8 stato approvato dalla Food and Drug Administration (FDA) statunitense per il trattamento del linfoma cutaneo a cellule T (CTCL).\nStoria.\nSecondo un libro di testo sull'immunologia: \"L'IL-2 \u00e8 storicamente particolarmente importante, poich\u00e9 \u00e8 la prima citochina di tipo I a essere clonata, la prima citochina di tipo I per la quale \u00e8 stata clonata una componente del recettore, ed \u00e8 stata la prima citochina a catena corta di tipo I la cui struttura dei recettori \u00e8 stata risolta. Molti principi generali sono stati derivati dagli studi di questa citochina, incluso il fatto che si tratta della prima citochina che ha dimostrato di agire in modo simile a un fattore di crescita attraverso specifici recettori ad alta affinit\u00e0, analogo ai fattori di crescita studiati dagli endocrinologi e biochimici\".\nA met\u00e0 degli anni '60, alcuni studi riportavano alcune molecole che promuovevano la proliferazione dei linfociti. A met\u00e0 degli anni '70, fu scoperto che le cellule T potevano proliferare selettivamente quando le normali cellule del midollo osseo umano erano coltivato in terreno condizionato ottenuto da linfociti umani normali stimolati dalla fitoagmagututina. La molecola \u00e8 stato isolato dalle cellule di topo in coltura nel 1979 e da cellule umane in coltura nel 1980. Il gene dell'IL-2 umano fu clonato nel 1982.\nL'attivit\u00e0 commerciale per immettere sul mercato un farmaco IL-2 \u00e8 stata intensa negli anni '80 e '90. Nel 1983, la Cetus Corporation aveva creato una versione ricombinante di IL-2 (Aldesleukin), con l'alanina rimossa dal suo terminale N e il residuo 125 sostituito con serina.. Chiron ha continuato lo sviluppo di IL-2, che \u00e8 stato finalmente approvato dalla FDA come Proleukin per carcinoma renale metastatico nel 1992."}
{"id": "1818747", "revid": "1305772", "url": "https://it.wikipedia.org/wiki?curid=1818747", "title": "Group Therapy", "text": "Group Therapy (terapia di gruppo in lingua inglese) pu\u00f2 riferirsi a:"}
{"id": "1818753", "revid": "1420856", "url": "https://it.wikipedia.org/wiki?curid=1818753", "title": "Seinosuke Mitsuya", "text": "Biografia.\nIl maestro Mitsuya \u00e8 nato il 4 ottobre 1946 ad Osaka in Giappone. Sin da giovane inizi\u00f2 lo studio delle arti marziali giapponesi (Karate e Kobudo) sotto la guida del maestro Teruo Hayashi.\nDurante il periodo universitario il maestro Mitsuya fu l'assistente del maestro Teruo Hayashi, insegnando Karate e Kobudo presso la palestra principale. Fu capitano del club delle arti marziali della sua universit\u00e0, e ha guidato e coordinato anche altri club universitari della sua citt\u00e0 d'origine, Osaka.\nNegli anni settanta il Sensei Mitsuya lasci\u00f2 il Giappone per trasferirsi negli Stati Uniti, dove collabor\u00f2 con molte palestre. Durante questo periodo divenne il primo rappresentante all'estero dell'organizzazione Hayashi-ha Shito-ryu Kai fondata dal maestro Teruo Hayashi, per conto del quale diffondeva i principi del karate e kodubo secondo lo stile Hayashi.\nA met\u00e0 anni settanta il Sensei Mitsuya si trasferisce in Europa, e dopo aver lavorato in numerose citt\u00e0 europee sceglie Palermo come base operativa per continuare il proprio lavoro di diffusione e rappresentanza dello stile Hayashi-ha.\nUn importante riconoscimento per il maestro Mitsuya fu ottenere il grado di 8\u00ba Dan e il titolo di Hanshi datogli dal Soke Teruo Hayashi.\nAd oggi Hanshi Seinosuke Mitsuya, continua a lavorare per diffondere i principi del Karate grazie soprattutto all'organizzazione Mitsuya-Kai International da lui fondata e presieduta. Organizzazione alla quale sono affiliati numerosi gruppi da tutto il mondo."}
{"id": "1818754", "revid": "465169", "url": "https://it.wikipedia.org/wiki?curid=1818754", "title": "Voglio vederti danzare", "text": "Voglio vederti danzare \u00e8 una canzone scritta e composta dal cantautore italiano Franco Battiato.\nLa canzone.\n\u00c8 uscita per la prima volta con l'album di Battiato \"L'arca di No\u00e8\" nel 1982.\nSulla scia del successo, Franco Battiato ha riscritto il testo della canzone anche in inglese e spagnolo. Cos\u00ec nel 1985 e nel 1987 le canzoni \"I want to see you as a dancer\" e \"Yo quiero verte danzar\" sono state raccolte dal cantautore rispettivamente negli album \"Echoes of Sufi Dances\" e \"Nomadas\", che sono raccolte di brani scritti rispettivamente in inglese e in spagnolo.\nDurante un tour attraverso Italia, Francia e Spagna, il cantautore ha registrato dal vivo la canzone nella sua versione italiana e ha inserito il brano nel suo primo album \"live\" \"Giubbe Rosse\" (1989).\nUna cover della canzone \u00e8 stata proposta dalla folk band Folkabbestia nel suo album \"25-60-38. Breve saggio sulla canzone italiana\" (2006).\nIl brano \"Voglio vederti danzare\" \u00e8 l'ultima traccia dell'album \"L'arca di No\u00e8\". A livello di arrangiamento esso consiste in una base elettronica, che produce un suono particolare ritmato poi in un modo del tutto orecchiabile; inaspettatamente, alla fine la musica sfocia in un \"valzer viennese\" accompagnato dal maestro violinista Giusto Pio. Il testo, ricco di immagini e rimandi esotici e volendo esoterici (\"\u00abNei ritmi ossessivi la chiave dei riti tribali / regni di sciamani / e suonatori zingari ribelli\"\u00bb; si fa riferimento ai dervisci rotanti del sufismo e indirettamente a G.I. Gurdjieff, uno degli autori prediletti del cantautore catanese), evoca le divergenze del mondo musicale occidentale rispetto a quello orientale (\"\u00abVoglio vederti danzare / come le zingare del deserto / con candelabri in testa\u00bb\" contrapposto a \"\u00abNell'Irlanda del nord / nelle balere estive / coppie di anziani che ballano / al ritmo di sette ottavi\u00bb\").\nCover di Prezioso feat. Marvin.\nNel maggio 2003 i disc jockey italiani Giorgio e Andrea Prezioso assieme al cantante Alessandro Moschini (in arte \"Marvin\") hanno prodotto una versione dance della canzone e l'hanno proposta al Festivalbar 2003.\nTracce.\nCD Maxi"}
{"id": "1818755", "revid": "1573940", "url": "https://it.wikipedia.org/wiki?curid=1818755", "title": "Cladocora", "text": "Cladocora \u00e8 un genere di madrepore dalla incerta collocazione tassonomica, in passato attribuita alla famiglia Caryophylliidae.\nTassonomia.\nComprende le seguenti specie:"}
{"id": "1818757", "revid": "104458", "url": "https://it.wikipedia.org/wiki?curid=1818757", "title": "Fr\u00e4nzi Aufdenblatten", "text": "Biografia.\nStagioni 1997-2002.\nVelocista in grado di competere anche in slalom gigante attiva in gare FIS dal dicembre del 1996, Fr\u00e4nzi Aufdenblatten esord\u00ec in Coppa Europa il 22 gennaio 1998 a Sch\u00f6nried in slalom speciale, senza completare la prova. Nel 2000 ai Mondiali juniores del Qu\u00e9bec vinse la medaglia d'oro nella discesa libera e quella d'argento nella combinata; nella stessa stagione esord\u00ec in Coppa del Mondo, l'11 marzo 2000 nello slalom gigante di Sestriere, senza completare la prova.\nAi Mondiali juniores di Verbier 2001 vinse una seconda medaglia d'oro, questa volta nello slalom gigante, e biss\u00f2 l'argento nella combinata; il 5 dicembre dello stesso anno a \u00c5l ottenne la sua prima vittoria, nonch\u00e9 primo podio, in Coppa Europa, in slalom gigante. Nella stessa stagione nel circuito continentale vinse anche la sua seconda e ultima gara, lo slalom gigante di Arosa del 15 gennaio, e debutt\u00f2 quindi ai Giochi olimpici invernali: a tuttavia non concluse lo slalom gigante.\nStagioni 2003-2006.\nEsord\u00ec ai Campionati mondiali a Sankt Moritz 2003, dove fu 15\u00aa sia nel supergigante sia nella combinata e non complet\u00f2 lo slalom gigante. In Coppa del Mondo ottenne il primo podio (3\u00aa in discesa libera) il 31 gennaio 2004 sulle nevi di Haus, giungendo alla spalle dell'italiana Isolde Kostner e dell'austriaca Renate G\u00f6tschl.\nNella stagione seguente partecip\u00f2 ai Mondiali di Bormio/Santa Caterina Valfurva 2005, piazzandosi 15\u00aa nella discesa libera, 18\u00aa nel supergigante, 26\u00aa nello slalom gigante e 18\u00aa nella combinata, mentre l'anno dopo fu al via ai XXII Giochi olimpici invernali di , dove si classific\u00f2 12\u00aa nella discesa libera, 17\u00aa nel supergigante, 16\u00aa nello slalom gigante e non concluse la combinata.\nStagioni 2007-2014.\nAi Mondiali di \u00c5re 2007 ottenne il suo miglior piazzamento in una rassegna iridata, 14\u00aa nella discesa libera, e fu 19\u00aa sia nel supergigante sia nello slalom gigante; due anni dopo, ai Mondiali di Val-d'Is\u00e8re 2009, non concluse la prova di slalom gigante. Il 20 dicembre 2009 nella medesima localit\u00e0 francese ottenne la sua unica vittoria in Coppa del Mondo, superando in supergigante la connazionale Nadia Styger e la statunitense Lindsey Vonn. Sempre in supergigante ottenne, l'11 febbraio 2011 a Ginevra L\u00e9lex, il suo ultimo podio in Coppa Europa (2\u00aa).\n19\u00aa nel supergigante dei Mondiali di Schladming 2013, l'anno dopo ai XXII Giochi olimpici invernali di fu 6\u00aa nel supergigante, suo miglior risultato olimpico in carriera. Si ritir\u00f2 al termine della stagione 2013-2014; si conged\u00f2 dalla Coppa del Mondo con il suo ultimo podio in carriera, il 3\u00ba posto nel supergigante di Lenzerheide del 12 marzo, e dal Circo bianco in occasione di una gara FIS disputata a Zinal il 3 aprile successivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1818760", "revid": "599013", "url": "https://it.wikipedia.org/wiki?curid=1818760", "title": "Rinaldo Capello", "text": "Biografia.\nRinaldo Capello ha vinto tre volte la prestigiosa corsa di durata 24 Ore di Le Mans: nel 2003 su Bentley Speed 8, nel 2004 su Audi R8 Sport e nel 2008 su Audi R10. Inoltre \u00e8 giunto 6 volte a podio: secondo nel 2001, 2002 e 2012 e terzo nel 2000, 2006 e 2009, sempre su Audi. Capello cominci\u00f2 la sua carriera nel 1976 sui kart. Nel 1983 corre nel campionato Formula Fiat Abarth e successivamente nell'Italiano F.3. Vince il Campionato Italiano Turismo nel 1990 su Volkswagen Golf, una prestazione seguita nel 1996 dalla conquista del titolo Superturismo al volante della Audi A4. Comincia la sua carriera di pilota di gare \"endurance\" nel 1997 con una vittoria alle \"6 Ore di Vallelunga\". Nel 1998 partecipa per la prima volta alla 24 Ore di Le Mans, pilotando una McLaren F1 GTR del Team GTC. Il suo palmar\u00e8s annovera diverse vittorie nell'American Le Mans Series, campionato che vince nel 2006 su Audi R10. Con questa vettura \u00e8 stato a lungo in testa nell'edizione della 24 Ore di Le Mans 2007, ma poi \u00e8 stato costretto a ritirarsi per una clamorosa uscita di pista, causata dal distacco di una ruota mal avvitata. Nel 2008 ha vinto la 24 Ore di Le Mans, pilotando l'Audi R10. Nel 2009 ha vinto la 12 Ore di Sebring con la debuttante Audi R15; con la stessa vettura \u00e8 poi arrivato terzo a Le Mans."}
{"id": "1818761", "revid": "297745", "url": "https://it.wikipedia.org/wiki?curid=1818761", "title": "Malintrada", "text": ""}
{"id": "1818764", "revid": "80339", "url": "https://it.wikipedia.org/wiki?curid=1818764", "title": "Qazansu", "text": ""}
{"id": "1818768", "revid": "174925", "url": "https://it.wikipedia.org/wiki?curid=1818768", "title": "Parto naturale", "text": ""}
{"id": "1818769", "revid": "1613689", "url": "https://it.wikipedia.org/wiki?curid=1818769", "title": "Alfonso Principato", "text": "Biografia.\nNativo di Agrigento alla fine della Seconda guerra mondiale, prest\u00f2 servizio presso il Reparto Radiomobile della Compagnia dei Carabinieri di Canicatt\u00ec. Fu ucciso durante un conflitto a fuoco da un gruppo di rapinatori favaresi, nelle campagne di Racalmuto il 15 aprile 1985, dopo un estenuante inseguimento dei fuggitivi."}
{"id": "1818780", "revid": "144796", "url": "https://it.wikipedia.org/wiki?curid=1818780", "title": "Alessandro di Mensdorff", "text": "Biografia.\nInfanzia.\nAlessandro proveniva da una nobile famiglia della Lorena, elevata nel 1818 al rango comitale austriaco, che dovette accettare il cognome di Pouilly (derivato dai propri possedimenti sul Sa\u00f4ne) negli anni della rivoluzione francese, assumendo poi il cognome di Mensdorff dopo essere tornati in Austria.\nAlessandro di Mensdorff-Pouilly era figlio del generale conte Emanuele di Mensdorff-Pouilly e della principessa Sofia di Sassonia-Coburgo-Saalfeld, figlia del duca Francesco Federico di Sassonia-Coburgo-Saalfeld. Per parte di madre, era cugino della regina Vittoria d'Inghilterra e di re Leopoldo II del Belgio.\nMatrimonio.\nNella vita privata spos\u00f2 la contessa Alessandrina di Dietrichstein (29 febbraio 1824), erede del principe Giuseppe Francesco di Dietrichstein e con diploma imperiale del 20 marzo 1869 ottenne il titolo di \"Principe di Dietrischstein di Nikolsburg\".\nCarriera militare.\nNel 1829 entr\u00f2 a far parte dell'esercito austriaco, divenendo primo cavallerizzo nel 1836, Maggiore nel 1844, combatt\u00e9 tra il 1848 ed il 1849 in Italia ed Ungheria, divenendo colonnello nel 1849 e maggior generale nel 1850.\nAgli inizi del 1851 divenne commissario austriaco nello Schleswig-Holstein e nel 1852 divenne inviato imperiale a San Pietroburgo. Gi\u00e0 nel 1853 visse gran parte del proprio tempo in Gran Bretagna, per poi tornare in patria e ottenere una brigata del 7\u00ba Corpo d'armata con il suo nome, venendo nominato nel 1858 Feldmaresciallo Luogotenente.\nNonostante l'alto incarico, la carriera militare di Mensdorff non fu particolarmente brillante. La sua partecipazione alla Battaglia di Magenta fu del tutto marginale, restando asserragliato in difesa nella vicina frazione di Cerello di Corbetta con la propria divisione di cavalleria della riserva. Anche nella grande battaglia di Solferino e San Martino, manc\u00f2 il confronto diretto, rendendosi responsabile della lentezza di movimento che fece fallire la coraggiosa azione del 10\u00ba Reggimento Ussari, guidati dal colonnello Edelsheim.\nUltimi anni e morte.\nDurante la ribellione polacca (1863) fu governatore generale del Regno di Galizia e Lodomiria. Il 27 ottobre 1864 venne nominato ministro degli esteri dell'Impero Austriaco. Egli venne ricordato come obbediente e leale servitore del suo imperatore e prese parte diligentemente a tutte le trasformazioni della politica austriaca sino alla guerra con la Prussia del 1866.\nNel novembre di quell'anno infatti lasci\u00f2 i propri incarichi amministrativi e nel 1870 venne nominato comandante generale di Zagabria, passando poi a Praga dove mor\u00ec l'anno successivo, il 14 febbraio 1871.\nDiscendenza.\nAlessandro e la contessa Alessandrina di Dietrichstein ebbero:"}
{"id": "1818787", "revid": "767487", "url": "https://it.wikipedia.org/wiki?curid=1818787", "title": "Il pugnale cinese", "text": "Il pugnale cinese (\"The Kennel Murder Case\") \u00e8 un film del 1933, tratto dal romanzo \"La tragedia in casa Coe\" e diretto da Michael Curtiz. Uno dei numerosi film che hanno portato sullo schermo il personaggio di Philo Vance, protagonista di dodici romanzi gialli scritti da S. S. Van Dine. L'attore William Powell interpret\u00f2 sei film nel ruolo dell'investigatore dandy.\nProduzione.\nIl film fu prodotto dalla Warner Bros. Pictures e dalla Vitaphone Corporation.\nDistribuzione.\nIl film, distribuito dalla Warner Bros. Pictures, usc\u00ec nelle sale statunitensi il 28 ottobre 1933.\nDate di uscita.\nAlias"}
{"id": "1818788", "revid": "838137", "url": "https://it.wikipedia.org/wiki?curid=1818788", "title": "L'era del cinghiale bianco (brano musicale)", "text": ""}
{"id": "1818789", "revid": "767487", "url": "https://it.wikipedia.org/wiki?curid=1818789", "title": "Ciclo di Belgariad", "text": ""}
{"id": "1818790", "revid": "745179", "url": "https://it.wikipedia.org/wiki?curid=1818790", "title": "Near Infrared Camera and Multi-Object Spectrometer", "text": ""}
{"id": "1818794", "revid": "729019", "url": "https://it.wikipedia.org/wiki?curid=1818794", "title": "Emanuele di Mensdorff-Pouilly", "text": "Biografia.\nInfanzia.\nMensdorff-Pouilly era figlio di Alberto Luigi di Pouilly e di sua moglie Maria Antonietta (n\u00e9e di Custine), discendeva, dunque, da una famiglia lorenese e aveva qui ottenuto la Baronia di Pouilly e Stenay, territori sulle rive della Mosa. La linea di Dietrichstein si estinse nel 1864 anche se la linea continu\u00f2 a perpetrarsi per successione femminile. Albert Louis de Pouilly (1731 -1795) con la moglie, Marie Antoinette de Custine (1746-1800), emigrarono assieme ai loro figli allo scoppio della rivoluzione francese (1790). Suoi figli furono Alberto (1775-1799 morto in Italia nel corso delle guerre napoleoniche) ed Emanuele (1777-1852) accettarono il cognome Mensdorff (derivato da un loro possedimento nella Contea di Roussy in Lussemburgo).\nMatrimonio.\nEmanuele si spos\u00f2 con Sofia di Sassonia-Coburgo-Saalfeld, figlia del duca Francesco Federico di Sassonia-Coburgo-Saalfeld e della sua seconda moglie la principessa Augusta di Reuss-Ebersdorf, dalla quale ebbe sei figli.\nConte di Mensdorff-Pouilly.\nNel 1818, Emanuele ricevette il titolo comitale nell'ambito dell'impero austriaco, assieme al motto \"Fortitudine et caritate\".\nDopo una gloriosa carriera militare che lo port\u00f2 sino al grado di Luogotenente Feldmaresciallo, divenne secondo Vicepresidente dell'Imperial-Regio Consiglio aulico di Guerra. Successivamente si ritir\u00f2 a vita privata dove si dedic\u00f2 alla poesia e alla musica, di cui era grande intenditore: di lui ci rimane una raccolta di serenate che dedic\u00f2 alla moglie Sofia.\nMorte.\nSi spense il 28 giugno 1852 e gli succedette nei titoli il figlio Alessandro di Mensdorff, anch'egli alto ufficiale austriaco.\nDiscendenza.\nDal matrimonio tra Emanuela e Sofia di Sassonia-Coburgo-Saalfeld nacquero:"}
{"id": "1818797", "revid": "757396", "url": "https://it.wikipedia.org/wiki?curid=1818797", "title": "Ko\u0161arka\u0161ki klub Cibona 2005-2006", "text": "Questa voce raccoglie le informazioni riguardanti il Ko\u0161arka\u0161ki klub Cibona nelle competizioni ufficiali della stagione 2005-2006.\nStagione.\nLa stagione 2005-2006 del Ko\u0161arka\u0161ki klub Cibona \u00e8 la 15\u00aa nel massimo campionato croato di pallacanestro, la Prva hrvatska ko\u0161arka\u0161ka liga.\nRoster.\n\"Aggiornato al 13 gennaio 2022.\""}
{"id": "1818798", "revid": "2128848", "url": "https://it.wikipedia.org/wiki?curid=1818798", "title": "Wikipedia in inglese semplificato", "text": "Wikipedia in inglese semplificato (Simple English Wikipedia, abbreviata spesso in simple.wikipedia, simple.wiki o simple.wp) \u00e8 l'edizione in lingua inglese semplificata dell'enciclopedia online Wikipedia.\nStoria e utilizzo.\nTale edizione ebbe inizio nel 2003 partendo dalla traduzione degli articoli presenti sulle altre edizioni di Wikipedia, in particolare da Wikipedia in inglese. Quando la Wikipedia in inglese semplificato ebbe inizio, la Wikipedia in inglese gi\u00e0 aveva raggiunto articoli, e sette altre versioni linguistiche avevano pi\u00f9 di articoli. Il 26 luglio 2006 raggiunge i articoli.\nPoich\u00e9 gli articoli nella Wikipedia in inglese semplificato utilizzano un numero minore di parole e una grammatica pi\u00f9 semplice della lingua inglese essa risulta pi\u00f9 semplice da comprendere, rendendola cos\u00ec utilizzabile da bambini, studenti e da chi si accinge ad imparare l'inglese.\nStatistiche.\nLa Wikipedia in inglese semplificato ha voci, pagine, utenti registrati di cui attivi e amministratori; ha una di (al ).\n\u00c8 la 49\u00aa Wikipedia per numero di voci ma, come \"profondit\u00e0\", \u00e8 la 27\u00aa fra quelle con pi\u00f9 di voci (al 16 gennaio 2022)."}
{"id": "1818802", "revid": "757396", "url": "https://it.wikipedia.org/wiki?curid=1818802", "title": "Ko\u0161arka\u0161ki klub Cibona 2006-2007", "text": "Questa voce raccoglie le informazioni riguardanti il Ko\u0161arka\u0161ki klub Cibona nelle competizioni ufficiali della stagione 2006-2007.\nStagione.\nLa stagione 2006-2007 del Ko\u0161arka\u0161ki klub Cibona \u00e8 la 16\u00aa nel massimo campionato croato di pallacanestro, la Prva hrvatska ko\u0161arka\u0161ka liga.\nRoster.\n\"Aggiornato al 13 gennaio 2022.\""}
{"id": "1818804", "revid": "255535", "url": "https://it.wikipedia.org/wiki?curid=1818804", "title": "Fiori in vaso", "text": ""}
{"id": "1818808", "revid": "1149807", "url": "https://it.wikipedia.org/wiki?curid=1818808", "title": "Zane Truesdale", "text": ""}
{"id": "1818811", "revid": "757396", "url": "https://it.wikipedia.org/wiki?curid=1818811", "title": "Ko\u0161arka\u0161ki klub Cibona 2007-2008", "text": "Questa voce raccoglie le informazioni riguardanti il Ko\u0161arka\u0161ki klub Cibona nelle competizioni ufficiali della stagione 2007-2008.\nStagione.\nLa stagione 2007-2008 del Ko\u0161arka\u0161ki klub Cibona \u00e8 la 17\u00aa nel massimo campionato croato di pallacanestro, la Prva hrvatska ko\u0161arka\u0161ka liga.\nRoster.\n\"Aggiornato al 13 gennaio 2022.\""}
{"id": "1818812", "revid": "404338", "url": "https://it.wikipedia.org/wiki?curid=1818812", "title": "4gw", "text": ""}
{"id": "1818813", "revid": "123684659", "url": "https://it.wikipedia.org/wiki?curid=1818813", "title": "Wippone", "text": "Biografia.\nDivenne cappellano dell'imperatore Corrado II il Salico, di cui scrisse la biografia che intitol\u00f2 \"Gesta Chonradi II imperatoris\". Egli present\u00f2 l'opera nel 1046 al figlio di Corrado, Enrico III, dopo poco tempo dall'incoronazione del giovane imperatore, con l'intento di rendere esemplificativo per lui il buon governo del defunto padre. \nOpere.\nNelle \"Gesta Chonradi II imperatoris\", Wippone fornisce una figura chiara del soggetto, dai colori freschi ed animati, preferendo ad ogni modo sorvolare alcune problematiche del tempo, soprattutto nei contrasti tra principi regnanti e chiesa. Il suo stile \u00e8 semplice e fluente e il linguaggio \u00e8 ben scelto.\nTra gli altri sui scritti si ricordano i \"Proverbia\" (1027 o 1028), ed il \"Tetralogus Heinrici\" in esametri rimati, presentato all'Imperatore Enrico nel 1041 come un'elegia del sovrano assieme ad una serie di esortazioni al buon governo con le leggi e con l'esplicazione dei principali fondamenti di un trono. \nEgli scrisse anche un toccante discorso in occasione della morte di Corrado, in latino, da cui, secondo alcuni studi, sarebbe stato tratto il canto pasquale \"Victimae paschali laudes\"."}
{"id": "1818819", "revid": "2061979", "url": "https://it.wikipedia.org/wiki?curid=1818819", "title": "The Venetian", "text": "The Venetian Resort Hotel Casino \u00e8 un hotel e casin\u00f2 a tema di Paradise.\nSi trova sulla Strip, la via delle pi\u00f9 famose case da gioco di Las Vegas, nel luogo dove sorgeva il vecchio hotel Sands, e si ispira alla citt\u00e0 di Venezia.\n\u00c8 il pi\u00f9 grande hotel con 5 stelle degli Stati Uniti d'America, di propriet\u00e0 della Las Vegas Sands Corporation.\nL'hotel possiede 4.049 stanze e un casin\u00f2 di 11.000\u00a0m\u00b2. Insieme agli adiacenti Sands Expo Convention Center e The Palazzo Hotel and Casino Resort, il Venetian costituisce il pi\u00f9 grande complesso alberghiero del mondo, con ben 7.128 stanze.\nStoria.\nI lavori di costruzione del Venetian cominciarono il 26 novembre 1996, quando il Sands Hotel, acquistato 8 anni prima dal miliardario Sheldon Adelson, venne abbattuto con una spettacolare esplosione controllata.\nL'hotel venne inaugurato il 3 maggio 1999: all'epoca dell'apertura era uno degli hotel con i pi\u00f9 alti costi di costruzione al mondo, valutati in circa 1,5 miliardi di dollari.\nAlla cerimonia inaugurale partecip\u00f2 anche l'attrice Sophia Loren.\nAttrazioni.\nNella zona antistante l'ingresso del Venetian sono riprodotti fedelmente in scala 1:2 il campanile di San Marco e il ponte di Rialto.\nUn lago artificiale prosegue all'interno della struttura con un canale, che costeggia la zona del centro commerciale (che copre una superficie totale di 50.000\u00a0m\u00b2) e viene percorso da riproduzioni fedeli delle tradizionali Gondole Veneziane. Le gondole vengono governate a remi come nella realt\u00e0. Tuttavia si pu\u00f2 notare come le gondole vengano messe sotto carica a fine uso, questo perch\u00e9 probabilmente sono spinte da un motore elettrico al loro interno. I comandi sono azionati dal gondoliere con l'uso di un piede.\nLa zona delle piscine e dell'area benessere occupa una superficie totale di ben 6.400\u00a0m\u00b2.\nIl casin\u00f2, posizionato al di sotto del centro commerciale, offre pi\u00f9 di 122 diversi tipi di giochi.\nIl complesso ospita anche il museo delle Cere di Madame Tussauds e ha ospitato dal 2001 al 2008 il Guggenheim Hermitage Museum.\nCritiche.\nLe critiche che si sono sollevate contro questo casin\u00f2 sono state molteplici e incessanti. Dalla sua fondazione a undici anni dopo, la citt\u00e0 di Venezia indignata e sostenuta dai circoli culturali ha gravemente attaccato la struttura.\nLa critica pi\u00f9 grave e compromettente \u00e8 arrivata nel 2009 dall'Opera Bevilacqua La Masa che nella sua mostra Migropolis, ha mostrato alcune foto del The Venetian, accompagnandole a didascalie polemiche. Ogni anno si ripetono interventi a sfavore del casin\u00f2 (soprattutto dalla borghesia veneziana e dalle associazioni dei gondolieri e degli albergatori o di quanti commerciano sfruttando il turismo)."}
{"id": "1818822", "revid": "253269", "url": "https://it.wikipedia.org/wiki?curid=1818822", "title": "Episodi de La signora in giallo (sesta stagione)", "text": "La sesta stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 24 settembre 1989 e il 20 maggio 1990.\nAppuntamento ad Atene.\nJessica sta lasciando Parigi per raggiungere Il Cairo durante un tour promozionale del suo ultimo libro, e incontra il suo vecchio amico, l'agente segreto Hagarty. Pur non avendo intenzione di farsi coinvolgere, la signora Fletcher si ritrova suo malgrado ad Atene, intenta a recitare la parte della moglie di Hagarty durante le trattative per il rilascio di un agente rapito pochi giorni prima.\nSegreto confessionale.\nA Cabot Cove si trova Padre Barnes arrivato da pochi giorni per sostituire il parroco della citt\u00e0, quando raccoglie la confessione di una giovane donna che ha commesso un omicidio. Il segreto confessionale non pu\u00f2 essere infranto e il sacerdote \u00e8 molto confuso quando viene scoperto un cadavere sulla spiaggia. Le indagini conducono all'arresto di Eddie, un ragazzo che soffre di un lieve ritardo mentale, per motivi diversi sia Padre Barnes che Jessica sono convinti che non sia stato lui ad uccidere.\nRose gialle per una lady.\nLeggendo sul giornale la notizia della morte di Lady Abigail Austin, una grande giallista, la Signora Fletcher racconta uno dei casi di omicidio pi\u00f9 clamorosi da lei risolti. Tutto inizi\u00f2 nel 1947 a bordo della Queen Mary. Lady Abigail era sulla nave in viaggio per New York, quando un uomo irruppe nel bar e croll\u00f2 a terra, morto. Aiutata da un giovane giornalista, Lady Abigail svolse accurate indagini e riusc\u00ec a scoprire il colpevole prima che la nave attraccasse in porto.\nL'errore di Jessica.\nJessica ha appena aiutato il Tenente Hanna in un caso di omicidio. Le sue deduzioni hanno indicato che la colpevole non poteva essere che Marian, la moglie della vittima, ma non tutti sono d'accordo. Marian riesce a pagare la cauzione e uscire di prigione, ma il mattino dopo viene ritrovata morta. La sorella giura che riuscir\u00e0 a dimostrarne l'innocenza e che denuncer\u00e0 sia il Tenente Hanna che la Signora Fletcher, anche se quest'ultima \u00e8 pi\u00f9 che sicura di non aver commesso alcun errore.\nJack e Bill.\nJessica racconta le disavventure del suo amico Bill Boyle, un ex giocatore di football che una volta ritiratosi ha deciso di diventare investigatore, ma senza grandi risultati. Un giorno, un suo vecchio amico gli affida il suo cane, un barboncino di nome Jack, per un paio d'ore. Pur non essendo entusiasta dell'incarico Bill accetta, ma l'amico muore poco dopo e alcuni malviventi tentano di impadronirsi del cane.\nLettera morta.\nA Cabot Cove si sta svolgendo una fiera per la raccolta fondi a favore dei Vigili del Fuoco della citt\u00e0 e Jessica acquista uno scrittoio. Mentre lo pulisce scopre, incastrata in un cassetto, una lettera risalente a qualche mese prima. Sul momento non d\u00e0 molta importanza all'accaduto e consegna la lettera a Bud Fricksey, il destinatario. Quando per\u00f2 Fricksey viene ritrovato morto, ucciso con un violento colpo alla testa, fra le ceneri del negozio in cui lavorava, Jessica sospetta che la lettera da lei ritrovata possa essere la chiave del delitto.\nTamburi di morte.\nJessica si concede una vacanza in Giamaica per partecipare alla festa di compleanno di uno dei suoi figliocci, Adam Waverley, il primogenito della sua amica Olivia. La serata dovrebbe essere una sorpresa, ma il vero colpo di scena spetta proprio ad Adam, che si presenta alla festa insieme a Selina, sua moglie. Nessuno sapeva che si fosse sposato, ma la ragazza viene subito accolta da tutti. Solo il padre di Selina non \u00e8 disposto ad accettare questo matrimonio e arriva a minacciare la famiglia Waverley con rituali voodoo.\nDelitto imperfetto.\nDennis Stanton invita Jessica a teatro per ascoltare il famoso tenore italiano Rosanno Bertolucci. Prima dello spettacolo i due assistono a una spiacevole scenata: un certo Faraday viene scacciato perch\u00e9 stava importunando il soprano Maria, una giovane donna che Rosanno ha preso molto a cuore. Alla fine dell'opera, Faraday si fa trovare nel camerino di Maria. Il tenore furibondo, lo insegue e poco dopo giungono da un vicolo due colpi di pistola. Jessica, Dennis e tutta la compagnia accorrono attirati dagli spari e trovano Faraday ucciso e accanto a lui Bertolucci, in fin di vita a causa di un attacco cardiaco.\nProva generale.\nJessica viene invitata dal miliardario Henry Reynard con un compito ben specifico: deve scoprire chi fra i vari parenti del facoltoso uomo d'affari vuole ucciderlo. In cambio \u00e8 gi\u00e0 pronto per lei un assegno da un milione di dollari. Jessica rifiuta, ma quando Reynard muore, durante un violento temporale, non pu\u00f2 fare a meno di indagare. Anche perch\u00e9 alla lettura del testamento si scopre che tutte le propriet\u00e0, il denaro e le industrie di Reynard sono state assegnate proprio alla nota scrittrice.\nIl caso del tenente Ballinger.\nIl tenente Ballinger scopre con disappunto che il caso di omicidio su cui sta indagando \u00e8 stato chiuso con un verdetto di colpevolezza nei confronti di un ragazzo che lui ritiene innocente. Non solo, ma dopo anni di onorato servizio, il tenente viene sollevato dal servizio attivo e mandato a insegnare criminologia in una universit\u00e0. Evidentemente le sue domande infastidivano qualche personaggio in vista, ma il tenente, deciso a fare buon viso a cattivo gioco, prosegue le indagini con il pretesto di accrescere l'esperienza sul campo dei suoi studenti. Che dopo una sola lezione sono rimasti in due.\nLe virt\u00f9 di Sam.\n\u00c8 tempo di elezioni a Cabot Cove e il sindaco uscente, Sam Booth, ha deciso di tornare a candidarsi. Quest'anno per\u00f2, per la prima volta nella sua carriera, ha un rivale, Milton Overguard. Durante uno dei comizi elettorali di Sam, una giovane e attraente donna prende la parola e gli domanda quando si decider\u00e0 a lasciare la politica e tornare da lei per badare ai loro cinque figli. Tutte le malelingue di Cabot Cove si mettono in moto.\nGi\u00f9 le mani dal morto.\nJessica ha appena terminato la stesura del suo ultimo libro. Parla di un giovane investigatore di Hollywood che viene a sapere che suo zio Charlie, di cui non ha notizie da molto tempo, ha appena ereditato una forte somma di denaro. Dopo aver letto su un quotidiano la notizia di un uomo travolto da un treno, di cui non si conosce l'identit\u00e0, il giovane e la sua compagna pensano di riconoscerlo come lo zio Charlie. Se potessero dimostrare che lo zio \u00e8 morto, l'eredit\u00e0 spetterebbe loro di diritto. \nJessica e il piccolo investigatore.\nIl piccolo Kevin Bryce svolge alcuni lavoretti per Jessica e altri abitanti di Cabot Cove per dare una mano alla madre con la quale vive in una piccola casa in affitto appena fuori dal paese.\nUna sera, mentre rincasa in bicicletta, Kevin viene quasi investito da un'auto. Giunto a destinazione, non trova sua madre ad accoglierlo e il giorno dopo, quando Jessica lo riaccompagna, trovano il cadavere del loro padrone di casa in un fosso poco distante. La scomparsa della Signora Bryce sembra quasi una confessione, ma sia Kevin che Jessica sono decisi a ritrovarla e dimostrarne l'innocenza.\nAzione privilegiata: omicidio.\nLa Signora Fletcher si reca alla Ashcroft &amp; Royce per controllare i suoi investimenti, ma Philip Royce, il suo agente, sembra avere dimenticato l'appuntamento. Jessica pranza con Norma Pulaski, la segretaria di Philip, e scopre che \u00e8 una ragazza intraprendente e molto preparata. Quel che Jessica non sa \u00e8 che \u00e8 proprio Norma a gestire tutti gli affari dei clienti di Philip, il quale preferisce godersi la vita sui campi da golf. Quando Philip viene trovato ucciso nel suo alloggio, la prima ad essere sospettata \u00e8 proprio Norma.\nVendesi villa con morto.\nLa vita di un'agente immobiliare che tratta esclusivamente case di lusso non \u00e8 facile, lo sa bene Victoria Griffin, la nipote di Jessica. Ha per le mani una splendida villa a Beverly Hills, una tenuta da quattro milioni di dollari per la quale avrebbe trovato un compratore, ma la proprietaria della casa non \u00e8 disposta a vendere a quella persona. Mentre Jessica va a teatro con il nipote Howard, Victoria si reca a un appuntamento alla villa, nella speranza di riuscire a concludere. Una volta giunta non trova un acquirente, ma il corpo senza vita della padrona di casa.\nLa donna in nero.\nA Jessica viene chiesto di scrivere un libro sull'omicidio di Richie King. Nel lontano 1965, l'assassinio di questo famoso cantante aveva fatto un certo scalpore, tanto pi\u00f9 che il caso \u00e8 rimasto senza un colpevole. La Signora Fletcher non sembra convinta, ma ugualmente si reca al teatro, dove si sta per mettere in scena una replica esatta dello spettacolo durante il quale Richie King fu ucciso. Ha cos\u00ec modo di incontrare in una volta sola tutti i testimoni di quello strano omicidio avvenuto venticinque anni prima.\nCiak, si uccide.\nUna piccola emittente televisiva sopravvive soprattutto grazie alla produzione di una serie di telefilm polizieschi molto apprezzati dal pubblico. Per questo, la decisione di Carmody, il nuovo dirigente, di eliminare la serie dai palinsesti crea molto malumore. Mentre Carmody visiona alcune puntate del serial nella sala di proiezione, una mano armata di pistola sbuca da dietro le tende e lo uccide. Maggie McCauley, sceneggiatrice e autrice del telefilm, aiuta il tenente Palermo a condurre le indagini.\nIrlandesi teste dure.\nIl poliziotto irlandese O'Malley racconta a Jessica un caso di cui si \u00e8 occupato di recente. La moglie dell'imprenditore Trent \u00e8 morto cadendo da un balcone. All'apparenza un suicidio, ma in realt\u00e0 si \u00e8 trattato di omicidio. Ci sono pressioni dall'alto che vogliono che il caso sia chiuso, ma O'Malley non ci sta.\nIl dollaro Stuart.\nJessica racconta un'avventura di cui \u00e8 stato protagonista il suo amico Dennis Stanton. Tutto ebbe inizio con il furto di una preziosa moneta, il dollaro Stuart, da casa Douglas. Dopo avere gettato un'occhiata alla cassaforte, Dennis capisce subito, grazie ai suoi trascorsi di ladro, che il furto \u00e8 stato simulato da qualcuno che doveva conoscere la combinazione e inizia a indagare sul membro della famiglia sempre a corto di quattrini.\nAttimi di follia.\nJessica \u00e8 in Texas per partecipare al matrimonio di sua cugina Anne. Inaspettatamente giunge anche il fratello George, dimesso dalla clinica per la cura dei disturbi mentali in cui viveva da molti anni, da quando aveva ucciso in un accesso di follia il marito di Anne. Secondo i medici, adesso l'uomo \u00e8 perfettamente guarito, ma la presenza di George crea una certa tensione, anche perch\u00e9 Anne non ha mai parlato di lui a Bill, il suo futuro marito. Durante il ricevimento George viene aggredito verbalmente da Rosemary Taylor, la giornalista locale, e fugge. Quella stessa sera, Bill viene trovato morto in cantina. \u00c8 stato ucciso in una macabra replica dell'omicidio di tanti anni prima. I sospetti ricadono subito su George, ancora latitante, ma Jessica \u00e8 sicura della sua innocenza.\nIl dragone Szechuan.\nMentre Jessica \u00e8 a Londra per assistere alla prima di una commedia interpretata da sua cugina Emma, Grady si trasferisce a casa sua a Cabot Cove, insieme alla moglie Donna, ormai agli ultimi mesi di gravidanza. L'intenzione \u00e8 di passare una tranquilla settimana lontani dai rumori, dallo smog e dalla violenza di New York, ma la prima notte trascorsa nella casa della zia si conclude con un marinaio sconosciuto ucciso nell'ingresso.\nDue cuori e una cassetta.\nJessica ci racconta una nuova avventura del suo amico, agente dei servizi segreti britannici, Michael Hagarty. Questa volta si trova in Sicilia e fa la sua comparsa presso la famigerata e potente famiglia Carboni nei panni di un monsignore di Boston. I fratelli Carboni lo accolgono con tutti gli onori, ma la giovane vedova Carboni ha occhi solo per il futuro sposo, un certo Peter Baines, un uomo che ama le comodit\u00e0 ottenute con uno sforzo minimo. Hagarty incoraggia i due piccioncini, arrivando a sposarli e ad accompagnarli in Svizzera per la loro luna di miele."}
{"id": "1818823", "revid": "767487", "url": "https://it.wikipedia.org/wiki?curid=1818823", "title": "Roberta (film 1935)", "text": "Roberta \u00e8 un film del 1935 diretto da William A. Seiter. Fu la terza volta che la coppia Astaire-Rogers apparve insieme sullo schermo.\nIl film, una commedia musicale, si basa su \"Roberta\", il musical omonimo del 1933 di Jerome Kern che, a sua volta, prendeva spunto da \"Gowns by Roberta\", romanzo di Alice Duer Miller.Grande successo di Broadway, il musical era andato in scena al New Amsterdam Theatre interpretato da Bob Hope, George Murphy, Fred MacMurray, Sydney Greenstreet ed Allan Jones, restando in cartellone, dal 18 novembre 1933 al 21 luglio 1934, per un totale di 295 recite.\nIl film ottenne una candidatura all'Oscar 1936 per la miglior canzone originale, \"Lovely to Look at\", musica di Jerome Kern testo di Dorothy Fields e Jimmy McHugh.\nNel 1952, la MGM comper\u00f2 dalla RKO i diritti di \"Roberta\" per farne nel 1957 un remake a colori dal titolo italiano \"Modelle di lusso\" (titolo originale, \"Lovely to Look at\"), registi Mervyn LeRoy e, non accreditato, Vincente Minnelli.\nTrama.\nJohn Kent, un giocatore di football, si reca a Parigi insieme all'amico Huck Haines e alla sua band musicale, gli Wabash Indianians. Ma l'uomo che li ha ingaggiati, Alexander Voyda, rifiuta di far suonare la band quando scopre che questa non \u00e8 formata da indiani, come lui aveva erroneamente creduto fossero.John, allora, si reca da sua zia Minnie, la sola persona a Parigi che conosca, proprietaria di \"Roberta\", una casa di moda.\nL\u00ec, John incontra Stephanie, capo assistente di zia Minnie e, segretamente, autrice dei modelli della casa.Anche Huck incontra una ragazza, la \"contessa Scharweknka\", che in realt\u00e0 lui conosce molto bene, essendo la sua vecchia fidanzatina Lizzie Gatz.Zia Minnie muore improvvisamente senza lasciare un testamento e la casa di moda e il negozio passano in eredit\u00e0 a John. Non sapendo che pesci pigliare, visto che non capisce niente di sartoria e di moda, John chiede a Stephanie di diventare sua socia.Una cosa che lo irrita, per\u00f2, sono le attenzioni che Ladislao, un principe russo, riserva alla giovane donna alla quale sembra particolarmente interessato.Intanto a Parigi arriva anche Sophie, l'ex fidanzata di John, che ritorna da lui per aver sentito della fortuna che gli \u00e8 capitata. Ma Huck le gioca uno scherzo per metterla in cattiva luce presso l'amico: quando Sophie si reca al negozio e vuole scegliere uno degli abiti, Huck gliene consiglia uno che sa essere ritenuto da John come molto volgare. Infatti, quando Sophie gli si presenta con quel vestito, va a finire che i due litighino e si lascino definitivamente.John rimprovera anche Stephanie per aver venduta all'altra quel brutto vestito e Stephanie si risente dell'atteggiamento dell'uomo. Sbatte la porta e se ne va.Bisogna per\u00f2 preparare il programma di una sfilata: se ne prende carico Huck, senza grande successo. Per fortuna, Stephanie, preoccupata per il buon nome della casa, ritorna e firma i modelli che verranno presentati.Lo show di \"Roberta\" \u00e8 un trionfo, anche per la partecipazione della band, di Huck e della contessa. \nJohn crede erroneamente che Stephanie e Ladislao si siano sposati. Fa allora alla ragazza le sue congratulazioni per essere diventata una principessa. Ma Stephanie gli rivela che Ladislao \u00e8 suo cugino e che lei \u00e8 principessa fin dalla nascita.I due innamorati finalmente sono riuniti, mentre anche Huck e Lizzie decidono di sposarsi.\nProduzione.\nBudget stimato di 610.000 dollari per questa produzione della RKO la cui riprese durarono dal 26 novembre 1934 al 21 gennaio 1935. In seguito, la rivista \"Liberty\" riport\u00f2 in un articolo che per il film vennero spesi circa 750.000 dollari, due terzi per il pagamento dei ruoli principali, un terzo per i costi di produzione, inclusi gli abiti di Bernard Newman che costarono 250.000 dollari.\nLe coreografie furono curate da Fred Astaire e Hermes Pan che, con \"Roberta\", ottenne per la prima volta di avere il suo nome nei titoli di un film.\nDistribuzione.\nIl copyright del film, richiesto dalla RKO Radio Pictures, Inc., fu registrato il 26 febbraio 1935 con il numero LP5363."}
{"id": "1818824", "revid": "1005847", "url": "https://it.wikipedia.org/wiki?curid=1818824", "title": "MGTV", "text": "Michigan Government Television, meglio conosciuto come MGTV, \u00e8 un canale televisivo di pubblici affari evoluto grazie ai provider di televisioni via cavo. Trasmesso su C-SPAN, il programma offre servizi sugli avvenimenti politici svolti nello Stato del Michigan, includendo sedute della Casa dei Rappresentativi del Michigan e del Senato del Michigan. Quando MGTV venne lanciato il 15 luglio 1996 vennero trasmessi servizi sul comitato del Senato e della Casa, riunioni con i superiori della pubblica istruzione, conferenze, interviste ed eventi relativi alle universit\u00e0 di Stato.\nNell'ottobre del 1996 MGTV trasmise la sua programmazione dalla Corte suprema del Michigan. Le interviste live alla Camera dei rappresentati e al Senato del Michigan iniziarono nel 1997."}
{"id": "1818826", "revid": "1570574", "url": "https://it.wikipedia.org/wiki?curid=1818826", "title": "L'aria che tira (programma radiofonico)", "text": "L'aria che tira \u00e8 stata una trasmissione radiofonica di Radio Rai, irradiata sulle frequenze di Radio 2. Andava in onda alle 9:30 dal luned\u00ec al venerd\u00ec.\nStoria.\nLa prima puntata trasmissione fu irradiata il primo luglio 1981. Autori erano gli umoristi Guido Clericetti, Umberto Domina, Alberto Roderi e Gianmaria Starace; curatore, Ermanno Anfossi. Gli attori che prestavano le voci erano, nel nucleo iniziale, Mario Brusa, Clara Droetto, Eligio Irato, Vittoria Lottero, Mario Marchetti, Rosalba Bongiovanni e il grande Giustino Durano. Alcuni di essi furono temporaneamente o definitivamente sostituiti da Michele Di Mauro, Claudio Parachinetto, Patrizia Giangrand, Germana Pasquero, Anna Radici, Mario Zucca, Santo Versace. Per un periodo ci furono anche Nunzio Filogamo, Lauretta Masiero e Walter Valdi. Regista era Renato Zanetto. Per un anno lo \u00e8 stato anche Sergio Ariotti.\n\"L'aria che tira\" era essenzialmente una serie di sketches con satira di costume e qualche velato accenno di satira politica, che procurarono anche la temporanea sospensione del programma nel 1983, ma esso ritorn\u00f2 in onda grazie a un fiume di lettere da parte degli affezionatissimi ascoltatori. \"L'aria che tira\" fu definitivamente interrotta in seguito alla prematura morte dell'autore pi\u00f9 giovane, Alberto Roderi, a causa di un incidente di elicottero.\nIn rete \u00e8 reperibile qualche rarissimo spezzone audio, ma a tutt'oggi Teche Rai non ha ancora provveduto a ricordare la trasmissione.\nIl programma veniva allestito e trasmesso dalla Sede Rai di Torino."}
{"id": "1818833", "revid": "729019", "url": "https://it.wikipedia.org/wiki?curid=1818833", "title": "Florida Keys", "text": "Le Florida Keys (in spagnolo \"Cayos de la Florida\") sono un arcipelago di circa 1.700 isole del sud-est degli Stati Uniti, collegate al continente dal lungo viadotto Seven Mile Bridge. Iniziano a sud-est della punta della penisola della Florida, a circa 15 miglia a sud di Miami, e si estendono in un dolce arco da nord-est a sud-ovest fino a Key West, la pi\u00f9 occidentale delle isole abitate, e alle Dry Tortugas (disabitate).\nLe isole si trovano lungo gli Stretti della Florida, che dividono l'Oceano Atlantico a est dal Golfo del Messico a ovest, e definiscono parte della Baia della Florida. Le Florida Keys sono situate tra i 23,5 e 25,5 gradi di latitudine nord. Il clima \u00e8 definito come tropicale secondo la classificazione di K\u00f6ppen. Pi\u00f9 del 95 per cento della superficie terrestre si trova nella Contea di Monroe, ma una piccola parte si estende a nord-est nella Contea di Miami-Dade.\nLa superficie totale \u00e8 355,6 km\u00b2. Dal censimento del 2000 la popolazione era stimata in 79.535 abitanti, con una densit\u00e0 media di 223,66/km\u00b2, anche se gran parte della popolazione \u00e8 concentrata in poche aree della densit\u00e0 molto pi\u00f9 elevata, come ad esempio la citt\u00e0 di Key West, che ha il 32% di tutta la popolazione delle Florida Keys.\nLa citt\u00e0 di Key West \u00e8 la sede della Contea di Monroe. Le Florida Keys sono la porzione esposta di un'antica barriera corallina."}
{"id": "1818837", "revid": "767487", "url": "https://it.wikipedia.org/wiki?curid=1818837", "title": "King - Il re del mondo perduto", "text": "King - Il re del mondo perduto (\"King of the Lost World\") \u00e8 un film del 2005, prodotto dallo studio The Asylum, per la regia di Leigh Scott, liberamente ispirato al romanzo \"Il mondo perduto\" di Arthur Conan Doyle. Il film comunque, \u00e8 molto pi\u00f9 simile al remake di King Kong uscito nello stesso anno vista la presenza al centro della storia dello scimmione gigante, pertanto \u00e8 considerato il mockbuster di quest'ultimo. Il film \u00e8 descritto dai suoi produttori come \"la storia classica che ha ispirato King Kong, Jurassic Park e Lost.\" \u00c8 stato distribuito in Italia da EP Productions.\nTrama.\nQuattro superstiti di un incidente aereo, in una giungla remota del Sudamerica, incontrano dei pericoli in un luogo che il tempo ha dimenticato.\nNell'incidente, la cabina di comando e la parte anteriore dell'aereo si staccano e non vengono pi\u00f9 ritrovate; l'unico modo di chiamare aiuto \u00e8 di trovare la cabina di comando e radiotrasmettere una comunicazione. Qualcuno, scalando una piccola collina, vede la cabina di comando giacere ad un miglio di distanza. Insieme ad altri decidono di lasciare l'aereo e di raggiungere la radio. John Roxton ed Edward Malone fanno parte del gruppo che decide di attraversare la giungla.\nViaggiando attraverso la giungla, incontrano ragni e piante carnivore giganti, l\u2019impronta di un umanoide gigantesco, i resti di una gigantesca lucertola alata e alcuni membri del gruppo perdono la vita.\nArrivati alla carlinga, notano che non si tratta dello stesso aereo sul quale hanno viaggiato. La radio e tutti gli altri importanti strumenti sono dispersi altrove nella giungla. Nel frattempo, alcune creature semi-umane, con il volto dipinto, catturano i passeggeri del viaggio.\nGli altri continuano a cercare la cabina di comando; il professor Challenger trova dei razzi e vuole trasformarli in una pistola abbagliante, ma fallisce. Facendo sosta presso una caverna per la notte, vengono attaccati da scorpioni giganti. Il gruppo fugge, ad eccezione di Roxton, che viene circondato dagli scorpioni. Riesce comunque a fuggire, dopodich\u00e9, insieme agli altri, viene catturato dalle creature semi-umane.\nQueste creature si rivelano in realt\u00e0 esseri umani che erano precipitati nella giungla tempo addietro e, una volta adattatisi, istituirono alcuni riti sacrificali, in cui donavano i loro prigionieri ai rettili volanti per placarli. Lo stesso destino, quindi, sarebbe ora toccato a loro. La cerimonia va a vuoto grazie all'irruzione una scimmia gigante. Molti vengono uccisi e la maggior parte fugge. Alcuni jet militari volano sopra la giungla ed attaccano la scimmia gigante, ma vengono abbattuti dagli attacchi del mostro. Challenger, che in precedenza aveva trovato un ordigno nucleare che voleva disinnescare, aiutato da Malone, decide di far esplodere la bomba, uccidendo la scimmia gigante. Nell'esplosione vengono coinvolti anche molti rettili volanti.\nIn seguito viene ritrovata la cabina di comando, che per\u00f2 risulta distrutta con tutte le altre attrezzature. Il gruppo rimane intrappolato nella giungla."}
{"id": "1818844", "revid": "767487", "url": "https://it.wikipedia.org/wiki?curid=1818844", "title": "Rotazioni rpy", "text": "Le rotazioni rpy descrivono l'insieme delle rotazioni di un corpo rigido rispetto agli assi del sistema di riferimento cartesiano. La terminologia \u00e8 usata nelle applicazioni relative a veicoli (ad esempio in aeronautica) o robot.\nAd esempio, in un sistema di riferimento cartesiano nello spazio di origine O ed assi \"xyz\", se il corpo \u00e8 disposto in modo che la direzione di movimento principale (considerato come il movimento \"in avanti\") coincida con la direzione dell'asse x, si hanno le seguenti definizioni:\nIl termine \"rpy\" deriva dalle iniziali dei termini inglesi corrispondenti diverse alle rotazioni."}
{"id": "1818846", "revid": "120588642", "url": "https://it.wikipedia.org/wiki?curid=1818846", "title": "Cellula granulosa", "text": "La cellula granulosa \u00e8 una cellula somatica che \u00e8 strettamente collegata con il gamete femminile (chiamato ovocita) nell'ovaia dei mammiferi. Le cellule crescono durante lo sviluppo del follicolo ovarico (gi\u00e0 dalla fase primaria) e fanno parte delle cellule ovariche.\nAnatomia e funzioni.\nDurante la fase del follicolo ovarico primario (detto anche preantrale), dove il follicolo raggiunge le dimensioni di 150-200\u00a0\u00b5m si forma un primo strato di cellule della granulosa, che circondano l'ovocita delimitato dalla zona pellucida fino alle cellule della teca. Una parte di esse durante lo sviluppo portano alla membrana di Slavianski che delimita le cellule della granulosa da quelle della teca.\nL'Ormone follicolo-stimolante (FSH) provoca un effetto stimolante sulle cellule della granulosa, inoltre producono prolattina attraverso la creazione di specifici recettori.\nIl concetto di Gougeon.\nLe cellule della granulosa sono interessate alla composizione del follicolo anche prima della sua crescita, secondo l'ipotesi del francese Alain Gougeon a seconda del numero di cellule della granulosa che si ritrovano nel follicolo esisterebbe una crescita iniziale e dopo tale processo inizierebbe la maturazione follicolare.\nRegolazione dell'attivit\u00e0 ovarica.\nUna delle pi\u00f9 importanti funzioni delle cellule granulose \u00e8 la produzione di un innumerevole quantit\u00e0 di ormoni, questi non soltanto riguardano gli steroidi come estrogeni, progesterone e androgeni (all'interno) ma anche le gonadotropine (sulla parte della membrana).\nEmbriologia delle cellule ovariche granulose.\nLe cellule granulose corrispondono agli elementi somatici dei cordoni sessuali primitivi della zona corticale delle gonadi indifferenziate che si formano precocemente nell'embrione alla sesta settimana di vita intrauterina. Esse derivano pertanto da elementi dell'epitelio celomatico e del mesonefro, la cui proliferazione \u00e8 indotta dall'arrivo delle cellule germinali all'altezza del decimo segmento toracico.\nPatologie correlate.\nEsistono varie forme tumorali che riguardano le cellule della granulosa., il tumore a cellule della granulosa fra tutti i tumori che interessano le ovaie comprendono il 0,6-2% del totale"}
{"id": "1818850", "revid": "212348", "url": "https://it.wikipedia.org/wiki?curid=1818850", "title": "Joseph Kilbourne", "text": "Senatore del Michigan nel 1847, ha proposto di costruire il secondo Campidoglio di Stato nella citt\u00e0 di Lansing."}
{"id": "1818861", "revid": "125751644", "url": "https://it.wikipedia.org/wiki?curid=1818861", "title": "Cry for You", "text": "Cry for You \u00e8 un singolo della cantante pop svedese September, pubblicato il 29 novembre 2006 dall'etichetta discografica Catchy Tunes.\nLa canzone, scritta da Anoo Bhagavan, Niclas von der Burg e Jonas von der Burg e prodotta da quest'ultimo, \u00e8 stata tratta dal secondo album della cantante, \"In Orbit\", ed \u00e8 basata sulla melodia di \"Smalltown Boy\", singolo dei Bronski Beat del 1984. \u00c8, insieme a \"Satellites\", il brano di maggior successo della cantante, che le ha permesso di raggiungere la fama anche oltre i confini della Svezia.\nSono stati realizzati due differenti video del brano, uno per la promozione nazionale, l'altro destinato al pubblico internazionale.\nAltri utilizzi.\nNel 2022 il ritornello di questa canzone \u00e8 stato ripreso in \"Beg for You\", brano di Charli XCX realizzato in collaborazione con Rina Sawayama."}
{"id": "1818865", "revid": "276695", "url": "https://it.wikipedia.org/wiki?curid=1818865", "title": "Play Ogg", "text": ""}
{"id": "1818870", "revid": "538762", "url": "https://it.wikipedia.org/wiki?curid=1818870", "title": "GPLv3", "text": ""}
{"id": "1818873", "revid": "256896", "url": "https://it.wikipedia.org/wiki?curid=1818873", "title": "Knocknakilla", "text": "Knocknakilla \u00e8 un complesso megalitico risalente a 3.500 anni fa sito su una torbiera sul versante NO delle pendici del monte Musherabeg, tra Macroom e Millstreet, contea di Cork, Irlanda. L'area di Knocknakilla \u00e8 molto ricca di antiche testimonianze tra cui, due roccheforti, un terrapieno circolare, due fulacht fiadh (tipo di terrazzamento a forma di ferro di cavallo), un probabile sito sotterraneo (\"Souterrain\") e un recinto circolare.\nKnocknakilla \u00e8 una voce derivata dal gaelico \"Cnoc na Cille\", traducibile come \"la pietra della chiesa\". Dato che i vari elementi del complesso sono in relazione sia al sorgere che al tramontare del sole, si ritiene che il sito sia stato edificato e allineato proprio per questo scopo. Si ipotizza che il suo utilizzo fu prettamente calendariale, come aiuto ai primi agricoltori.\nRiferimenti.\n\"Denis Power (1997). \"Archaeological inventory of County Cork, Volume 3: Mid Cork, 9467\" ColorBooks. ISBN 0-7076-4933-1\""}
{"id": "1818876", "revid": "327773", "url": "https://it.wikipedia.org/wiki?curid=1818876", "title": "La Moscheta", "text": "La Moscheta \u00e8 un'opera teatrale di Angelo Beolco detto il Ruzante, scritta negli anni tra il 1527 ed il 1531.\nLa \"Moscheta\" prende il nome dal \"parlar moscheto\", nome dialettale della lingua pi\u00f9 raffinata (cittadina) che si contrappone al dialetto contadino padovano in genere usato dal Ruzzante. A parlar moscheto ci prova il personaggio Ruzante quando si traveste per mettere alla prova la fedelt\u00e0 della moglie Bet\u00eca; la moglie per\u00f2 capisce l'inganno e lo punisce riannodando una relazione adulterina con un compare di Ruzante, Menato. \nNei due atti si affermano i grandi motivi realistici della sua arte: la miseria del contadino, la guerra cui \u00e8 costretto proprio per sfuggire alla miseria, la paura della guerra, l'umiliazione dei suoi sentimenti pi\u00f9 profondi, ma al tempo stesso anche la sua vitalit\u00e0, la sua robusta e naturale sensualit\u00e0, la sua commistione di astuzia, rozzezza e dabbenaggine. Ruzante mette in scena un mondo contadino rozzo ma migliore di quello affettato e ingannatore della citt\u00e0. Non a caso nelle sue commedie al dialetto del contado padovano dei personaggi vittime di crudeli inganni si contrappone il linguaggio pi\u00f9 raffinato (compreso il moscheto) dei furbi e degli ingannatori. I diversi linguaggi usati da Ruzante nelle sue opere non servono dunque soltanto a una mera caratterizzazione geo-sociale dei personaggi, ma possono costituire una vera e propria etichetta morale."}
{"id": "1818878", "revid": "125854045", "url": "https://it.wikipedia.org/wiki?curid=1818878", "title": "Anna e i cinque", "text": "Anna e i cinque \u00e8 stata una serie televisiva italiana trasmessa su Canale 5 dal 30 settembre 2008 al 5 ottobre 2011.\nNel cast recitano Sabrina Ferilli, Pierre Cosso, Jane Alexander e Riccardo Garrone.\nDopo una prima stagione di sei episodi - story-editor Mariella Buscemi, direttore editoriale di Magnolia Fiction -, nel 2011 \u00e8 andata in onda una seconda stagione anch'essa composta da sei episodi, che vede confermato gran parte del cast della prima stagione. La seconda stagione \u00e8 stata scritta da Stefania Bertola, Nicola Guaglianone, Stefano Sudri\u00e8.\nTrama.\nTratto da un format spagnolo di TVE interpretato da Ana Obreg\u00f3n, \"Ana y los siete\" (in Italia il numero dei bambini da accudire si \u00e8 ridotto), la fiction ruota intorno ad Anna, che di giorno fa la tata presso una famiglia milionaria, e di notte fa la spogliarellista con il nome di Nina Monamour. Il locale dove lavora la notte \u00e8 il Chicago, ci lavora con alcune amiche che fanno le cameriere, un amico che fa il barista e il fidanzato Tony. Nella villa dove fa la tata, per\u00f2, c'\u00e8 Ferdinando, proprietario della villa, vedovo e con cinque figli. Lui si innamorer\u00e0 di Anna, ricambiato, ma a mettere i bastoni fra le ruote ai due ci pensa la fidanzata di Ferdinando, mentre il povero Tony non \u00e8 consapevole dell'innamoramento della fidanzata. Ma il padre di Ferdinando ogni sera, con degli amici, va a vedere Nina, e riconosce la spogliarellista in Anna. Mentre i cinque figli hanno diversi problemi: Carolina ha problemi con il fidanzato, cos\u00ec come Filippo con la fidanzata, Giacomo ha problemi di socializzazione con gli altri amici per la sua intelligenza, Giovanna (sorella gemella di Giacomo) si crede brutta e grassa e non vuole pi\u00f9 fare danza classica, mentre la piccola Lucia non parla con nessuno da quando la mamma \u00e8 morta."}
{"id": "1818880", "revid": "1543377", "url": "https://it.wikipedia.org/wiki?curid=1818880", "title": "BadVista", "text": "BadVista \u00e8 una campagna della Free Software Foundation per opporsi all'adozione di Microsoft Windows Vista e promuovere le alternative del software libero. Esso nasce dalla campagna Defective by Design contro le tecnologie DRM, e incoraggia i media ad interessarsi del software libero.\nStoria.\nLa campagna \u00e8 iniziata il 15 dicembre 2006 con l'obiettivo di mostrare la negativit\u00e0 di utilizzare Microsoft Windows Vista come sistema operativo per i computer, stigmatizzando in particolare gli obiettivi di Microsoft circa il DRM schemes, fornendo allo stesso tempo un'uscita user-friendly da questo sistema attraverso delle alternative fornite dal software libero. Ricevette l'attenzione di diversi siti che si interessano di tecnologia.\nGli attivisti di BadVista si sono riuniti con i membri del Defective by Design ad un lunch party (\"festa per il lancio\") di Vista il 30 gennaio 2007 a Times Square. Gli attivisti hanno tenuto i loro cartelli spiegando che le restrizioni di Vista finiranno per colpire anche gli stessi utilizzatori di computer."}
{"id": "1818890", "revid": "116958505", "url": "https://it.wikipedia.org/wiki?curid=1818890", "title": "Marilena Adamo", "text": "Trasferita a Milano dal 1961, ha frequentato il Liceo Ginnasio Giuseppe Parini, si \u00e8 laureata in Filosofia e Pedagogia presso l'Universit\u00e0 Statale ed \u00e8 stata insegnante di lettere nelle scuole medie oltre ad occuparsi della formazione degli insegnanti.\nLa carriera politica.\nHa militato nelle file del PCI e si interessata alle battaglie per l'emancipazione della donna.\nPresidente del Consiglio di Zona, quindi Consigliere comunale ed Assessore all'Educazione dal 1987 al 1990. Negli anni novanta \u00e8 stato Consigliere Regionale e poi Capogruppo in Regione Lombardia.\nNel 2008 viene eletta senatrice per il Partito Democratico. Fa parte della Giunta delle elezioni e delle immunit\u00e0 parlamentari, della 1\u00aa Commissione permanente (Affari Costituzionali), della 14\u00aa Commissione permanente (Politiche dell'Unione europea) e del Comitato parlamentare per i procedimenti di accusa."}
{"id": "1818898", "revid": "1437331", "url": "https://it.wikipedia.org/wiki?curid=1818898", "title": "Galea grossa", "text": "La galea grossa o galea grossa \"da merchado\" era la tipica galea mercantile utilizzata nel Mediterraneo dal Basso Medioevo. Rispetto alla galea sottile usata per la guerra aveva maggiori dimensioni, a scapito delle qualit\u00e0 marinare ma a tutto vantaggio delle capacit\u00e0 mercantili. Si trattava in pratica di un compromesso tra funzione militare e commerciale che rendeva la galea \"grossa\" particolarmente utile ad un redditizio trasporto delle merci preziose scambiate con l'Oriente. Era lunga circa 50 m e larga 7, per circa 25 banchi di rematori.\nStoria.\nNel XIII secolo, l'incredibile sviluppo delle Repubbliche Marinare italiane, svilupp\u00f2 nuovi natanti dai legni \"classici\" che ancora solcavano il Mediterraneo: le triremi greco-romane ed i dromoni bizantini. Apparvero allora la \"galea sottile\", destinata alla guerra, e la \"galea grossa\", un vascello ibrido ideato non solo per associare i vantaggi della nave a remi, ma anche quelli della nave da guerra e di quella mercantile.\nIl veneziano Demetrio Nadal \u00e8 ricordato per aver progettato il prototipo della galea grossa nel 1294, progetto presto modificato seguendo le impostazioni costruttive delle galee delle Fiandre, pi\u00f9 voluminose e pi\u00f9 adatte allo sviluppo che aveva avuto l'artiglieria da fuoco.\nCaratteristiche.\nLa galea grossa, sviluppata a partire dal Duecento, presentava dimensioni molto maggiori rispetto alla galea sottile da guerra, con la presenza di due alte incastellature a prua e a poppa e di un trinceramento posto a mezzanave per farvi da riparo ai soldati, su modello del dromone bizantino. Erano dotate di due, ma pi\u00f9 spesso tre, alberi a vela, oltre che dei tradizionali remi, utilizzati nella navigazione controvento, in caso di bonaccia o durante i combattimenti. Il sistema di voga, data la particolare pesantezza della nave, rispetto agli altri tipi di galea, era quello \"a scaloccio\", con cinque vogatori per banco agenti su un unico remo.\nI maggiori volumi di stiva rendevano queste galee ideali per le attivit\u00e0 mercantili, consentendo tuttavia, grazie alla maggiore manovrabilit\u00e0 e sicurezza offerta dai remi, una maggior capacit\u00e0 difensiva rispetto alle navi tonde a vela.\nLe galee grosse erano quindi utilizzate principalmente per il trasporto di mercanzie di un certo valore e furono utilizzate dalle repubbliche marinare italiane quale principale elemento delle \"muda\", cio\u00e8 delle carovane marittime utilizzate nei commerci, spesso a protezione del nucleo di navi tonde e talvolta con l'aggiunta di un'ulteriore scorta di galee sottili.\nIn caso di guerra le galee grosse potevano essere schierate anche nelle flotte da guerra con una funzione di fortezze galleggianti nel mezzo dello schieramento di galee sottili. Proprio da questa particolare funzione, con il declinare del sistema delle mude, seguito alla crisi dei commerci mediterranei innescata agli inizi del XVI secolo dalla scoperta portoghese delle rotte circumafricane, che rese di fatto obsolete le galee grosse mercantili, venne sviluppato sulla base di questo tipo di navi il modello della galeazza da guerra."}
{"id": "1818900", "revid": "1543377", "url": "https://it.wikipedia.org/wiki?curid=1818900", "title": "Bella con il colletto bianco", "text": "Bella con il colletto bianco \u00e8 un dipinto ad olio su tela di Marc Chagall del 1917. Raffigura la moglie dell'artista, la scrittrice Bella Rosenfeld (1895-1944), che indossa un vestito con un colletto bianco e, ai suoi piedi, rappresenta un bosco, con dei piccoli omini e un piccolo parco giochi."}
{"id": "1818902", "revid": "767487", "url": "https://it.wikipedia.org/wiki?curid=1818902", "title": "Weezer (The Red Album)", "text": "Weezer (The Red Album) \u00e8 il sesto album in studio del gruppo alternative rock statunitense Weezer."}
{"id": "1818903", "revid": "1757604", "url": "https://it.wikipedia.org/wiki?curid=1818903", "title": "Trofeo Dossena 2008", "text": "Il Trofeo Angelo Dossena 2008 \u00e8 stata la 32\u00aa edizione della manifestazione giovanile dedicata ad Angelo Dossena, svoltasi tra il 10 e il 16 giugno 2008\nPartecipanti.\nAll'edizione del 2008 hanno preso parte, oltre ai campioni uscenti del , l', i campioni d'Italia della , la Nazionale serie C, la Rappresentativa \"La Provincia\" (selezione dei migliori giovani delle squadre del , del e della ), i russi dello e i giapponesi dello Ryutsu Keizai e i brasiliani del di Porto Alegre, poi risultati vincitori.\nCollegamenti esterni.\nSito ufficiale del Trofeo Dossena"}
{"id": "1818904", "revid": "1543377", "url": "https://it.wikipedia.org/wiki?curid=1818904", "title": "Grimilde", "text": "La regina Grimilde (talvolta chiamata semplicemente la Regina Cattiva) \u00e8 l'antagonista principale del film Disney del 1937 \"Biancaneve e i sette nani\". La Regina Grimilde \u00e8 la perfida matrigna di Biancaneve, ed \u00e8 una strega esperta di magia nera. Nella storia come nella fiaba a cui il film si ispira, \u00e8 una donna molto superba e vanitosa, ossessionata dalla propria bellezza ed invidiosa della bellezza della sua figliastra Biancaneve, al punto da desiderarne la morte, pur di restare la donna pi\u00f9 bella del regno.\nPossiede uno specchio magico abitato da uno spirito onnisciente, al quale rivolge sempre l'ormai famosa frase: \"Specchio, servo delle mie brame, chi \u00e8 la pi\u00f9 bella del reame?\". Il nome della regina non viene mai rivelato nel corso del film: Grimilde \u00e8 infatti il nome che le viene dato nell'adattamento a fumetti del 1937 disegnato da Hank Porter, e deriva da Crimilde, personaggio del film del 1924 \"I nibelunghi\".\nOltre che nel film la regina Grimilde \u00e8 apparsa (sia in forma di vecchia strega che di matrigna e regina malvagia) in diversi media disneyani, come i fumetti ambientati dopo il film e la serie di videogiochi \"Kingdom Hearts\" e la sua immagine \u00e8 legata ai prodotti legati al franchise dei Disney Villains.\nCreazione e concezione.\nInizialmente il personaggio era stato pensato come una \"grassa, brutta, cartoonesca e compiaciuta di s\u00e9\", ma Walt Disney rifiut\u00f2 l'idea perch\u00e9 avrebbe reso il personaggio poco credibile, e quindi svilupp\u00f2 la regina come un mix di Lady Macbeth e il Lupo Cattivo e che fosse \"una donna maestosa dal collo alto\".\nI tratti del viso di Grimilde sono ispirati a quelli delle dive di Hollywood Joan Crawford e Helen Gahagan nel film \"La donna eterna\", dove quest'ultima interpreta il personaggio Queen Ayesha (definito da Disney come una \"dea glaciale\"). Il suo aspetto fisico si rif\u00e0 alla statua che ritrae la margravia Uta di Ballenstedt, all'interno del duomo di Naumburg in Sassonia. Considerata modello di nobilt\u00e0 germanica, Walt Disney e il fratello diedero le sue fattezze alla matrigna di Biancaneve.\nDescrizione.\nLa regina Grimilde \u00e8 una bella donna con un volto severo ed insensibile ed un corpo snello. Ha la carnagione candida con gote rosate, occhi verdi, labbra rosse e sopracciglia sottili e arcuate. Indossa un abito di color viola con lunghe maniche bordate di pelliccia bianca, una cintura di corda rossa, un ampio mantello nero bordato di pelliccia bianca e foderato di rosso all'interno, un cappuccio nero che le ricopre capelli, orecchie, collo, un ciondolo d'oro con una gemma rossa al centro, un alto colletto bianco dietro il capo, delle scarpe col tacco alto color giallo-arancio ed una corona con cinque punte, su cui nella quinta, quella centrale e pi\u00f9 alta, poggia una piccola perla bianca.\nCome vecchia megera, ha i capelli bianchi lunghi, gli occhi marroni pi\u00f9 grandi, il naso lungo e appuntito con una ruga sopra e ha la pelle tutta rugosa. Indossa uno straccio lercio come vestito e al posto delle scarpe a tacco ha delle babbucce. La sua voce, inoltre, cambia e diventa pi\u00f9 roca. \nLa Regina Grimilde, la malvagia matrigna di Biancaneve, \u00e8 una donna vanitosa, gelida, regale ed intelligente ma anche manipolatrice; quando \u00e8 nelle sembianze della strega, ha un comportamento molto pi\u00f9 cattivo e maniacale; come detto in precedenza, \u00e8 un'esperta di magia nera e di alchimia, e possiede un laboratorio nei sotterranei del palazzo reale dove prepara le sue pozioni e le sue magie. Ha un corvo come famiglio, il quale sembra temerla molto.\nFilm.\nLa Regina Grimilde, vedova del padre di Biancaneve, e matrigna di quest'ultima, diviene padrona del regno del marito dopo la morte di quest'ultimo, covando un profondo odio per la sua figliastra Biancaneve, destituita dal ruolo di principessa e relegata alle faccende domestiche. Compare per la prima volta nel film, mentre si appresta ad evocare il potente Mago dello Specchio magico, uno spirito sapiente che vive nel suo specchio da muro, al quale chiede come di consueto chi sia la donna pi\u00f9 bella del regno. Sentendosi rispondere che la pi\u00f9 bella non \u00e8 pi\u00f9 lei, bens\u00ec la sua figliastra Biancaneve, la donna, rosa dall'invidia, incarica il cacciatore di corte di condurre la ragazza nel bosco, ucciderla e portare il suo cuore come prova della sua morte.\nIl cacciatore, tuttavia, non ha il coraggio di assassinare la fanciulla: dopo averle ordinato di fuggire, uccide un maiale (un capretto nella versione italiana del 1938, un cinghiale in quella del 1972) e porta il suo cuore alla matrigna di Biancaneve, la regina Grimilde, come prova della morte di Biancaneve. Ma la Regina Grimilde non tarda a scoprire l'inganno del cacciatore e a sapere che la sua figliastra Biancaneve \u00e8 ancora viva, e decide di occuparsi lei stessa di Biancaneve, promettendo inoltre di punire il cacciatore per la sua disubbidienza.\nDopo aver ingerito una pozione che la trasforma temporaneamente in un'orribile vecchia strega, la regina Grimilde avvelena una mela rossa e si reca alla casa dei sette nani, dove Biancaneve vive. Dopo aver convinto la fanciulla a mordere la mela e averne causato la morte, la regina trionfante decide di far ritorno al castello, ma viene intercettata dai nani, che la inseguono. Giunta sull'orlo del precipizio di una montagna, la strega tenta di uccidere i nani facendo rotolare un enorme masso, ma il pezzo di roccia sulla quale si trova viene colpito da un fulmine e muore precipitando nel burrone, per poi venire divorata da due avvoltoi che gi\u00e0 l'avevano adocchiata mentre si dirigeva verso la casa dei nani.\nAltre apparizioni.\nAnimazione.\nPer quanto riguarda il piccolo schermo, la Regina Grimilde \u00e8 comparsa sporadicamente nella serie \"House of Mouse - Il Topoclub\", in cui appare spesso seduta ad un tavolo assieme a Lady Tremaine, la matrigna di Cenerentola, ed anche a Malefica ed in un episodio (in forma di vecchia strega) aiuta Gambadilegno a prendere possesso del Topoclub con le sue mele avvelenate. Appare anche nello speciale della serie, \"Topolino e i Cattivi Disney\".\nElla \u00e8 anche la protagonista del lungometraggio \"C'era una volta Halloween\". In questo lungometraggio, la regina Grimilde cerca di impossessarsi di Halloween, e per raggiungere questo scopo, intende allearsi con uno dei molti cattivi Disney mostrati all'interno del calderone magico. Notando per\u00f2 la malvagit\u00e0 e la genialit\u00e0 dei cattivi che il calderone le presenta, Grimilde prende la decisione di unire le sue forze con tutti loro ma, quando ordina al calderone magico di portare al suo cospetto tutti i malvagi, il calderone imprigiona Grimilde nei suoi abissi. In questo film inoltre quando la regina Grimilde si trasforma in vecchia strega il suo volto non viene mai inquadrato (tranne quando il calderone magico mostra i cattivi dotati di senso dell'umorismo e quando questi vengono sconfitti, poich\u00e9 mostra anche scene del film \"Biancaneve e i sette nani\").\nFumetti.\nIl personaggio \u00e8 apparso spesso nei fumetti. Negli Stati Uniti \u00e8 apparsa sotto forma di strega cattiva, facendola scontrare con i personaggi classici dei fumetti Disney come Topolino e Paperino. In Italia dagli anni '50 agli '90, Grimilde \u00e8 apparsa in varie storie a fumetti pubblicati su \"Topolino\", in cui viene mostrato che \u00e8 sopravvissuta alla caduta nel burrone grazie ad un ramo sporgente di una pianta, e salvata dalle sue guardie. In Italia si \u00e8 preferito usarla nell'aspetto di regina prima della trasformazione, facendole interpretare dei prosieguo del film originale con \"Biancaneve e i sette nani\" (sebbene inizialmente nella storia \"I 7 nani e il cristallo di re Arbor\"\" la regina non possa pi\u00f9 tornare normale a causa del cacciatore che ha bruciato il suo libro di magia). In queste storie spesso Grimilde muore o si distrugge, sebbene la regina riesca poi ad apparire nelle storie successive. La sua ultima apparizione in un fumetto pubblicato in Italia si \u00e8 avuta nella storia \"Brontolo e Briciola\" ambientata durante il periodo natalizio. In una storia a fumetti americana del 1944 \u00e8 apparso suo fratello, noto in originale come \"Wicked Prince\".\nLive Action.\nNel 2015 l'attrice Kathy Najimy (doppiata in italiano da Antonella Rinaldi) ha interpretato la regina Grimilde nel film \"Descendants\". In questa versione del personaggio appare molto pi\u00f9 comica ed umoristica rispetto a quella originale (un esempio \u00e8 la scena in cui raccomanda alla figlia Evie di accaparrarsi un bel principe che abbia un castello con posto per la suocera).\nVideogiochi.\nLa prima apparizione videoludica di Grimilde si ha nel gioco \"La rivincita dei Cattivi\" in cui sottrae la pagina del finale di \"Biancaneve\", togliendole il lieto fine. Il giocatore e il Grillo Parlante si dirigono a fermarla. Grimilde ha intrappolato il principe e, mentre si assenta a preparare una pozione per sbarazzarsi dei nani, il giocatore e il Grillo preparano il contro incantesimo per liberare il Principe, prima che la strega faccia ritorno. Grimilde \u00e8 inoltre l'unica che crea un ostacolo prima che venga raggiunta dai protagonisti: attraversando una foresta di rovi da lei create, il Grillo rimane impigliato e il giocatore va a salvarlo.\n\"Kingdom Hearts\".\nCompare nel prequel \"Kingdom Hearts Birth by Sleep\" (contrariamente a Biancaneve che appare anche in altri titoli) ed insieme a Madame Tremaine e Monstro, \u00e8 una dei pochi antagonisti principali che non si affrontano in nessuna saga di \"Kingdom Hearts\" come boss.\nIn questo videogioco la storia di Grimilde segue a grandi quella del film, con la differenza che si trova ad affrontare anche i tre protagonisti del videogioco (Terra, Ventus e Aqua).\nRicompare poi anche in \"Kingdom Hearts \u03c7\", dove ha lo stesso ruolo che ha nel film in una manifestazione futura del Bosco dei Nani che i detentori della Keyblade devono affrontare."}
{"id": "1818916", "revid": "116545825", "url": "https://it.wikipedia.org/wiki?curid=1818916", "title": "Disney Club", "text": "Disney Club \u00e8 stato un programma televisivo per ragazzi, in onda dal 1991 al 2006. Inizialmente veniva trasmesso la domenica mattina, dal 1994 il sabato pomeriggio; and\u00f2 in onda su Rai 1 dal 1991 al 2000, poi nell'autunno di quell'anno venne trasferito su Rai 2, dove and\u00f2 in onda fino alla primavera del 2006. Nella stagione 1993-1994 il programma non and\u00f2 in onda in quanto la RAI perse i diritti della Disney a favore di Mediaset, che mand\u00f2 in onda \"A tutto Disney\" su Canale 5.\nDescrizione.\nIl programma era dedicato ai bambini e ai pre-adolescenti, e registr\u00f2 per molti anni un buon successo di pubblico, che lo port\u00f2 anche a vincere tre Telegatti come miglior trasmissione di intrattenimento per ragazzi nel 1992, 2001 e 2002 e il premio \"A.GE-Chiara D'Assisi\", conferito dall'Associazione Genitori.\nSi trattava della versione italiana di un format della Disney, la quale lo esport\u00f2 con grande successo in diversi paesi del mondo.\nIl programma si sviluppava sia in studio, con un pubblico di 80 ragazzi provenienti dalle scuole medie di tutta Italia, sia in esterno, con servizi ed interviste a personaggi del mondo dello sport, della musica, della televisione. La regia dello studio era affidata prima a Danilo Di Santo, poi a Stefano Gigli e infine a Massimo Fusi, quella dei servizi esterni a Maria Sorrentino.\nOltre ai giochi che vedevano coinvolte le scolaresche e/o singoli concorrenti bambini o ragazzi, che furono diversi di edizione in edizione, (cos\u00ec come diverse per ogni edizione furono le scenografie del programma) all'interno del programma vi erano varie rubriche che trattavano argomenti diversi sempre adattati al giovane pubblico del programma; i giochi e le rubriche erano poi inframezzate da vari cartoni animati (tutti del catalogo Disney).\nLa tortura dell'insegnante.\nIl momento finale del programma (che fu una costante di tutte le edizioni a partire dal 1994) era la cosiddetta \"Tortura dell'insegnante\", dove un insegnante della classe ospite del programma veniva \"torturato\" versandogli addosso varie misture colorate se rispondeva erroneamente ad alcune domande che gli erano poste dai presentatori, previo giuramento di non vendicarsi sui suoi studenti qualsiasi cosa sarebbe accaduta. Si trattava dell'evoluzione del gioco finale di \"A tutto Disney\", nel quale i giovani concorrenti (i \"Secchioni\") dovevano rispondere ad alcune domande e se fallivano venivano colpiti da secchiate d'acqua lanciate da alcuni loro coetanei (\"Secchiatori\").\nI cartoni animati.\nI cartoni animati proposti all'interno del programma come gi\u00e0 detto erano produzioni Disney che variavano dai cortometraggi prodotti negli anni trenta, quaranta, cinquanta, sessanta e tanti altri ancora (i cosiddetti \"classici\"):\ne serie di cartoni animati degli anni ottanta, novanta e di oggi (alcune trasmesse in prima visione) come:"}
{"id": "1818923", "revid": "120289512", "url": "https://it.wikipedia.org/wiki?curid=1818923", "title": "Agostino Capodistria", "text": "Biografia.\nNacque a Corf\u00f9, nelle Isole Ionie, durante il governo veneto dell'isola; era figlio dell'ambasciatore Antonio Maria Capodistria e fratello del primo governatore dello Stato ellenico Giovanni Capodistria.\nDopo l'assassinio del fratello Giovanni il 9 ottobre 1831, Agostino eredit\u00f2 la carica di presidente. Il suo governo dur\u00f2 6 mesi e fu caratterizzato dall'instabilit\u00e0 politica che port\u00f2 il paese a una situazione di anarchia."}
{"id": "1818924", "revid": "785863", "url": "https://it.wikipedia.org/wiki?curid=1818924", "title": "Piedino (personaggio)", "text": ""}
{"id": "1818925", "revid": "767487", "url": "https://it.wikipedia.org/wiki?curid=1818925", "title": "Lewon Pa\u010da\u01f0yan", "text": ""}
{"id": "1818926", "revid": "1305772", "url": "https://it.wikipedia.org/wiki?curid=1818926", "title": "Rumore burst", "text": "Viene definito rumore burst, o popcorn noise, l'effetto provocato da variazioni occasionali e momentanee dell'ordine dei microvolt, della corrente di polarizzazione di un amplificatore operazionale integrato. Questo rumore indesiderato \u00e8 costituito da brevi impulsi, la cui frequenza risulta sempre inferiore ai 100 Hz. Questo tipo di rumore sembra originato dalle inevitabili, anche se minime, contaminazioni da parte di atomi di metalli pesanti, nella struttura cristallina del Die.\nIl popcorn noise pu\u00f2 essere ridotto a livelli molto bassi, mediante particolari accorgimenti nella fase di lavorazione dei wafer. \u00c8 stato rilevato per la prima volta nei diodi a punta di contatto, e successivamente nell'amplificatore operazionale con sigla 709, uno dei primi dispositivi integrati messi in commercio."}
{"id": "1818927", "revid": "1543377", "url": "https://it.wikipedia.org/wiki?curid=1818927", "title": "Pentre Ifan", "text": "Pentre Ifan \u00e8 un antico maniero sito su una collina in prossimit\u00e0 del villaggio di Nevern, nel nord Pembrokeshire, Galles. Esso conserva il pi\u00f9 grande e meglio conservato dolmen neolitico di tutto il Galles.\nStoria.\nIl dolmen risale al 3.500 a.C. circa e fu utilizzato probabilmente come sepoltura comune, sebbene dagli scavi condotti intorno al 1936-1936 e 1958-1959 (organizzati da William Francis Grimes) siano stati ritrovati alcuni manufatti in selce, frammenti ceramica e i resti di un focolare, ma nessun resto umano.\nStruttura.\nL'attuale struttura di pietra rappresenta il portale principale della camera della tomba, che in origine era coperta con un grande tumulo di pietra di circa 36,6 metri di lunghezza e 17 metri di larghezza. Alcune delle pietre visibili non sono pi\u00f9 nella loro posizione originale, mentre ben sette di esse conservano ancora la loro disposizione originale. Il masso che forma il tetto ha una lunghezza di 5,1 metri, un peso stimato di sedici tonnellate ed \u00e8 delicatamente sorretto da tre massi a punta. Tale masso fu sollevato fino a 2,4 metri dal suolo e la sua punta \u00e8 rivolta verso il fiume Nevern.\nPropriet\u00e0 e posizione.\nIl monumento \u00e8 di propriet\u00e0 ed \u00e8 gestito dal \"Cadw\", l'Agenzia Gallese per i Monumenti Storici, che garantisce oltre alle cure necessarie al mantenimento del dolmen, anche un ingresso gratuito ai turisti.. Il monumento si trova a circa 6 chilometri dalla strada da Newport e 17 chilometri da Cardigan."}
{"id": "1818928", "revid": "399", "url": "https://it.wikipedia.org/wiki?curid=1818928", "title": "Frazioni di Ventimiglia", "text": "Il territorio comunale di Ventimiglia conta 13 quartieri cittadini (due delle quali ex frazioni) e 22 frazioni, oltre a numerose localit\u00e0 minori comunali, raggruppate convenzionalmente in sei delegazioni.\nDa ponente a levante si possono dividere in:\nFrazioni poste lungo la S.S. 1.\nGrimaldi Inferiore.\nPosta a 34\u00a0m s.l.m., \u00e8 la pi\u00f9 vicina al confine con la Francia, a cui si accede tramite i due valichi di Ponte San Luigi (sul vecchio tracciato della S.S. 1) e di Ponte San Ludovico (lungo il nuovo tracciato a mare, o S.S. 1 dir.). Presso quest'ultimo sono le grotte dei Balzi Rossi.\nGrimaldi Superiore.\nTalvolta definita semplicemente \"Grimaldi\", \u00e8 situata in una posizione panoramica a circa 200\u00a0m s.l.m.\nMortola Inferiore.\nMortola Inferiore o \"La Mortola\", a circa 100\u00a0m s.l.m., \u00e8 nota per le sue spiagge (in particolare quella di \"Baia Beniamin\"), la sua pineta e soprattutto per il promontorio di Capo Mortola, su cui sorgono i giardini botanici Hanbury.\nMortola Superiore.\nNota popolarmente come \"i Ciotti\", sorge a circa 340\u00a0m e si raggiunge dal vecchio tracciato della S.S.1. Vi si trova il santuario di Nostra Signora dell'Aria Aperta. Comprende le localit\u00e0 di \"Colla\", \"Case Gina\", \"Case Carli\" \"Case Canun\".\nLatte.\nA 5\u00a0km da Ventimiglia e a 17\u00a0m s.l.m., nella piana del rio omonimo, era nota anche come \"San Bartolomeo\". \u00c8 la frazione pi\u00f9 popolosa dopo Roverino, dotata di banca, farmacia e ufficio postale. La piana era attraversata dalla via Julia Augusta, e vi sono stati rinvenuti i resti di una villa di epoca romana.\nComprende anche le seguenti localit\u00e0, poste nella valle del rio Sgorra (affluente di destra del rio Latte): \"Zanin\", \"Roberto\", \"Sgorra\" (o \"Sgurra\"), \"Tantei\", \"Lercari\", \"Casette\" e \"Cresci\".\nVille (quartiere).\nComprende gli abitati di \"Ville Inferiori\", \"Ville Superiori\" e la localit\u00e0 \"Peidaigo\" (in cui si trova il Forte San Paolo), comunemente considerata parte integrante della citt\u00e0, come un quartiere collinare e residenziale.\nFrazioni poste nella valle del rio Latte.\nCarletti.\nComprende anche gli abitati di \"Dormi-dormi\".\nSealza.\nComprende anche i nuclei di \"Ciape\", \"Bastei\", \"Peiri e Giriai\", \"Balli\" e \"Case Molinari\".\nIl toponimo deriva dal termine dialettale \"Seaussa\", ovvero pianta di gelso.\nSant'Antonio.\nSi sviluppa intorno alla chiesa di Sant'Antonio Abate sulla selletta che mette in comunicazione la valle Latte con Calvo in valle Bevera.\nVillatella.\nAlle falde del monte Grammondo, \u00e8 la frazione pi\u00f9 distante dal capoluogo e quella posta a quota pi\u00f9 elevata (circa 400\u00a0m s.l.m.).\nFrazioni poste fra la valle del rio Latte e la valle Roia.\nCalandri.\nFrazione situata tra le valli del rio Latte e del Roja, al di sopra del quartiere Ville.\nSan Lorenzo.\nFrazione collinare posta nella sella tra la val Roja e la valle del rio Latte. Si trova a 287\u00a0m s.l.m. e in prossimit\u00e0 di Castel d'Appio. \u00c8 un piccolo paese, con una chiesa e con vista sul mare.\nSeglia e San Bernardo.\nUn tempo due frazioni distinte, oggi raggruppate in una, comprende le localit\u00e0 \"Boi\", \"San Bernardo\" e \"Seglia\".\nLocalit\u00e0 Boi \u00e8 un borgo tipico di origine medievale dove un tempo sorgeva un casamento turrito appartenuto ai conti Bono di Ventimiglia.\nFrazioni poste lungo la valle Roia.\nRoverino (quartiere).\n\"Roverino\" (in dialetto \"Ruver\u00ecn\") \u00e8 la frazione pi\u00f9 popolosa di Ventimiglia, la prima che s'incontra risalendo la val Roia, sulla riva sinistra. Oggi \u00e8 pure un quartiere cittadino, con un asilo nido, una scuola materna, una scuola elementare e una scuola media.\nPorra.\n\"Porra\" (in dialetto \"e Pore\") \u00e8 una frazione di Ventimiglia sorta in una zona boschiva, abitativa solo di recente. All'inizio del secolo conteneva alcuni uliveti inframezzati da bosco ceduo e macchia mediterranea.\nTrucco.\n\"Trucco\" (in dialetto \"u Tr\u00fcccu\") \u00e8 una frazione sita a pochi chilometri da Ventimiglia, lungo la Strada statale 20 della val Roia in direzione del Col di Tenda.\nVerrandi.\n\"Verrandi\" (in dialetto \"i Ver\u00e0ndi\") \u00e8 una piccola frazione, prossima a quella di Trucco.\nVarase.\nSulla riva destra del fiume Roia, pochi chilometri a nord di Bevera, comprende anche la localit\u00e0 di \"Case Allavena\". \u00c8 raggiungibile dall'autostrada tramite la bretella che la collega a Bevera e alla statale del Tenda.\n\u00c8 sede di un centro ippico che occupa buona parte del suo territorio.\nFrazioni poste lungo la valle Bevera.\nBevera.\n\u00c8 posta alle pendici sud-est del Monte Pozzo, verso la confluenza del torrente Bevera con le acque del fiume Roia, a quattro chilometri dal capoluogo. Vi \u00e8 anche una fermata della ferrovia Cuneo-Limone-Ventimiglia.\nCalvo.\nFrazione della val Bevera, snodo tra Bevera, San Pancrazio, Serro Superiore ed Inferiore, Torri e San'Antonio.\nSan Pancrazio.\nSulla riva destra del torrente \"Bevera\", a 1\u00a0km da Calvo.\nSerro Inferiore.\nFrazione comunali della val Bevera, al di sopra della frazione di San Pancrazio.\nSerro Superiore.\nPiccolo borgo frazionale posto sulle alture della val Bevera.\nTorri.\n\u00c8 una delle frazioni interne di Ventimiglia pi\u00f9 popolate. Situato al termine della strada carrozzabile che risale la val Bevera, il grosso borgo di Torri presenta un centro storico caratteristico, con i tipici carrugi liguri e alcuni passaggi coperti. La chiesa parrocchiale, dedicata alla Madonna Addolorata, ha un interno barocco ed \u00e8 affiancata dal piccolo oratorio di San Luigi.\nLa borgata di \"Torri Superiore\" \u00e8 stata recentemente restaurata ed ospita attualmente un ecovillaggio."}
{"id": "1818929", "revid": "767487", "url": "https://it.wikipedia.org/wiki?curid=1818929", "title": "Pedro Ken", "text": ""}
{"id": "1818943", "revid": "1431409", "url": "https://it.wikipedia.org/wiki?curid=1818943", "title": "Mar\u00eda Conchita Alonso", "text": "Biografia.\nNata a Cienfuegos, a Cuba, con il nome di Mar\u00eda Concepci\u00f3n Alonso Bustillos, si trasfer\u00ec in Venezuela nel 1962, all'et\u00e0 di cinque anni dove ottenne la nazionalit\u00e0 venezuelana. Incoronata Miss Teenager Of The World nel 1971, si classifica al secondo posto nella rassegna Miss Venezuela del 1975. Nello stesso anno fu tra le finaliste di Miss Mondo. Sua nipote Antonella \u00e8 un'attrice pornografica. Il 20 agosto 2007 \u00e8 stata nazionalizzata statunitense.\nNel 1979 si esibisce come cantante solista del gruppo Ambar riuscendo a pubblicare il pezzo \"Dangerous Rhythm\" nel 1982. L'anno successivo, su richiesta di Giorgio Moroder, incide \"Vamos a Bailar\" che entra a far parte della colonna sonora del film \"Scarface\". Il suo secondo album da solista, \"Maria Conchita\" le fa vincere il Grammy Award come Best Latin Artist del 1985.\nIl suo debutto nel cinema, dopo una serie di apparizioni nelle televisioni sudamericane, \u00e8 nel 1984 con il film \"Mosca a New York\" dove recita al fianco di Robin Williams. Successivamente si far\u00e0 notare in pellicole come \"L'implacabile\", \"Predator 2\" e \"Colors - Colori di guerra\". Partecipa inoltre ad un reality show e recita a Broadway nel musical \"Il bacio della donna ragno\".\nIn Tv ha preso parte anche parte ai serial \"\", \"Chicago Hope\", \"La tata\" e \"Desperate Housewives\"."}
{"id": "1818953", "revid": "289247", "url": "https://it.wikipedia.org/wiki?curid=1818953", "title": "Konarako", "text": ""}
{"id": "1818959", "revid": "1310927", "url": "https://it.wikipedia.org/wiki?curid=1818959", "title": "Oleg Ivanov", "text": "Carriera.\nClub.\nHa iniziato la carriera allo Spartak Mosca, una delle squadre pi\u00f9 prestigiose della Russia, ma non trova molto spazio. La stagione successiva, infatti, si \u00e8 trasferito al Chimki, dove ha trovato il posto fisso in squadra e ha giocato 32 partite con 7 reti. Nel biennio 2006-2007, ha giocato al Kuban', prima di passare nel 2008 al Kryl'ja Sovetov Samara.\nNazionale.\nPur non avendo ancora esordito in nazionale, Guus Hiddink decide di convocarlo agli Europei 2008, per sostituire l'infortunato Pavel Pogrebnjak. Il suo esordio avviene ben sette anni dopo, il 7 giugno 2015, quando, nel corso dell'amichevole contro la entra a inizio ripresa al posto di Alan Dzagoev.\nViene convocato per gli Europei 2016 in Francia."}
{"id": "1818973", "revid": "62004", "url": "https://it.wikipedia.org/wiki?curid=1818973", "title": "Aiyegbeni Yakubu", "text": ""}
{"id": "1818979", "revid": "838137", "url": "https://it.wikipedia.org/wiki?curid=1818979", "title": "Irene Aderenti", "text": "Biografia.\nIrene Aderenti \u00e8 nata a Zurigo da genitori bresciani emigrati in Svizzera. Rientr\u00f2 successivamente con la famiglia nella citt\u00e0 d'origine, dove frequent\u00f2 l'istituto magistrale, e dopo il diploma and\u00f2 a insegnare nelle scuole elementari di Brescia, Cavriana e Castiglione delle Stiviere, dove si \u00e8 stabilita definitivamente. \nLa carriera politica.\nNel 2008 fu inserita nella liste elettorale del Senato della Repubblica per la Lega Nord in Lombardia, occupando la dodicesima posizione e risultando eletta grazie all'opzione del secondo in lista, Roberto Castelli, per l'elezione nella circoscrizione regionale della Liguria. Nella sua attivit\u00e0 parlamentare si \u00e8 occupata in particolar modo del tema della scuola, coerentemente col suo percorso lavorativo, facendo parte della 7\u00aa Commissione permanente (Istruzione pubblica, beni culturali) e della Commissione parlamentare per l'infanzia. Sue furono le proposte di istituire '\"classi-ponte\" per i minori stranieri con scarsa conoscenza dell'italiano e di rendere obbligatorio l'esame di terza media per quelli, provenienti dall'estero, che avessero chiesto l'iscrizione alle scuole superiori.\nNon rieletta nel 2013, dopo la fine del mandato parlamentare continu\u00f2 a fare politica sul territorio, in particolare promovendo delle manifestazioni contro la redistribuzione nei comuni dell'Alto Mantovano di richiedenti asilo approdati in Italia.\nNel 2014 fu candidata alle elezioni europee nella circoscrizione nordoccidentale: raccolse 4193 preferenze, insufficienti per l'elezione a europarlamentare.\nDa sempre critica verso il Movimento 5 Stelle e Beppe Grillo, all'indomani del raduno di Pontida del 2018 annunci\u00f2 la sua uscita dalla Lega, non condividendo il patto di governo sottoscritto dal leader Matteo Salvini. Nel 2019 ha lanciato un nuovo movimento denominato \"Obiettivo autonomia\"."}
{"id": "1818981", "revid": "287204", "url": "https://it.wikipedia.org/wiki?curid=1818981", "title": "Dusan Uhrin", "text": ""}
{"id": "1818984", "revid": "767487", "url": "https://it.wikipedia.org/wiki?curid=1818984", "title": "Dmitrij Torbinskij", "text": "Carriera.\nClub.\nComincia la carriera come giocatore di calcio a 5, ma ben presto (2002) accede nelle file dello , pur rimanendo diverso tempo tra le riserve. In effetti resta nella squadra moscovita per 5 stagioni, fino al 2007, ma colleziona, in tale periodo, soltanto 43 presenze e 3 reti, anche a causa di un serio infortunio. Nel 2005 disputa una parte di stagione, in prestito, allo Spartak \u010celjabinsk, dove si fa apprezzare per una maggiore continuit\u00e0, disputando 24 gare e segnando 4 reti. Tornato allo Spartak, il calciatore viene ceduto, a fine stagione 2007, al .\nDopo cinque stagioni alla | nell'estate del 2013 passa al dove rimane una sola stagione. Dopo una sola stagione al (con due reti all'attivo) si trasferisce al , dove rimane fino all'estate del 2017.\nRimasto svincolato per sei mesi, ad inizio 2018 tenta l'avventura all'estero con i ciprioti del , ma dopo appena un mese e tre partite giocate, torna in patria al . Nell'estate 2018 si trasferisce all'.\nNazionale.\nHa effettuato il suo debutto nella nazionale russa il 24 marzo 2007, in una partita con l'; le buone prestazioni offerte gli valgono la convocazione agli Europei austro-svizzeri del giugno 2008. Qui si mette in luce per aver segnato, entrando come sostituto, il gol del momentaneo 2-1 contro i nei quarti di finale, gara conclusa con la vittoria dei russi per 3-1. Al termine della competizione, \u00e8 stato premiato con il terzo posto in virt\u00f9 della vittoria finale della , squadra che aveva eliminato i russi in semifinale.\nViene convocato per gli Europei 2016 in Francia, in sostituzione dell'infortunato Alan Dzagoev."}
{"id": "1818985", "revid": "1504506", "url": "https://it.wikipedia.org/wiki?curid=1818985", "title": "Nocciolo centrale d'inerzia", "text": "Il nocciolo centrale d'inerzia \u00e8 il luogo dei centri relativi alle rette che tangono la sezione assegnata senza tagliarla.\nIl nocciolo centrale d'inerzia \u00e8 utile per alcune applicazioni pratiche in cui interessa sapere se una sezione piana sar\u00e0 tagliata o meno dall'asse relativo a un determinato punto.\nInsieme all'ellisse centrale d'inerzia \u00e8 un elemento fondamentale nei calcoli della geometria delle masse. Noto l'ellisse centrale d'inerzia sar\u00e0 facile tracciare il contorno del nocciolo che \u00e8 il luogo degli antipoli delle rette radenti la sezione piano, cio\u00e8 quelle rette che tangono la sezione senza tagliarla.\nDalle propriet\u00e0 della polarit\u00e0 di inerzia discendono direttamente delle regole che agevolano la costruzione del nocciolo:\nSe \"a\" \u00e8 una retta tangente alla figura data, l'antipolo \"A\" \u00e8 sul diametro y0 coniugato di \"a\"; e se y' \u00e8 la distanza del punto P' di contatto dal diametro x0 parallelo alla retta tangente, misurata nella direzione y0, il raggio vettore GA = w' del nocciolo disteso su y0 si ricava dalla: w' = \u03c12x0 / y' e analogamente: w\" = \u03c12x0 / y\" il nocciolo indica per quale direzione ye sono i suoi massimi.\nMetodo grafico.\nPer quanto riguarda le sezioni rettangolari il nocciolo centrale d'inerzia \u00e8 detto anche terzo medio, in quanto descritto da un rombo le cui diagonali hanno lunghezza pari ad un terzo del lato della sezione a cui corrispondono. La diagonale verticale sar\u00e0 pari ad un terzo dell'altezza della sezione, quella orizzontale pari ad un terzo della base.\nTramite il metodo grafico \u00e8 possibile determinare il centro di pressione e la posizione dell'asse neutro, in particolare in sezioni rettangolari; ci sono 4 casi:\nPer quanto riguarda le sezioni circolari, il nocciolo centrale d'inerzia \u00e8 descritto da una circonferenza concentrica alla sezione, di raggio pari ad un quarto del raggio della sezione."}
{"id": "1818989", "revid": "729019", "url": "https://it.wikipedia.org/wiki?curid=1818989", "title": "IMAM Ro.58", "text": "L'IMAM Ro.58 era un prototipo di caccia pesante bimotore ad ala bassa prodotto dall'azienda italiana IMAM (Industrie Meccaniche Aeronautiche Meridionali) nel 1942.\nStoria.\nNel 1939 il Ministero dell'Aeronautica emise una specifica per la fornitura di un caccia pesante da integrare nei reparti della Regia Aeronautica. Il bando di concorso invitava le aziende aeronautiche italiane a sottoporre il progetto alle commissione incaricata alle valutazioni comparative costituite da autorit\u00e0 militari.\nSviluppo.\nL'IMAM present\u00f2 un disegno realizzato dal gruppo di progettazione capeggiato dall'ingegner Giovanni Galasso, composto dall'Ing. Pietro Callerio, dal P.I. Otello Bucarelli e dal P.A. Arturo Ferrara, e basato sul suo precedente bombardiere a tuffo IMAM Ro.57bis, nato anch'esso come caccia ma diventato velocemente obsoleto in favore di altri velivoli di pari periodo. Del precedente modello conservava la tecnica costruttiva ovvero una fusoliera in lega leggera con rivestimento in duralluminio, ala bassa a sbalzo e carrello d'atterraggio anteriore completamente retrattile nelle gondole motore completato da un ruotino d'appoggio posteriore. Le differenze erano nella parte superiore della fusoliera, allungata per far posto alla postazione del mitragliere dotata di una Breda-SAFAT da 12,7 mm rivolta verso la parte posteriore, nell'adozione di una coda a impennaggio bideriva in luogo all'originale monoderiva e dall'adozione di motori V12 invertiti in luogo dei precedenti radiali Fiat A.74 RC.38.\nPer motorizzare il prototipo si ricorse a una coppia di tedeschi Daimler-Benz DB 601 A-1 capaci di 1\u00a0100 CV (809 kW) cadauno.\nIl Ministero dell'Aeronautica autorizz\u00f2 la costruzione di due esemplari a cui vennero assegnate le matricole MM.431 e MM.432 ma inizialmente l'azienda si concentr\u00f2 su un unico esemplare la cui costruzione venne conclusa con notevole ritardo all'inizio del 1942.\nNel maggio successivo venne effettuato il primo volo di prova ai comandi del pilota collaudatore Adriano Mantelli nel quale si evidenziarono, pur nella constatazione delle ottime caratteristiche generali, alcuni problemi legati alla motorizzazione aggravati da un successivo volo dalla necessit\u00e0 di modificare la parte posteriore per ovviare alle interferenze aerodinamiche causate dall'interazione tra i flap e gli organi di coda.\nImpiego operativo.\nRisolti i problemi di giovent\u00f9 il Ro.58 venne trasferito al Centro Sperimentale di Guidonia dove risult\u00f2 all'altezza nelle prove di comparazione effettuate con il pari ruolo di produzione tedesca Messerschmitt Me 410 Hornisse (anche se solo a quote medio/basse) pur esigendo una particolare attenzione nel pilotaggio necessaria per gestire gli elevati valori di carico alare. Questa caratteristica limitava l'uso del velivolo, e dovendolo destinare a piloti esperti determin\u00f2 l'accantonamento del progetto, anche in relazione alla lentezza dello sviluppo che, giunto oramai al 1943, doveva scontrarsi con le nuove esigenze dovute alle avverse sorti belliche italiane nella seconda guerra mondiale.\nDell'unico esemplare realizzato, dato che il secondo prototipo non fu mai costruito, si perse ogni traccia dopo l'Armistizio di Cassibile del settembre 1943. Parrebbe che i motori furono tolti al prototipo per riarmare dei caccia danneggiati nei giorni convulsi della primavera-estate 1943, quando oramai la Regia Aeronautica era in profonda crisi di materiale."}
{"id": "1819006", "revid": "1719883", "url": "https://it.wikipedia.org/wiki?curid=1819006", "title": "Maggio drammatico", "text": "Il Maggio drammatico \u00e8 una tradizione popolare delle zone dell'Appennino Emiliano e del versante toscano e garfagnino.\nTrattasi di uno spettacolo in costume in versi cantati e accompagnato da strumenti come violini, fisarmoniche e chitarre. I temi del Maggio sono di origine epico cavalleresco (possono essere sia di inventiva che storie veritiere), anche se sono cantati versi narranti vicende e battaglie pi\u00f9 recenti. I versi cantati sono endecasillabi cantati in quartine, sonetti e ottave. Tali manifestazioni vengano rappresentate all'interno di radure di boschi e pinete. Questa tradizione pian piano sta scomparendo surclassata dai nuovi mezzi di comunicazione.\nIl comune di Villa Minozzo (RE), nell'Appennino Tosco-Emiliano, vanta una lunghissima tradizione maggistica, tuttora ha ancora all'attivo diverse compagnie maggistiche, proponendo ogni stagione diverse opere nelle zone dell'Appennino Tosco-Emiliano. Presso il capoluogo \u00e8 stato istituito da alcuni anni il primo Museo del Maggio.\nNel film \"Novecento\" di Bernardo Bertolucci viene ritratto un dramma della compagnia dei maggiarini di Romanoro (MO). Dante nella \"Divina Commedia\" accenna al Maggio.\nNon pochi sono gli autori di questo tipo di opere. Nel solo Appennino reggiano ne sono stati censiti pi\u00f9 di cinquanta nell'arco degli ultimi cento anni. Alcuni di questi, come Ettore Monelli, sono conosciuti soprattutto per le loro raccolte di poesie."}
{"id": "1819007", "revid": "31269", "url": "https://it.wikipedia.org/wiki?curid=1819007", "title": "N.Y.P.D.", "text": "N.Y.P.D. \u00e8 una serie televisiva statunitense andata in onda per due stagioni, tra il 1967 ed il 1969."}
{"id": "1819011", "revid": "125308443", "url": "https://it.wikipedia.org/wiki?curid=1819011", "title": "Ciclo vitale del pelo", "text": "Il ciclo vitale del pelo pu\u00f2 essere schematizzato con la nascita, la crescita e la caduta del pelo. Pi\u00f9 in particolare, esistono quattro fasi del ciclo del pelo, dette anagen, catagen, telogen e kenogen.\nIl ciclo vitale comporta anche la ricrescita dopo la caduta del pelo; fenomeno regolato dalle cellule staminali del follicolo..\nIl ciclo vitale del pelo pu\u00f2 essere sincrono (soprattutto nella vita intrauterina fino a poco dopo la nascita) o asincrono (per tre gruppi di peli vicini).\nFase anagen.\nL'anagen \u00e8 la prima fase della crescita del pelo, dura dai 3 ai 7 anni e c'\u00e8 una crescita continua di circa un centimetro al mese. \u00c8 una fase appartenente al pi\u00f9 generale ciclo del pelo. In questa fase si osserva la formazione di tutte le strutture relative all'annesso pilifero, quali la papilla, il bulbo, la ghiandola sebacea, il muscolo erettore del pelo e il follicolo del pelo stesso. Avviene anche la sintesi di melanina in granuli fusiformi da parte dei melanociti presenti nella parte profonda della matrice del bulbo. Essa si deposita nelle cellule della corteccia del pelo e si muove verso l'alto man mano che esso cresce.\nLa fase anagen \u00e8 pi\u00f9 breve nelle tempie rispetto ai capelli della nuca. Nei follicoli affetti da calvizie l'anagen dura da 3 a 5 mesi (e quindi raggiungono una lunghezza massima di 3-5 cm).\nLa fase anagen pu\u00f2 essere suddivisa in varianti e sottofasi.\nProtanagen.\nNel protanagen il bulbo riprende a crescere e a formarsi completamente insieme alla crescita del pelo:\nMesanagen.\nNel mesanagen la crescita del pelo continua in modo costante e rapido. A livello della matrice, la crescita aumenta dalle 5 alle 10 volte.\nMetanagen.\nDurante la metanagen il ritmo elevato di crescita \u00e8 mantenuto per un tempo variabilie, che pu\u00f2 andare da qualche settimana a sette anni per il cuoio capelluto femminile (quattro anni in quello maschile).\nFase catagen.\nLa fase catagen \u00e8 la seconda fase del ciclo del pelo. La sua durata varia dalle due alle tre settimane. \u00c8 la fase di involuzione, in cui il pelo formato si porta via via verso gli strati pi\u00f9 superficiali dell'epidermide,allontanandosi dalla papilla pilifera. Il follicolo \u00e8 in una fase di riposo momentaneo. Si osserva inoltre una variazione della conformazione della papilla, che diminuisce le sue dimensioni.\nFase telogen.\nLa fase telogen, la cui durata varia tra i due e i tre mesi. \u00c8 il periodo terminale durante il quale il capello si trova ancora nel follicolo pilifero ma le attivit\u00e0 vitali sono completamente cessate. Questo capello, pur \"morto\", prima di cadere rimane ancora sul cuoio capelluto per un po' di tempo ma esercitando una modesta trazione (non dolorosa) cade.\nHa due sottofasi.\nExogen.\n\u00c8 la parte finale della fase telogen in cui il pelo perde tutti i sistemi di ancoraggio con il follicolo.\nTeloptosi.\nCorrisponde al distacco del fusto dal follicolo, rappresenta quindi il momento della caduta.\nLa fase telogen coinvolge circa il 10% dei capelli.\nSe il pelo a riposo viene asportato meccanicamente alla radice, il follicolo interrompe precocemente il suo riposo e inizia un nuovo anagen.\nFase kenogen.\n\u00c8 la vera e propria fase di riposo del follicolo. Si manifesta quando tra la caduta del telogen e il suo rimpiazzo da parte di un nuovo anagen, il follicolo rimane vuoto per un certo periodo di tempo. Il kenogen \u00e8 un fenomeno fisiologico che sembra verificarsi anche fra i bambini, anche se con frequenza e durata inferiori a quello dell'adulto.\nLa fase kenogen pu\u00f2 spiegare fenomeni associati all'alopecia areata ma anche alla fotoepilazione permanente.."}
{"id": "1819017", "revid": "1718925", "url": "https://it.wikipedia.org/wiki?curid=1819017", "title": "Luigi Ferri (giurista)", "text": "Il \nBiografia.\nInizi\u00f2 le scuole elementari a Crespellano; prima di terminarle si trasfer\u00ec a Bologna. Frequent\u00f2 il liceo classico Marco Minghetti di Bologna, nel quale consegu\u00ec la maturit\u00e0 alla fine dell\u2019anno accademico 1932-33.\nSuccessivamente, si iscrisse alla Facolt\u00e0 di Giurisprudenza dell\u2019Universit\u00e0 di Bologna, dove si laure\u00f2 nel 1937 con la tesi \u201cIl matrimonio ed il diritto famigliare nel Codice Civile\u201d, con la votazione di centodieci su centodieci con lode.\nDal 1937 al 1945 fu il periodo del servizio militare: dalla leva, al richiamo alle armi fino alla prigionia in Polonia e Germania. Nell\u2019ultimo periodo di guerra fu internato nel 1943 in Polonia, a Bia\u0142a Podlaska. Di l\u00ec a poco fu trasferito nel campo di concentramento di Wietzendorf, in Germania. La prigionia fu la punizione per non aver voluto collaborare con i tedeschi e con la Repubblica Sociale Italiana.\nTerminata la guerra divenne (o forse continu\u00f2 come) assistente volontario alla cattedra di Diritto Civile dell\u2019Universit\u00e0 di Bologna, coperta dal Prof. Antonio Cicu, dal 1945 al \u201948. Nell\u2019anno accademico 1948-49 fu assistente incaricato alla cattedra di Diritto Commerciale della Facolt\u00e0 di Economia e Commercio dell\u2019Universit\u00e0 di Bologna. Nel 1951 partecip\u00f2 al concorso per Assistente di Ruolo alla cattedra di Diritto Civile dell\u2019Universit\u00e0 di Bologna: giudicato da una commissione composta dai Professori Cicu, Osti e Branca, si classific\u00f2 primo e venne nominato per la posizione sopracitata. Consegu\u00ec la libera docenza in Diritto Civile nel 1952. \nNegli anni accademici 1956-57 e 1957-58 gli fu assegnato l\u2019insegnamento di materie giuridiche ed economiche alla facolt\u00e0 di Ingegneria dell\u2019Universit\u00e0 di Bologna. Sempre nell\u2019anno 1957-58 fu incaricato dell\u2019insegnamento di Diritto Civile nella facolt\u00e0 di Giurisprudenza dell\u2019Universit\u00e0 degli Studi di Ferrara. Nell\u2019anno accademico 1958-59 ottenne un altro incarico: l\u2019insegnamento di Diritto Civile nell\u2019Universit\u00e0 di Modena. Nel dicembre 1960 si classific\u00f2 nella terna dei vincitori di un concorso per professore straordinario, insieme ad Alberto Auricchio e Vincenzo Panuccio. Vinse cos\u00ec la cattedra di Diritto Civile dell\u2019Universit\u00e0 di Modena. Nel 1964, sempre a Modena, divenne professore ordinario per la stessa materia, assumendo nel contempo anche la cattedra di Diritto Privato Comparato, nel 1965. Nel 1971 ritorn\u00f2 all'Universit\u00e0 di Bologna, ad insegnare Diritto Civile. Per tutto il resto della carriera rimase nell\u2019ateneo bolognese, fino a quando non decise di andare fuori ruolo, nel 1986. Smise quindi di insegnare, per\u00f2 continu\u00f2 a svolgere delle attivit\u00e0 ed esercitazioni per l\u2019universit\u00e0, fino a quando non and\u00f2 definitivamente in pensione, nel 1989, a settantacinque anni.\nDurante la carriera universitaria collabor\u00f2 con l'A.N.U.S.C.A. (Associazione Nazionale Ufficiali di Stato Civile e d'Anagrafe) alla commissione di studi per la riforma dello Stato Civile. Inoltre, insegn\u00f2 per anni al corso di preparazione al notariato, tenuto presso l\u2019Universit\u00e0 di Bologna. Per un periodo, diresse l'Istituto di Applicazione Forense della Facolt\u00e0 di Giurisprudenza dell'Universit\u00e0 di Modena e prese parte al Comitato scientifico della rivista \"Archivio Giuridico\". Collabor\u00f2 con diverse riviste e periodici italiani e stranieri. Si dedic\u00f2 soprattutto allo studio dei diritti successori, del diritto di famiglia e dei diritti reali.\nNel 2004 fu pubblicata a Lima (Per\u00f9) una versione in spagnolo delle sue \"Lezioni sul Contratto\" (2a. ed., Zanichelli, Bologna, 1982), curata dai professori peruviani Leysser L. Leon e Romulo Morales Hervias. \nI suoi interessi hanno abbracciato tutti i campi del Diritto Civile, da quello del Diritto Successorio, a quello della tutela dei diritti, dal Diritto di famiglia al Diritto dei contratti, fino agli scritti di teoria generale. "}
{"id": "1819018", "revid": "61051", "url": "https://it.wikipedia.org/wiki?curid=1819018", "title": "IMAM Ro.57bis", "text": ""}
{"id": "1819021", "revid": "287204", "url": "https://it.wikipedia.org/wiki?curid=1819021", "title": "Tomasz Zahorski", "text": "Caratteristiche tecniche.\nPrima punta, pu\u00f2 essere schierato anche come ala destra.\nCarriera.\nClub.\nHa iniziato la carriera nei campionati regionali, con la maglia dell'OKS 1945 Olsztyn. Ha giocato il campionato successivo nel Dyskobolia. \u00c8 stato mandato in prestito al G\u00f3rnik \u0141\u0119czna per la stagione 2007, prima di firmare, qualche mese dopo, per il G\u00f3rnik Zabrze in cambio di 200.000 euro. Rimane per cinque stagioni nella societ\u00e0 di Zabrze totalizzando 109 presenze e 26 reti prima di trasferirsi a costo zero nella societ\u00e0 tedesca del Duisburg in 2. Fu\u00dfball-Bundesliga.\nNazionale.\nIl debutto in Nazionale \u00e8 arrivato il 17 ottobre 2007, contro l'Ungheria. Segna il suo primo e unico gol in Nazionale il 27 febbraio 2008 nella vittoria casalinga per 2-0 contro l'Estonia. \u00c8 stato selezionato per giocare gli Europei 2008."}
{"id": "1819027", "revid": "200154", "url": "https://it.wikipedia.org/wiki?curid=1819027", "title": "ENAIP", "text": ""}
{"id": "1819029", "revid": "767487", "url": "https://it.wikipedia.org/wiki?curid=1819029", "title": "Lam\u00f9 - Sei sempre il mio tesoruccio", "text": " \u00e8 un film d'animazione del 1991 diretto da Katsuhisa Yamada.\nSi tratta del sesto, ed ultimo, film cinematografico ispirato ai personaggi di Lam\u00f9 creati da Rumiko Takahashi.\n\u00c8 un film realizzato come speciale celebrativo per i dieci anni della serie animata uscito a tre anni di distanza dalla chiusura ufficiale di \"Lam\u00f9\" ed \u00e8 un episodio fuori cronologia. Lo stile di disegno e di animazione \u00e8 parecchio diverso da quello della serie televisiva o dei film: infatti \u00e8 pi\u00f9 vicino a quello di \"Ranma \u00bd\", la serie su cui Rumiko Takahashi stava lavorando a quel tempo. Non a caso venne proiettato in concomitanza con il di Ranma.\nTrama.\nLupika \u00e8 una bellissima principessa aliena, innamorata di un venditore di Tofu di nome Ryo. Per far in modo che anche lui si accorga di lei, la principessa ha bisogno di un misterioso elisir d'amore: una pozione che chi la beve si innamorer\u00e0 perdutamente della prima persona che vedr\u00e0 coi suoi occhi. Tuttavia, questo elisir \u00e8 situato in un tempio particolare, dove secondo una leggenda, l'unico uomo in grado di ottenere tale elisir debba essere l'uomo pi\u00f9 allupato dell'universo: che si rivela essere Ataru Moroboshi. Lupika quindi rapisce Ataru per fargli recuperare l'elisir. Ma sulle tracce di Ataru si mette anche Lam\u00f9, coadiuvata da Benten e Oyuki.\nAtaru, assieme a Lupika, riesce a recuperare l'elisir. Lupika tuttavia non riuscir\u00e0 ad impossessarsene poich\u00e9 Lam\u00f9 interverr\u00e0 per recuperare sia Ataru che l'elisir.\nAtaru progetta di far bere l'elisir a tutte le ragazze del mondo, ma Lam\u00f9 cerca di sequestrarglielo. Dopo una serie di gag, Lam\u00f9, con un astuto inganno, far\u00e0 bere ad Ataru l'elisir, in modo che cos\u00ec possa innamorarsi finalmente di lei senza pi\u00f9 scappatelle. Ma la prima persona che vedr\u00e0 coi suoi occhi \u00e8 la principessa Lupika, ritornata per riprendersi l'elisir. L'effetto \u00e8 sconvolgente: Ataru diventa estremamente ossessionato da Lupika tanto da aver perso ogni interesse su qualunque altra ragazza. Lam\u00f9, distrutta per aver rovinato il suo adorato tesoruccio, scaglia a terra l'elisir distruggendolo, convinta di avergli causato solo guai. \nTuttavia, secondo una negromante, l'unico modo per far tornare Ataru come prima, \u00e8 fargli bere il liquido dell'erba lunare, la quale dovrebbe sbocciare a mezzanotte proprio dove \u00e8 stato sparso il liquido dell'elisir andato distrutto. Lam\u00f9 cerca di recuperare l'erba, ma Lupika gliela sottrae, intenzionata ad usare l'erba come alternativa per far innamorare Ryo di lei. Tra Lam\u00f9 e Lupika dunque si scatena un feroce duello, e alla fine, con un piccolo sostegno dell'esercito di Mendo, Lam\u00f9 riotterr\u00e0 l'erba e riuscir\u00e0 a far guarire Ataru facendolo tornare quello di sempre, mentre Lupika e Ryo (prelevato da Benten e Oyuki) riusciranno infine a dichiarare il loro amore senza bisogno di alcun elisir, poich\u00e9 entrambi erano gi\u00e0 segretamente innamorati di uno e dell'altra."}
{"id": "1819032", "revid": "287204", "url": "https://it.wikipedia.org/wiki?curid=1819032", "title": "Zaglebie Lubin", "text": ""}
{"id": "1819033", "revid": "131358", "url": "https://it.wikipedia.org/wiki?curid=1819033", "title": "Dyskobolia", "text": ""}
{"id": "1819035", "revid": "297031", "url": "https://it.wikipedia.org/wiki?curid=1819035", "title": "Sony Center", "text": "Il Sony Center \u00e8 un complesso di edifici situato presso la Potsdamer Platz a Berlino.\nProgetto e realizzazione.\nProgettato su commissione della Sony dall'architetto Helmut Jahn, dello studio \"Murphy/Jahn\" di Chicago, il Sony center \u00e8 un complesso di sette edifici disposti su una superficie di circa 26.000\u00a0m\u00b2 nel quartiere di Tiergarten.\nL'intera costruzione \u00e8 durata quattro anni.\nIl 20 gennaio 2000 fu aperta la zona turistica e di intrattenimento, mentre il complesso nella sua completezza fu inaugurato il successivo 14 giugno.\nStruttura.\nIl Sony Center \u00e8 strutturato secondo una caratteristica forma triangolare e offre contemporaneamente soluzioni lavorative, abitative e di intrattenimento.\nSulla punta della pianta triangolare si trova la BahnTower, l'edificio di 103 metri di altezza che ospita gli uffici della Deutsche Bahn.\nValori.\nIl costo complessivo della costruzione del Sony Center \u00e8 ammontato a 600 milioni di euro.\nIl 18 aprile 2008, la Sony lo ha venduto per una cifra di poco inferiore a un gruppo di investitori tedeschi e americani.\nDislocamento e simbologia.\nIl complesso, in cui predominano vetro e acciaio, comprende al suo interno il \"Forum\", una piazza ovale coperta da una spettacolare opera di architettura e ingegneria: un articolato tetto a ombrello fissato con dei tiranti a un enorme anello di acciaio che si poggia sugli edifici circostanti. Visto dall'esterno, dovrebbe rappresentare uno dei simboli del Giappone: il Fuji. Secondo le credenze giapponesi, infatti, nelle montagne vivono i kami, dei numi tutelari della fede shintoista. Siccome Berlino non ha montagne, il Sony Center avrebbe dovuto quindi costituire una casa artificiale per i kami, in modo da poter invocare la loro protezione anche per la sede europea della Sony.\nLa sede della Sony si trova in uno dei sette futuristici edifici affacciato sulla Kemperplatz, di fronte alla Philharmonie Berlin.\nInoltre il Sony Center racchiude al suo interno delle parti conservate del vecchio Hotel Esplanade. La cosiddetta \"Kaisersaal\", la sala dell'imperatore, \u00e8 stata lasciata intatta, inglobata nel progetto ed \u00e8 ora visibile all'interno del Forum.\nLa superficie totale del Sony Center \u00e8 di circa 132.500\u00a0m\u00b2, suddivisa in 68.000\u00a0m\u00b2 di uffici, 26.500\u00a0m\u00b2 di camere di albergo, un cinema multisala di 17.500\u00a0m\u00b2, un centro di intrattenimento di 17.000\u00a0m\u00b2 e infine 8.100\u00a0m\u00b2 di negozi e ristoranti. Il cinema ospita ogni anno parte della Berlinale, il festival del cinema di Berlino.\nIl Sony Center \u00e8 completamente servito da una connessione wireless a internet gratuita e a disposizione di chiunque. Anche per questo motivo \u00e8 diventato un importante punto di incontro e socializzazione."}
{"id": "1819040", "revid": "1318658", "url": "https://it.wikipedia.org/wiki?curid=1819040", "title": "Eric Morecambe", "text": "Ritenuto uno dei comici pi\u00f9 importanti della sua generazione, \u00e8 stato il co-protagonista della serie cult \"The Morecambe &amp; Wise Show\". Nel 2002 \u00e8 stato inserito nella lista dei 100 pi\u00f9 grandi britannici di tutti i tempi in un sondaggio della BBC e nel 2004 \u00e8 stato eletto come il quarto migliore comico di sempre.\nIl suo nome originale era John Eric Bartholomew. Ha preso il suo nome d'arte dalla sua citt\u00e0 di nascita."}
{"id": "1819042", "revid": "1851848", "url": "https://it.wikipedia.org/wiki?curid=1819042", "title": "Maurizio Trombetta", "text": "Carriera.\nCalciatore.\nHa iniziato la carriera da calciatore con l'Udinese squadra con la quale ha vinto il campionato Primavera 1980-1981 insieme ai friulani Paolo Miano, Gianfranco Cinello, Loris Dominissini, Luigi De Agostini. In prima squadra totalizza una sola presenza in Serie A, in occasione della sconfitta esterna contro il del 4 ottobre 1981.\nA fine stagione viene ceduto al , con cui disputa 12 incontri in massima serie, con 2 reti all'attivo, in due partite consecutive contro e Verona (in quella che \u00e8 finora l'ultima vittoria dei calabresi in massima serie).\nNell'estate 1983 scende di due categorie per indossare la maglia della SPAL, appena retrocessa in Serie C1. Con gli estensi disputa due campionati in terza serie, quindi nella sessione autunnale del calciomercato 1985-1986 scende di un'altra categoria e passa al , con cui realizza 6 reti in 28 gare. L'anno successivo resta inattivo, per poi ripartire sempre col Giorgione nel campionato di Serie C2 1987-1988, segnando 10 reti in 33 presenze.\nA fine stagione passa alla , con cui alla prima stagione centra la promozione in Serie B. Fra i cadetti disputa con gli \"alabardati\" due stagioni da titolare, restando coi giuliani anche dopo la retrocessione dell'annata 1990-1991. Nell'autunno 1992 passa infine alla , con cui disputa un campionato di Serie C2 prima di lasciare l'attivit\u00e0 agonistica.\nIn carriera ha totalizzato complessivamente 13 presenze e 2 reti in Serie A e 55 presenze e 6 reti in Serie B.\nAllenatore.\nHa iniziato ad allenare gli allievi dell' nel 1994. Dopo pochi mesi \u00e8 stato chiamato da Giovanni Galeone sulla panchina dell'Udinese che all'epoca militava in Serie B. Come vice di Galeone ha vinto il Campionato di Serie B.\nL'anno dopo ha seguito Galeone a vincendo il campionato 1995-1996 e quindi a . Nel 1998 torna a Udine e questa volta \u00e8 il vice di Francesco Guidolin. L'anno successivo (1999) con Guidolin va ad allenare il sempre in Serie A per 5 stagioni.\nNel 2003-2004 \u00e8 ancora con Galeone ad e torna di nuovo a Udine per salvare l'Udinese nella stagione 2006-2007.\nNella stagione 2007-08 diventa primo allenatore del Sevegliano, in Eccellenza subentrando al vecchio allenatore alla settima di campionato, con la squadra ultima in classifica. Termina il campionato al quarto posto (31 punti fatti nel girone di ritorno), vincendo inoltre la fase regionale della Coppa Italia di Eccellenza. A fine stagione viene premiato come \"miglior allenatore del 2008\" dei dilettanti friulani.\nNel giugno 2008 viene ingaggiato dall'imprenditore rumeno Arp\u00e1d Paszkany proprietario del CFR Cluj (Romania), vincitrice di campionato e Coppa di Romania l'anno precedente come allenatore in seconda. Dopo l'esonero del primo allenatore Ioan Andone viene promosso lui a primo allenatore con la squadra qualificata per la prima volta alla UEFA Champions League 2008-2009.. L'esordio nella massima competizione europea per club \u00e8 un successo: allo Stadio Olimpico il Cluj batte la per 2 a 1 e pareggia 0 a 0 con il . Il 18 dicembre 2008 viene in un primo momento esonerato per la \"modesta\" posizione nel campionato romeno, terzo a sei punti dalla prima, ma successivamente, dopo una riunione tra il presidente ed i suoi soci, viene confermato alla guida tecnica della squadra. Ancora dietrofront dei vertici del Cluj che motivano la scelta dell'esonero definitivo con il fatto che non hanno \"pazienza\" visto che devono rivincere il campionato. Dunque il 9 gennaio viene ufficialmente diramato il comunicato ufficiale di esonero nonostante il terzo posto in campionato e la qualificazione ai quarti di Coppa della Romania, tenuto conto che la squadra nei mesi precedenti ha dovuto giocare anche la Champions. Il 15 febbraio 2010 il presidente Foti lo ingaggia per sostituire mister Breda alla guida della formazione Primavera della . Il 4 novembre 2011 torna ad allenare in Romania nel T\u00e2rgu Mure\u0219.\nIl 4 marzo 2012 diventa il collaboratore tecnico di Francesco Guidolin all'Udinese.\nDopo l'addio alla panchina dell'Udinese del tecnico veneto, rimane senza contratto; il 18 luglio 2014, con il passaggio di Massimiliano Allegri sulla panchina della , entra a far parte dello staff tecnico bianconero."}
{"id": "1819043", "revid": "599013", "url": "https://it.wikipedia.org/wiki?curid=1819043", "title": "Wojciech \u0141obodzi\u0144ski", "text": "Carriera.\nClub.\nHa iniziato a giocare nello Zawisza Bydgoszcz, prima di trasferirsi in seconda divisione al Petro P\u0142ock, poi divenuto Orlen P\u0142ock e Wis\u0142a P\u0142ock. Dopo essere stato promosso con la sua squadra, fu ceduto allo Zag\u0142\u0119bie Lubin, con cui vinse il titolo nazionale. Dal 2008 milita nel Wis\u0142a Cracovia, con cui ha conquistato nuovamente il titolo.\nNazionale.\nFece parte della selezione polacca Under-16 piazzatasi seconda nel Campionato europeo di categoria del 1999 e della selezione polacca Under-118 vincitrice del Campionato europeo di categoria nel 2001.\nDebutt\u00f2 in Nazionale nel dicembre 2006 e, nella sua prima partita ufficiale nelle qualificazioni al campionato europeo di calcio 2008, segn\u00f2 una rete contro l'. Ha partecipato al ."}
{"id": "1819045", "revid": "124123", "url": "https://it.wikipedia.org/wiki?curid=1819045", "title": "Jean-Ren\u00e9 Fourtou", "text": "Fourtou \u00e8 figlio del professore di matematica Ren\u00e9 Fourtou. \u00c8 sposato con l'eurodeputata Janelly Fourtou, che \u00e8 stata promotrice di una serie di direttive sul diritto d'autore in Francia: la LEN (Loi pour la confiance en l'\u00e9conomie num\u00e9rique) e la DADVSI (Directive sur les droits d'auteur et sur les droits voisins dans la soci\u00e9t\u00e9 de l'information) e sulla questione spinosa dei brevetti dei software."}
{"id": "1819052", "revid": "120944888", "url": "https://it.wikipedia.org/wiki?curid=1819052", "title": "Mercedes-Benz Classe CL", "text": "La Classe CL \u00e8 un'automobile di lusso tedesca, prodotta da Mercedes-Benz dal 1996 al 2013 come versione coup\u00e9 della Classe S, infatti adotta lo stesso pianale della Classe S, accorciato di 8.5\u00a0cm.\nDi questo modello sono state presentate tre serie, riconoscibili anche dalla sigla progettuale di C140 per la prima serie prodotta sino al 1999, di C215 per la seconda in catalogo sino al 2006 e di C216 per la serie pi\u00f9 recente prodotta dal 2006 alla fine del 2013.\nHa una linea molto filante, con il tetto curvo e i vetri laterali senza montante centrale e un frontale importante, segni distintivi che la accomunano alla progenitrice \"SEC\" che va a sostituire.\nL'abitabilit\u00e0 \u00e8 quasi come quello della berlina di lusso Classe S, da cui deriva.\nLe serie.\nPrima serie C140.\nLa serie C140 \u00e8 stata prodotta dal marzo del 1992 fino al gennaio del 1999 e, dal 1996, prese per la prima volta la denominazione di \"CL\" sostituendo le denominazioni precedentemente in uso\nSeconda serie C215.\nNell'ottobre del 1999 fu messa in commercio l'erede della C140, la C215, e questo modello fu completamente nuovo, sia esteticamente che internamente, poich\u00e9 Mercedes-Benz in quegli anni ridisegn\u00f2 tutta la gamma delle sue vetture, dotandole di un nuovo look pi\u00f9 arrotondato, moderno e sportivo. Quindi non fa eccezione la nuova Classe CL, sempre derivata dalla classe S e chiamata spesso anche la Classe S coup\u00e9 come succedeva anche con il modello precedente.\nCon questa vettura Mercedes-Benz si fa anche conoscere, sotto il punto di vista promozionale, nella Formula 1: la CL 55 AMG viene infatti utilizzata come Safety Car. Tutti i modelli sono omologati con la normativa anti-inquinamento Euro 3. Nel Settembre del 2002 tutti i modelli vengono omologati con la normativa Euro 4.\nTerza serie C216.\nNel settembre 2006 viene messe in vendita la nuova Mercedes CL, ovvero la C216. Segue lo stile della Mercedes Classe S, ma introduce un frontale che ricorda molto l'antenata SEC in quanto a proporzioni. La nuova CL misura 5065 mm di lunghezza, 1871\u00a0mm di larghezza, 1419\u00a0mm di altezza e un passo di ben 2955\u00a0mm dando uno spazio interno degno dell'ammiraglia Classe S da cui deriva. Anche gli interni riprendono il nuovo disegno della classe S, con curve forti e decine e decine di tasti sparsi per l'interno dandole un tocco da supercar, come succedeva anche nei precedenti CL.\nSi \u00e8 trattato dell'ultima serie della Classe CL: nel dicembre del 2013 l'ultimo esemplare \u00e8 uscito dalla linee di montaggio Mercedes-Benz e nella primavera dell'anno seguente \u00e8 stata introdotta la serie C217, che per\u00f2 non ha mantenuto la sigla \"CL\", ma \u00e8 ritornata alla vecchia denominazione \"S Coup\u00e9\", come fece a suo tempo la \"C140\" per alcuni anni."}
{"id": "1819062", "revid": "125757689", "url": "https://it.wikipedia.org/wiki?curid=1819062", "title": "Terapia di conversione", "text": " \nLa terapia di conversione, anche detta terapia riparativa o terapia di riorientamento sessuale, \u00e8 una pratica pseudoscientifica intesa a cambiare l'orientamento sessuale di una persona dall'omosessualit\u00e0 originaria all'eterosessualit\u00e0, oppure ad eliminare o quantomeno ridurre i suoi desideri e comportamenti omosessuali. Sono state tentate diverse tecniche, incluse modificazione del comportamento, terapia dell'avversione, psicoanalisi, lobotomia, preghiera e terapie religiose quali l'esorcismo. La terapia di conversione \u00e8 strettamente associata con il movimento degli ex-gay, il quale presenta una componente religiosa pi\u00f9 spiccata. I gruppi di ex-gay tendono principalmente ad evitare le attivit\u00e0 sessuali tra persone dello stesso sesso, e solo secondariamente (o a volte per nulla) a cambiare l'orientamento sessuale che sta alla base di quei comportamenti.\nLe ricerche condotte dalla comunit\u00e0 scientifica non sono mai riuscite a riprodurre i risultati dichiarati dalle associazioni che promuovono queste pratiche. Al contrario, tali ricerche ne hanno evidenziato la pericolosit\u00e0. Di conseguenza, l'opinione delle organizzazioni mediche e psichiatriche \u00e8 che \"non esiste una ricerca scientificamente adeguata che dimostri che la terapia [...] sia sicura oppure efficace\", e che esistano anzi alcune prove di quanto essa sia potenzialmente dannosa. Tutte le maggiori organizzazioni per la salute mentale hanno espresso preoccupazioni al riguardo di questi trattamenti. L'Associazione degli Psicologi Americani (American Psychological Association) ha affermato che \u00absembra probabile che la promozione di terapie di cambiamento rinforzi gli stereotipi e contribuisca ad un clima negativo per le persone lesbiche, gay e bisessuali.\u00bb\nLe linee guida etiche delle maggiori organizzazioni per la salute mentale nel mondo variano da inviti ammonitori sulla sicurezza e l'efficacia di queste pratiche e sui pericoli dei pregiudizi ad essa associati, alle raccomandazioni rivolte ai medici professionisti di astenersi dall'utilizzare il trattamento o dall'indirizzare i pazienti ad altri medici che ne facciano uso. Sebbene le organizzazioni rispettino comunque il diritto all'autodeterminazione del paziente, in conseguenza dell'opinione medica, emarginano ampiamente la terapia di conversione. I suoi sostenitori odierni, nonostante i suddetti elementi medici e scientifici, rivendicano l'importanza etica della libert\u00e0 della persona di autodeterminarsi.\nIl cambiamento dell'orientamento sessuale \u00e8 divenuto un argomento molto politicizzato, e i dibattiti seguenti \u00abhanno oscurato i dati scientifici chiamando in causa le motivazioni e persino i caratteri degli individui da entrambi i lati del problema.\u00bb La National Gay and Lesbian Task Force ha descritto il fenomeno come \u00abla destra cristiana [che] ripresenta la sua campagna anti-gay in termini pi\u00f9 edulcorati. Invece di denunciare semplicemente gli omosessuali come individui moralmente e socialmente corrotti, la destra cristiana ha cambiato strategia enfatizzando [...] il movimento ex-gay. Dietro questa maschera di compassione, comunque, l'obiettivo rimane lo stesso: ri-eliminare la protezione legale per le persone lesbiche, gay, bisessuali e transessuali [...]\u00bb.\nDi contro, alcune persone, che affermavano di aver tratto beneficio dalla terapia di conversione sono state attaccate dai gruppi per i diritti delle persone omosessuali, che li definivano \"poster boys\", ovvero \"ragazzi immagine\" (delle terapie). In molti casi queste persone hanno poi ammesso di essere stati costretti a definirsi ex-gay dalla pressione sociale o familiare, pur non essendolo. Randy Thomas ha detto: \u00abCome ex-omosessuale, quando negli anni 80 collaboravo a promuovere la liberazione dei gay, il nostro unico scopo era di ottenere la tolleranza, mentre l'attivismo politico odierno si \u00e8 spostato dalla tolleranza alla dominazione politica e al potere. \u00c8 sconcertante guardare un gruppo formato da persone che si dichiaravano oppresse diventare esso stesso oppressore.\u00bb Tuttavia nel 2015, come nel caso di John Paulk, anche Randy Thomas ha ammesso di non essere affatto un ex-gay, ma di essere sempre stato gay.\nStoria e sviluppo dottrinale.\nFra i maggiori esponenti della terapia di conversione vi sono gli statunitensi Richard A. Cohen, fondatore della International Healing Foundation nel Maryland, e Joseph Nicolosi, direttore della Thomas Aquinas Psychological Clinic di Encino, California.\nLo sviluppo della terapia di conversione pu\u00f2 essere rozzamente diviso in tre periodi: un periodo freudiano precoce, un periodo di generale approvazione della terapia di conversione in un tempo in cui l'istituzione della salute mentale divenne il \"principale soprintendente\" della sessualit\u00e0, e un periodo post-Stonewall in cui l'opinione medica generale rinneg\u00f2 questa terapia.\nFreud e i primi sessuologi (1886-1939).\nI primi tentativi di classificare l'omosessualit\u00e0 come malattia furono compiuti da un movimento di sessuologi europei alle prime armi negli ultimi anni del diciannovesimo secolo. Nel 1886 il noto sessuologo Richard von Krafft-Ebing mise l'omosessualit\u00e0 in una lista di altre 200 pratiche sessuali deviate nella sua massima opera, \"Psychopathia Sexualis\". Krafft-Ebing ipotizz\u00f2 che l'omosessualit\u00e0 potesse essere causata o da una \u00abinversione congenita\u00bb oppure da una \u00abinversione acquisita\u00bb.\nNel 1896 Sigmund Freud pubblic\u00f2 le sue teorie sulla psicoanalisi. Freud credeva che l'orientamento sessuale non fosse predeterminato alla nascita, ma che fosse determinato dall'evoluzione dei complessi psichici, e considerava l'omosessualit\u00e0 come il risultato di un complesso di Edipo non completato. Freud espresse seri dubbi sulla possibilit\u00e0, per la psicoanalisi, di modificare l'orientamento sessuale. In una famosa lettera a una madre che domandava come trattare suo figlio, Freud scrisse:\nNella stessa lettera, Freud afferma inoltre che \u00abl'omosessualit\u00e0 di sicuro non \u00e8 vantaggiosa ma non c'\u00e8 niente di cui vergognarsi, nessun vizio, nessuna depravazione, non pu\u00f2 essere classificata come una malattia\u00bb.\nDa questo periodo sino alla met\u00e0 del ventesimo secolo, i tentativi medici di \"curare\" l'omosessualit\u00e0 hanno incluso trattamenti chirurgici come isterectomia, ovariectomia, clitoridectomia, castrazione, vasectomia, chirurgia del nervo pudico e lobotomia. I tentativi farmacologici hanno incluso la somministrazione di ormoni, shock farmacologici e trattamenti con stimolanti e tranquillanti sessuali. Altri tipi di tentativi hanno incluso la terapia di avversione, il tentativo di ridurre l'avversione per l'eterosessualit\u00e0, l'elettroshock, la terapia di gruppo, l'ipnosi e la psicoanalisi. Mentre alcuni di questi metodi, compreso l'elettroshock e l'uso di emetici, vengono ancora utilizzati, al giorno d'oggi anche i maggiori sostenitori di questa terapia bollano gli altri metodi come \"sciocchezze\".\nTrinceramento (1939-1969).\nDurante i tre decenni tra la morte di Freud (1939) e i moti di Stonewall (1969), la terapia di conversione godette di un'\"epoca d'oro\" in cui predominarono un trattamento aggressivo degli omosessuali e l'approvazione da parte della comunit\u00e0 psichiatrica. Il panorama degli specialisti in discussione per la terapia di conversione comprendeva gli statunitensi Lionel Ovesey, Edmund Bergler, Irving Bieber, Charles Socarides, Lawrence Hatterer, Abram Kardiner e l'ungherese S\u00e1ndor Rad\u00f3 Rado rifiutava la teoria di Freud sulla bisessualit\u00e0 innata e sosteneva invece che l'eterosessualit\u00e0 fosse l'atteggiamento base per natura e che l'omosessualit\u00e0 fosse causata da una psicopatologia di origine genitoriale. Socarides e Kardiner svilupparono teorie simili: Socarides interpretava l'omosessualit\u00e0 come una malattia derivante da un conflitto tra l'io e l'ego, che solitamente si manifestava dalla tenera et\u00e0 in \u00abun ambiente matriarcale in cui il padre era assente, debole, indifferente o sadico\u00bb.\nI sostenitori della terapia di conversione rifiutavano anche il pessimismo di Freud sulla capacit\u00e0 di cambiare l'orientamento sessuale mediante la psicoterapia: Bieber pubblic\u00f2 uno studio nel 1962, concludendo che \u00abanche se questo cambiamento potrebbe essere accolto pi\u00f9 facilmente da alcuni piuttosto che da altri, \u00e8 nostra opinione che uno spostamento verso l'eterosessualit\u00e0 sia possibile per tutti quegli omosessuali fortemente determinati a cambiare.\u00bb L'omosessualit\u00e0 era considerata una psicopatologia: Ellis, che nei decenni successivi rivide la propria posizione, scrisse nel 1965 che \u00abgli omosessuali fissi nella nostra societ\u00e0 sono spesso nevrotici o psicotici [...] perci\u00f2, non \u00e8 possibile trovare da nessuna parte nessun cosiddetto gruppo normale di omosessuali\u00bb. Questa visione venne avallata dalla prima edizione del Diagnostic and Statistical Manual of Mental Disorders (DSM-I), pubblicata nel 1952 dall'APA, che classificava l'omosessualit\u00e0 come una malattia mentale.\nEvelyn Hooker fu una voce contraria fondamentale quando pubblic\u00f2 il suo autorevole scritto \"The Adjustment of the Male Overt Homosexual\", dove riport\u00f2 che \u00abgli omosessuali non erano intrinsecamente anormali e che non c'era alcuna differenza tra uomini omosessuali ed eterosessuali in termini di patologia.\u00bb Tale testo, pi\u00f9 tardi, fu al centro della depatologizzazione dell'omosessualit\u00e0.\nGli specialisti che vedevano l'omosessualit\u00e0 e la bisessualit\u00e0 come prodotti di un comportamento appreso, e non innato, adoperarono diverse tecniche di modificazione comportamentale. Queste potevano includere ricondizionamento masturbatorio, visualizzazione ed addestramento alle regole sociali. Le pi\u00f9 radicali includevano la terapia di avversione, come la terapia elettroconvulsivante. I casi documentati raccontano di shock elettrici somministrati ai genitali dei pazienti, \u00abtalvolta associati ad immagini inquietanti, come ciotole colme di feci ed immagini delle lesioni causate dal sarcoma di Kaposi\u00bb. In altri casi venne usata la pletismografia, che utilizza dei sensori elettrici collegati ai genitali di una persona per saggiarne l'eccitazione sessuale, in associazione con l'elettroshock per somministrare scariche elettriche al pene del paziente quando si eccitava guardando immagini di persone dello stesso sesso.\nNel 1966, lo psicologo Martin E.P. Seligman scrisse che la terapia di avversione \u00abfunzionava sorprendentemente bene\u00bb nel modificare l'orientamento sessuale, con fino al 50% degli uomini sottoposti a tale terapia che non esercitavano pi\u00f9 le loro tendenze omosessuali. Questi risultati produssero quello che Seligman descrisse come \u00abun grande scoppio di entusiasmo verso il cambiamento dell'omosessualit\u00e0 [che] sommerse la comunit\u00e0 terapeutica\u00bb, dopo che i suoi studi vennero resi pubblici nel 1966. Tuttavia, lo stesso Seligman precis\u00f2 che i risultati erano stati falsati: gran parte degli uomini trattati che avevano smesso di interessarsi agli altri uomini erano in realt\u00e0 bisessuali. Tra gli uomini che erano esclusivamente gay, la terapia di avversione aveva avuto molto meno successo.\nQuesti metodi vennero utilizzati anche dagli enti governativi. Nel 1952, il governo britannico sottopose Alan Turing a queste tecniche dopo la sua accusa di aver avuto rapporti sessuali con un uomo. Negli anni 70-80, l'esercito sudafricano le utilizz\u00f2 ampiamente su persone sospettate di essere gay. Recentemente, nel 1992, il Phoenix Memorial Hospital venne accusato di aver utilizzato queste tecniche su bambini di dieci anni. La terapia di avversione non \u00e8 pi\u00f9 considerata dall'APA un trattamento appropriato per la cura dell'omosessualit\u00e0, ma in India, dove l'omosessualit\u00e0 \u00e8 illegale, questi metodi vengono ancora utilizzati.\nLa reazione post-Stonewall contro la terapia di conversione.\nNel 1969, i moti di Stonewall diedero origine al movimento per i diritti dei gay ed aumentarono la visibilit\u00e0 delle persone LGBT. Nel 1973, grazie anche a un'intensa pressione da parte dei gruppi gay, di nuove informazioni scientifiche portate da ricercatori come Evelyn Hooker e Kinsey, e con una votazione, voluta da chi non accettava le evidenze scientifiche, l'APA tolse l'omosessualit\u00e0 dalla lista delle malattie mentali con il 58% dei votanti a favore della mozione. Nel 1974 l'American Bar Association appoggi\u00f2 il Model Penal Code, un codice di leggi che tra le altre cose decriminalizzava gli atti omosessuali tra adulti consenzienti, e nel 1992 l'Organizzazione mondiale della sanit\u00e0 (OMS) rimosse l'omosessualit\u00e0 dalla sua lista di malattie mentali, sostituendola con l'orientamento sessuale egodistonico. Al giorno d'oggi, le maggiori organizzazioni americane per la salute mentale sostengono che la \"terapia di conversione\" \u00e8 potenzialmente dannosa e che non c'\u00e8 alcuna ricerca scientificamente adeguata in grado di dimostrarne l'efficacia o la sicurezza.\nNel 1976 venne fondata negli USA un'organizzazione cristiana chiamata Exodus International, che cominci\u00f2 ad offrire un sostegno da parte di associazioni religiose per cambiare l'orientamento sessuale delle persone. Il gruppo prende ispirazione dall'affermazione cristiana che le relazioni fra persone dello stesso sesso sono un peccato. Essi credono che l'attrazione per il proprio sesso non sia una scelta e che sia causata da diversi fattori, compresi fattori ambientali quali un genitore del proprio sesso assente o distante, iper-coinvolgimento con un genitore del sesso opposto, abuso sessuale, esposizione precoce alla pornografia o ad un linguaggio sessuale, brutte esperienze con attivit\u00e0 specifiche per il proprio sesso, isolamento da coetanei dello stesso sesso, od umiliazione verbale in tenera et\u00e0; chiamano questi soggetti \"strugglers\", \"lottatori\". Exodus fu la pi\u00f9 nota organizzazione ex-gay, in grado di farsi occasionalmente pubblicit\u00e0 su intere pagine di giornali o nelle bacheche. Nel giugno 2013, Exodus chiuse e il presidente chiese scusa per i \"traumi\", la \"vergogna\" e le \"false speranze\" causati dall'organizzazione, ammettendo che il movimento era animato da intenti contro gli omosessuali piuttosto che per aiutarli realmente.\nNuovi modelli di psicoanalisi e la definizione \"riparativa\".\nLa definizione \"riparativa\" nacque nel 1983 quando la psicologa ricercatrice britannica Elizabeth Moberly coni\u00f2 il termine \"spinta riparativa\" per riferirsi alla stessa omosessualit\u00e0 maschile, interpretando il desiderio sessuale di un uomo per altri uomini come il tentativo di compensare un mancato rapporto tra padre e figlio durante l'infanzia. La psicologa incoraggiava i suoi pazienti ad instaurare legami con coetanei e figure guida del loro stesso sesso per frenare l'attrazione fisica omosessuale. Talvolta il termine \"terapia riparativa\" viene impropriamente usato come sinonimo di \"terapia di conversione\", anche se in realt\u00e0 \u00e8 solo un tipo di terapia di conversione di tipo psicoanalitico e non psichiatrico, non chirurgico e non basata sull'uso di farmaci.\nIn un libro del 1991 Joseph Nicolosi sosteneva che:\nQuesto libro fu accusato di essere \u00abun trattato religioso sull'omosessualit\u00e0 sottilmente mascherato da documento scientifico. Nel nuovo paradigma religioso \"cum\" scientifico, la salute mentale viene definita come conformismo alle norme ed ai valori tradizionali\u00bb.\nLe basi psicoanalitiche delle teorie di Moberly, Nicolosi e Socarides hanno portato la psicoanalisi a guadagnare \u00abil suo mitico status di implacabile avversario delle identit\u00e0 gay e lesbiche\u00bb. Questa concezione \u00e8 arrivata sino ai giorni nostri nonostante molti psicoanalisti abbiano ormai ripudiato le teorie anti-gay, e sia l'American Psychoanalytic Association (APsaA) che l'American Academy of Psychoanalysis abbiano rilasciato numerose dichiarazioni contro la discriminazione. L'APsaA ha inoltre condannato esplicitamente il NARTH, dichiarando che \u00abquell'organizzazione non aderisce alla nostra politica contro la discriminazione e [...] le loro attivit\u00e0 sviliscono i nostri membri omosessuali.\u00bb\nLa comunit\u00e0 scientifica ai giorni nostri considera la terapia di conversione inaffidabile, ma qualcuno la tenta ancora. Nicolosi, Socarides e Benjamin Kaufman hanno fondato nel 1992 la National Association for Research &amp; Treatment of Homosexuality (NARTH), un'organizzazione relativamente marginale per la salute mentale che costituisce il baluardo dei sostenitori della terapia di conversione: piuttosto che come un tentativo di \"curare\" l'omosessualit\u00e0, essi tendono a presentarsi come offerenti di una \"possibilit\u00e0 di cambiamento\" per tutti quegli omosessuali che si sentono insoddisfatti del loro orientamento sessuale. Questo modello terapeutico preferisce solitamente cercare di minimizzare il desiderio sessuale naturale dei pazienti, piuttosto che tentare di cambiarne l'oggetto. Alcuni conservatori di stampo religioso sostengono questo movimento, sia ideologicamente che finanziariamente. \nJohn Paulk, fondatore di Focus on the Family, per anni simbolo del successo della terapia riparativa, nell'aprile del 2013 l'ha pubblicamente rinnegata. Ha affermato che, mentre rimane un devoto cristiano, si identifica anche come un uomo gay (non \"ex gay\") e crede che la terapia riparativa sia inutile e dannosa. Ha annunciato il divorzio dalla moglie e ha rilasciato scuse formali per il suo ruolo di difensore del movimento.\nIl ventunesimo secolo.\nIl Direttore Generale dei Medici degli Stati Uniti David Satcher nel 2001 pubblic\u00f2 un rapporto in cui affermava che \"non esiste alcuna prova scientifica valida che l'orientamento sessuale possa essere cambiato\".\nUno studio di Robert Spitzer del 2003 ha concluso, da interviste strutturate rivolte a 200 individui auto-selezionati (143 maschi, 57 femmine), che alcune persone altamente motivate il cui orientamento \u00e8 prevalentemente omosessuale possano diventare prevalentemente eterosessuali con qualche forma di terapia riparativa; Spitzer ha ritrattato lo studio nel 2012, in seguito alle numerose critiche metodologiche, e si \u00e8 scusato con la comunit\u00e0 gay per le \"affermazioni non dimostrate\" sull'efficacia della terapia riparativa con individui \"altamente motivati\", definendolo il suo unico rimpianto professionale. Spitzer ha richiesto che tutte le organizzazioni di terapie per \"ex-gay\" NARTH, PFOX, American College of Pediatricians, e Focus on the Family smettano di citare il suo studio a sostegno della terapia di conversione.\nL'American Psychoanalytic Association ha preso posizione contro il NARTH nel 2004, affermando \"che l'organizzazione non aderisce alla nostra politica di non discriminazione e ... le loro attivit\u00e0 sono umilianti per i nostri membri che sono gay e lesbiche\". Lo stesso anno, un sondaggio tra i membri della American Psychological Association, port\u00f2 a concludere che la terapia riparativa \u00e8 \"certamente screditata\", sebbene gli autori avvertano che i risultati dovrebbero essere attentamente considerati come un primo passo, non una decisione finale.\nL'American Psychological Association nel 2007 ha accettato una task force per valutare le sue politiche in merito alla terapia riparativa.\nNel 2008, gli organizzatori di una commissione dell'APA sul rapporto tra religione e omosessualit\u00e0, annullarono l'evento dopo che attivisti gay obiettarono che \"i terapeuti di conversione e i loro sostenitori dei diritti religiosi abusano di queste apparizioni non per fare scienza ma per fare pubbliche relazioni cercando di legittimare ci\u00f2 che fanno a livello popolare\".\nNel 2009, l'American Psychological Association ha dichiarato che \"incoraggia i professionisti della salute mentale ad evitare di travisare l'efficacia di approcci per cambiare dell'orientamento sessuale in pazienti che manifestano disagio in relazione ad esso\" e che \"gli stessi benefici di quegli approcci possono essere ottenuti in modo pi\u00f9 efficace e sicuro con metodi che non cercano di cambiare l'orientamento sessuale\".\nLe linee guida etiche delle organizzazioni americane di salute mentale negli Stati Uniti (American Psychiatric Association) o di riferimento all'American Counselling Association variano fra una forte cautela o la totale astensione da pratiche di conversione .In una lettera datata 23 febbraio 2011 al Presidente della Camera dei Rappresentanti degli Stati Uniti, il Procuratore Generale degli Stati Uniti dichiar\u00f2, \"mentre l'orientamento sessuale non \u00e8 un segno distintivo, \u00e8 una caratteristica immutabile \".\nGruppi per i diritti delle persone omosessuali e gruppi interessati alla terapia della salute mentale manifestarono forte preoccupazione di fronte alle evidenze che le terapie di conversione possano rendere pi\u00f9 probabile la depressione o persino il suicidio. Il presidente Barack Obama, ha espresso opposizione alla pratica nel 2015.. Nel 2018, due film sulle terapie di conversione negli USA sono stati distribuiti a livello nazionale.\nLa posizione della comunit\u00e0 scientifica.\nNon esistono studi definitivi che abbiano comprovato l'effettiva uscita dall'omosessualit\u00e0 da parte di omosessuali che dicono di essere approdati all'eterosessualit\u00e0; i pochi esistenti non sono mai stati sottoposti a revisione paritaria e sono aspramente contestati per la loro metodologia d'indagine ritenuta ascientifica.\nMolte sono state le pressioni contro le terapie riparative.. David Satcher, \"Surgeon General\" degli Stati Uniti, ha pubblicato un rapporto che afferma che \"non esistono prove scientifiche valide che l'orientamento sessuale possa essere cambiato\". Nel gennaio 2012, Alan Chambers, presidente di Exodus International (la pi\u00f9 importante organizzazione promotrice delle terapie riparative, poi chiusa il 19 giugno 2013) ha dichiarato che il 99,9% dei soggetti al trattamento non ha vissuto un cambiamento dell'orientamento, e ha chiesto scusa per lo slogan \"Change is possible\"; due anni prima, Tonino Cantelmi, presidente dell'Associazione italiana psicologi e psichiatri cattolici, sosteneva che \"le teorie riparative non sono praticabili e sono riprovevoli.\"\nLa comunit\u00e0 scientifica non ha mai trovato prove che attestino l'efficacia di queste pratiche. Al contrario, sono molte le fonti scientifiche che ne documentano l'inefficacia e la pericolosit\u00e0. Pertanto, organismi come l'American Psychological Association e l'American Psychiatric Association hanno espresso le proprie perplessit\u00e0 sulle terapie di conversione. Gi\u00e0 nel 2000 l'American Psychiatric Association, in un suo documento ufficiale, invitava ad effettuare delle ricerche per valutare i rischi e i benefici del trattamento, al di l\u00e0 della sua reale efficacia che risulta insondabile. Nel maggio del 2007, l'American Psychological Association ha istituito una commissione che, tra i propri compiti, si \u00e8 proposta di analizzare la letteratura scientifica inerente alle terapie con pazienti che hanno avuto problematiche riguardanti il proprio orientamento sessuale, in particolare quella a partire dal 1997, anno della sua ultima risoluzione ufficiale in materia.\nAll'interno di questa letteratura scientifica era previsto anche lo studio di quella che riguarda le \"terapie riparative\", di cui si sono valutati l'efficacia sull'orientamento sessuale, i potenziali danni, e la presenza di eventuali benefici di altro tipo. La commissione ha concluso che:\nInoltre, la pubblicazione consiglia ai genitori, ai tutori, alle persone giovani e alle loro famiglie di evitare i trattamenti che raffigurano l'omosessualit\u00e0 come una malattia mentale o un disordine dello sviluppo.\nNel 2009, il Royal College of Psychiatrists ha dichiarato che \"condivide le perplessit\u00e0 dell'American Psychiatric Association e dell'American Psychological Association, riguardo al fatto che le posizioni esposte da parte di organismi come l'Associazione nazionale per la ricerca e la terapia dell'omosessualit\u00e0 (NARTH) negli Stati Uniti non sono supportate dalla scienza\".\nNel 2010 in Italia \u00e8 stato pubblicato un documento sottoscritto da psicologi, psichiatri, psicoterapeuti, psicoanalisti, studiosi e ricercatori nel campo della salute mentale e della formazione per condannare ogni tentativo di patologizzare l'omosessualit\u00e0, affermando che \"qualunque trattamento mirato a indurre il/la paziente a modificare il proprio orientamento sessuale si pone al di fuori dello spirito etico e scientifico\". Il Consiglio Nazionale dell'Ordine degli Psicologi (CNOP) si \u00e8 espresso pi\u00f9 volte sulla dannosit\u00e0 delle terapie riparative e contro la concezione dell'omosessualit\u00e0 come malattia.\nLe terapie di conversione nel mondo e il loro bando.\nLo sviluppo di modelli teorici nei Paesi al di fuori degli Stati Uniti che possiedono organizzazioni riconosciute per la tutela della salute mentale ha seguito solitamente la storia di questa nazione (anche se spesso con un'evoluzione pi\u00f9 lenta), passando da una concezione patologica ad una non-patologica dell'omosessualit\u00e0. Alcuni Paesi, come la Cina, non hanno mai praticato ampiamente la terapia di conversione e sono rimasti indifferenti alle sue teorie, mentre in altri la pratica \u00e8 diminuita con il cambiamento della concezione dell'omosessualit\u00e0.\nQuesti trattamenti sono fonte di controversie in molti paesi. Dal 1999, esiste una iniziativa mondiale per proibire le terapie di conversione.\nInserire Canada(2021), Francia (2022) e Nuova Zelanda (2022)"}
{"id": "1819063", "revid": "599013", "url": "https://it.wikipedia.org/wiki?curid=1819063", "title": "Jakub Wawrzyniak", "text": "Carriera.\nClub.\nDopo tanti anni nelle serie minori polacche, tra Sparta Oborniki, Sparta Brodnica, B\u0142\u0119kitni Stargard Szczeci\u0144ski e \u015awit Nowy Dw\u00f3r Mazowiecki, \u00e8 passato al , dove ha mostrato il suo valore e ha conquistato la Nazionale. Dal 2007, gioca per il Legia Varsavia.\nIl 5 gennaio 2015 firma un contratto che lo lega ai polacchi del Lechia Danzica fino a giugno 2017.\nNazionale.\nHa debuttato in Nazionale il 6 dicembre 2006, nel corso di una sfida contro gli . \u00c8 stato convocato per il campionato europeo di calcio 2008.\nViene convocato per gli Europei 2016 in Francia."}
{"id": "1819068", "revid": "1543377", "url": "https://it.wikipedia.org/wiki?curid=1819068", "title": "Vestas", "text": "Vestas \u00e8 un'azienda danese che progetta, fabbrica e commercializza turbine eoliche. Fondata come fabbrica di elettrodomestici nel 1945 da Peder Hansen, nella piccola citt\u00e0 di Lem, con il nome di Vestjysk St\u00e5lteknik A/S, l'azienda prosegu\u00ec fabbricando attrezzature agricole nel 1950, intercoolers nel 1956, gru idrauliche nel 1968 e cominci\u00f2 a costruire turbine eoliche nel 1979.\nNel 2003 la compagnia si fuse con la danese NEG Micon (anch'essa produttrice di turbine eoliche) dando vita alla pi\u00f9 grande compagnia di costruzione di pale eoliche al mondo, sotto il nome di Vestas Wind Systems A/S. \nVestas ha installato turbine eoliche in 60 stati e ha pi\u00f9 di 21.000 impiegati."}
{"id": "1819069", "revid": "399", "url": "https://it.wikipedia.org/wiki?curid=1819069", "title": "Atleta di stato", "text": "La dizione atleta di stato ha definito per lungo tempo, genericamente, la situazione di fatto di quegli atleti, principalmente dell'Europa comunista, che erano inquadrati e stipendiati all'interno di amministrazioni statali al solo scopo di fare sport e vincere per il Paese di appartenenza. Per alcuni studiosi italiani di storia dello sport (Angela Teja) tale dizione sarebbe la parafrasi di altra, cio\u00e8 sembrerebbe trarre origine dagli studi e dagli scritti di Pierre Arnaud, che definiva \u201cathl\u00e8tes de la R\u00e9publique\u201d gli atleti coltivati in apposite accademie per vincere, dare lustro al paese e alimentare il sentimento nazionalista nei paesi europei occidentali e orientali. \nAnche Gianni Brera ha usato tale dizione, con riferimento alla prima partecipazione dell'Unione Sovietica ai Giochi Olimpici di Helsinki 1952: \"Ai giochi Olimpici di Helsinki (1952) appare ufficialmente l'U.R.S.S. e domina il campo \u2026Si accusano apertamente i governi totalitari di coltivare la mala pianta dell'atleta di Stato\". Una dizione quindi spesso usata in modo spregiativo o comunque non elogiativo. \nUna recente pubblicazione di Stefano Frapiccini ha titolo anch'essa \u201cAtleti di Stato\u201d. Nel saggio viene riassunta la storia dello sport militare in Italia, viene descritto il succedersi delle norme pubbliche sullo sport dei militari e dei poliziotti, vengono analizzate l'organizzazione, la struttura e la composizione dei gruppi sportivi delle Forze armate (Esercito italiano, Marina militare, Aeronautica militare e Arma dei Carabinieri), dei Corpi di Polizia (Fiamme Gialle della Guardia di finanza, Fiamme Oro della Polizia di Stato, Associazione Sportiva Dilettantistica Astrea e G.S. Fiamme Azzurre della Polizia penitenziaria, Corpo Forestale dello Stato) e dei Vigili del fuoco. Tutte queste amministrazioni pubbliche sono beneficiarie delle norme della Legge 31 marzo 2000 n. 78 con la quale sono state autorizzate all'assunzione diretta di atleti di interesse nazionale previa emanazione di apposito regolamento. \nAttualmente la Repubblica italiana stipendia nelle sue forze armate e nei suoi corpi di polizia sopra elencati circa 2500 tra atleti, tecnici e dirigenti sportivi ed \u00e8 il primo paese occidentale in quanto ad \"atleti di stato\", in termini di successi sportivi, secondo solo a paesi ex-comunisti (Russia, Cina, Germania); ci\u00f2 \u00e8 dimostrato anche dal medagliere delle varie edizioni dei Giochi Mondiali Militari. Il saggio, nel quale si abbozza un tentativo di misurazione dei costi di questo piccolo esercito di atleti, \u00e8 corredato da un'appendice contenente i successi olimpici degli atleti italiani appartenenti ai gruppi sportivi militari e di polizia."}
{"id": "1819070", "revid": "1543377", "url": "https://it.wikipedia.org/wiki?curid=1819070", "title": "Raymond Berry", "text": "Carriera.\nLa carriera di Raymond Berry inizi\u00f2 molto a rilento: egli aveva infatti alcuni problemi fisici, tra cui limiti di vista, una scarsa velocit\u00e0 e una gamba lievemente pi\u00f9 corta dell'altra, il che lo costrinse ad utilizzare sempre delle scarpe speciali.\nAlla scuola superiore non fece parte della squadra della scuola, sebbene l'allenatore fosse il padre, ed anche a livello universitario, alla Southern Methodist University, inizi\u00f2 a far parte della squadra soltanto al secondo anno, collezionando nei tre anni di universit\u00e0 soltanto 33 ricezioni complessive.\nNonostante questo, venne scelto nel Draft NFL 1954, sebbene soltanto al 20\u00ba giro, dai Baltimore Colts. Nel primo anno non collezion\u00f2 alcuna presenza, ma nel 1955 venne promosso titolare ed ottenne importanti risultati nelle sue 13 stagioni ai Colts.\nTerminata la carriera agonistica, Berry venne assunto come allenatore dei ricevitori dai New England Patriots nel 1978 e rimase in questo ruolo fino alla stagione 1981, dopo la quale il capo allenatore Ron Erhardt e tutto il suo staff vennero licenziati dopo una stagione disastrosa, con soltanto 2 vittorie in 16 gare.\nBerry svolse altre attivit\u00e0 fino alla met\u00e0 della stagione 1984, quando i Patriots lo richiamarono come capo allenatore in sostituzione di Ron Meyer, licenziato dopo un avvio di stagione insoddisfacente, e vinse 4 delle ultime 8 partite. Rimase capo allenatore dei Patriots fino alla stagione 1989, chiudendo la propria carriera di allenatore con 48 vittorie e 32 sconfitte.\nPalmar\u00e8s.\nRaymond Berry ha raggiunto con i Baltimore Colts la finale del Campionato NFL del 1958, vinta contro i New York Giants per 23-17; il match, ricordato per essere stato il primo della storia delle finali NFL ad andare ai tempi supplementari, viene ancora oggi definito \"The Greatest Game Ever Played\" (Il pi\u00f9 grande incontro mai giocato) e Berry conquist\u00f2 quello che all'epoca era il record per le finali con 12 ricezioni per 178 yards e 1 touchdown.\nAnche come allenatore Berry raggiunse una finale, il Super Bowl XX del 1985, con i New England Patriots, venendo per\u00f2 sconfitto dai Chicago Bears per 46-10.\nTra i numerosi riconoscimenti a livello individuale, si ricordano:"}
{"id": "1819071", "revid": "212813", "url": "https://it.wikipedia.org/wiki?curid=1819071", "title": "Nazionale di calcio a 5 di Trinidad e Tobago", "text": "La nazionale di calcio a 5 di Trinidad e Tobago \u00e8, in senso generale, una qualsiasi delle selezioni nazionali di Calcio a 5 della Federazione calcistica di Trinidad e Tobago che rappresentano Trinidad e Tobago nelle varie competizioni ufficiali o amichevoli riservate a squadre nazionali.\nTrinidad e Tobago non ha mai avuto grandi risultati a livello continentale, dove nelle ultime due edizioni del CONCACAF Futsal Tournament non ha superato il primo turno. Tuttavia la nazionale caraibica \u00e8 campione in carica dei Caraibi, avendo bissato nel 2008 la vittoria nel Caribbean Futsal Championship."}
{"id": "1819081", "revid": "287204", "url": "https://it.wikipedia.org/wiki?curid=1819081", "title": "Victor Hugo Morales", "text": ""}
{"id": "1819084", "revid": "599013", "url": "https://it.wikipedia.org/wiki?curid=1819084", "title": "Guerra asimmetrica", "text": "Guerra asimmetrica \u00e8 un'espressione che, in origine, si riferiva a una situazione di conflitto armato tra due o pi\u00f9 soggetti (di diritto internazionale pubblico), o gruppi, le cui rispettive forze militari differissero in modo significativo. \nGli specialisti contemporanei di scienze militari tendono, tuttavia, ad ampliare la portata di tale definizione, fino a ricomprendervi anche casi in cui l'asimmetria si realizza a livello di strategia o tattica; in questo senso, la guerra asimmetrica pu\u00f2 indicare un conflitto in cui le risorse dei belligeranti sono diverse nell'essenza e nel combattimento, interagiscono e tentano di sfruttare le debolezze caratteristiche del rispettivo avversario. Tali contrapposizione spesso implicano strategie e tattiche di guerra non convenzionale, in cui i combattenti \"pi\u00f9 deboli\" cercano di usare una strategia in grado di compensare le proprie carenze quantitative e qualitative.\nEsempi storici.\nUn esempio rappresentativo \u00e8 rappresentato dal racconto biblico che vide Davide sconfiggere il gigante Golia, non affrontandolo sul suo stesso piano, ma affrontandolo con una modalit\u00e0 inattesa dal nemico. Casi di contrapposizioni belliche asimmetriche sono frequenti nella storia: in et\u00e0 contemporanea si pu\u00f2 trovare una pura forma di guerra asimmetrica nella Seconda guerra del Golfo in cui la disparit\u00e0 tra i contendenti investiva tutti gli aspetti (dall'inferiorit\u00e0 numerica e di mezzi, a quella tattico-strategica), in cui i miliziani usavano ragazzi, donne o s\u00e9 stessi come attentatori suicidi, indossando cinture \"kamikaze\" e lanciandosi contro gli Humvee e gli Abrams americani in contesti urbani, mentre sulle strade venivano posizionati ordigni esplosivi improvvisati (IED) per colpire e distruggere i veicoli alla testa dei convogli."}
{"id": "1819090", "revid": "1305772", "url": "https://it.wikipedia.org/wiki?curid=1819090", "title": "Proxy pattern", "text": "In informatica, il proxy pattern \u00e8 un design pattern.\nNella sua forma pi\u00f9 generale, un proxy \u00e8 una classe che funziona come interfaccia per qualcos'altro. L'altro potrebbe essere qualunque cosa: una connessione di rete, un grosso oggetto in memoria, un file e altre risorse che sono costose o impossibili da duplicare.\nUn esempio ben conosciuto di proxy pattern \u00e8 la tecnica reference counting dei puntatori.\nNelle situazioni in cui molte copie di un oggetto complesso devono esistere, il proxy pattern pu\u00f2 essere adottato per incorporare il Flyweight pattern per ridurre l'occupazione di memoria dell'oggetto. Tipicamente viene creata un'istanza di oggetto complesso, e molteplici oggetti proxy, ognuno dei quali contiene un riferimento al singolo oggetto complesso. Ogni operazione svolta sui proxy viene trasmessa all'oggetto originale. Una volta che tutte le istanze del proxy sono distrutte, l'oggetto in memoria pu\u00f2 essere deallocato.\nEsempi.\nVirtual proxy (in Java).\nIl seguente esempio Java illustra il pattern \"virtual proxy\". L'output del programma \u00e8:\n Loading HiRes_10MB_Photo1\n Displaying HiRes_10MB_Photo1\n Loading HiRes_10MB_Photo2\n Displaying HiRes_10MB_Photo2\n Displaying HiRes_10MB_Photo1\n Displaying HiRes_10MB_Photo2\n Loading HiRes_10MB_Photo3\n Displaying HiRes_10MB_Photo3\nLa classe codice_1 \u00e8 utilizzata per ritardare l'operazione (onerosa) di caricamento di un file dal disco finch\u00e9 il risultato di questa operazione non \u00e8 effettivamente necessario. Se il file non \u00e8 mai necessario, il caricamento risulta essere completamente eliminato.\nimport java.util.*;\ninterface Image {\n public void displayImage();\n \nclass RealImage implements Image {\n private String filename;\n public RealImage(String filename) { \n this.filename = filename;\n loadImageFromDisk();\n private void loadImageFromDisk() {\n // Potentially expensive operation\n System.out.println(\"Loading \"+filename);\n try {\n Thread.sleep(5000);\n } catch (InterruptedException e) {\n e.printStackTrace();\n \nclass ProxyImage implements Image {\n private String filename;\n private RealImage image;\n public void displayImage() {\n if (image == null) {\n image = new RealImage(filename); // load only on demand\n image.displayImage();\nclass ProxyExample {\n public static void main(String[] args) {\n Image image1 = new ProxyImage(\"HiRes_10MB_Photo1\");\n Image image2 = new ProxyImage(\"HiRes_10MB_Photo2\"); \n Image image3 = new ProxyImage(\"HiRes_10MB_Photo3\");\n image1.displayImage(); // loading necessary\n image2.displayImage(); // loading necessary\n image1.displayImage(); // no loading necessary; already done\n image2.displayImage(); // no loading necessary; already done\n image3.displayImage(); // loading necessary\nProtection proxy.\nIn questo esempio scritto in C#, nella classe codice_2 \u00e8 memorizzato un numero di conto. Soltanto gli utenti che conoscono una password valida possono accedere a questo conto. Il codice_2 \u00e8 protetto dal codice_4 che conosce la password. Prima di far leggere il numero di conto all'utente, il proxy richiede che questi si autentichi; Solo se la password introdotta \u00e8 corretta il proxy invoca il codice_2 per restituire il numero di conto all'utente.\nIn questo esempio thePassword \u00e8 la password corretta\nusing System;\nnamespace ConsoleApplicationTest.FundamentalPatterns.ProtectionProxyPattern\n public interface IClient {\n string GetAccountNo();\n \n public class RealClient : IClient {\n private string accountNo = \"12345\";\n public RealClient() {\n Console.WriteLine(\"RealClient: Initialized\");\n public string GetAccountNo() {\n Console.WriteLine(\"RealClient's AccountNo: \" + accountNo);\n return accountNo;\n public class ProtectionProxy : IClient\n private string password; //password to get secret\n RealClient client;\n public ProtectionProxy(string pwd) {\n Console.WriteLine(\"ProtectionProxy: Initialized\");\n password = pwd;\n client = new RealClient();\n \n // Authenticate the user and return the Account Number\n public String GetAccountNo() {\n Console.Write(\"Password: \");\n string tmpPwd = Console.ReadLine();\n if (tmpPwd == password) {\n return client.GetAccountNo();\n } else {\n Console.WriteLine(\"ProtectionProxy: Illegal password!\");\n return \"\";\n \n class ProtectionProxyExample\n [STAThread]\n public static void Main(string[] args) {\n IClient client = new ProtectionProxy(\"thePassword\");\n Console.WriteLine();\n Console.WriteLine(\"main received: \" + client.GetAccountNo());\n Console.WriteLine(\"\\nPress any key to continue . . .\");\n Console.Read();\nSegue lo stesso esempio implementato in Java, in questo caso le implementazioni dell'interfaccia codice_6 sono codice_7 e codice_8 .\npackage fundamentalPatterns.protectionProxyPattern;\nimport java.util.Scanner;\npublic interface Client {\n String getAccountNo();\n \npublic class RealClientImpl implements Client {\n private String accountNo = \"12345\";\n public RealClientImpl() {\n System.out.println(\"RealClient: Initialized\");\n @Override\n public String getAccountNo() {\n System.out.println(\"RealClient's AccountNo: \" + accountNo);\n return accountNo;\npublic class ProtectionProxyClientImpl implements Client {\n private String password; //password to get secret\n private Client client;\n private Scanner scanner = new Scanner(System.in);\n public ProtectionProxyClientImpl(String pwd) {\n System.out.println(\"ProtectionProxy: Initialized\");\n password = pwd;\n client = new RealClientImpl();\n * Authenticate the user and return the Account Number\n @Override\n public String getAccountNo() {\n System.out.print(\"Password: \");\n String tmpPwd = scanner.nextLine();\n if (password == null || password.equals(tmpPwd)) {\n return client.getAccountNo();\n } else {\n System.out.println(\"ProtectionProxy: Illegal password!\");\n return \"\";\n \npublic class ProtectionProxyExample {\n public static void main(String[] args) {\n Client client = new ProtectionProxyClientImpl(\"thePassword\");\n System.out.println();\n ConsoleSystem.out.println(\"main received: \" + client.getAccountNo());"}
{"id": "1819093", "revid": "1573940", "url": "https://it.wikipedia.org/wiki?curid=1819093", "title": "Palazzo Orsini (Licenza)", "text": "Il Palazzo Orsini o Palazzo Baronale di Licenza (provincia di Roma), sito nel centro storico del paese, viene fatto risalire alla signoria degli Orsini nella 2\u00aa met\u00e0 del XIII secolo.\nStruttura.\nLa base \u00e8 di forma quadrata.\nAll'interno vi sono vari ambienti costruiti in varie epoche, tra cui il mastio monumentale che pare essere il nucleo pi\u00f9 arcaico dato che gli elementi tutt'intorno sono successivi come dimostrano le finestre e varie aperture rinascimentali\u2026\nL'attuale aspetto \u00e8 da ricercarsi a Roberto Orsini e a suo figlio Mario (vescovo di Bisignano e di Tivoli) i quali fecero effettuare numerosi lavori nel XVII secolo e fecero aggiungere degli affreschi, realizzati dal pittore Vincenzo Manenti.\nGli affreschi sono i seguenti:\nNell'\u00a0\"Antiquarium\" o Museo Civico Oraziano vi \u00e8 raffigurata una martire incoronata da un putto.\nNegli ambienti sottostanti vi sono stemmi, decorazioni vegetali (racemi e floreali) e grottesche."}
{"id": "1819094", "revid": "106456", "url": "https://it.wikipedia.org/wiki?curid=1819094", "title": "Guado (disambigua)", "text": ""}
{"id": "1819098", "revid": "339392", "url": "https://it.wikipedia.org/wiki?curid=1819098", "title": "Campionato Trentino Alto Adige 2002/03", "text": ""}
{"id": "1819102", "revid": "287204", "url": "https://it.wikipedia.org/wiki?curid=1819102", "title": "Dopolavoro Borletti 1935-1936", "text": "Questa voce raccoglie le informazioni riguardanti il Dopolavoro Borletti Milano, nelle competizioni ufficiali della stagione 1935-1936.\nRoster.\nAll: Giannino Valli"}
{"id": "1819103", "revid": "287204", "url": "https://it.wikipedia.org/wiki?curid=1819103", "title": "Dopolavoro Borletti 1936-1937", "text": "Questa voce raccoglie le informazioni riguardanti il Dopolavoro Borletti nelle competizioni ufficiali della stagione 1936-1937."}
{"id": "1819106", "revid": "287204", "url": "https://it.wikipedia.org/wiki?curid=1819106", "title": "Dopolavoro Borletti 1937-1938", "text": "Questa voce raccoglie le informazioni riguardanti il Dopolavoro Borletti Milano, nelle competizioni ufficiali della stagione 1937-1938.\nRoster.\nAllenatore: Giannino Valli."}
{"id": "1819107", "revid": "1266208", "url": "https://it.wikipedia.org/wiki?curid=1819107", "title": "Dopolavoro Borletti 1938-1939", "text": "Questa voce raccoglie le informazioni riguardanti il Dopolavoro Borletti, nelle competizioni ufficiali della stagione 1938-1939.\nRoster.\nAllenatore Giannino Valli."}
{"id": "1819108", "revid": "287204", "url": "https://it.wikipedia.org/wiki?curid=1819108", "title": "Pallacanestro Olimpia Milano 1949-1950", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Borletti\" nelle competizioni ufficiali della stagione 1949-1950."}
{"id": "1819110", "revid": "287204", "url": "https://it.wikipedia.org/wiki?curid=1819110", "title": "Pallacanestro Olimpia Milano 1951-1952", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Borletti\" nelle competizioni ufficiali della stagione 1951-1952."}
{"id": "1819111", "revid": "287204", "url": "https://it.wikipedia.org/wiki?curid=1819111", "title": "Pallacanestro Olimpia Milano 1952-1953", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Borletti\" nelle competizioni ufficiali della stagione 1952-1953.\nRoster.\nAllenatore: Cesare Rubini"}
{"id": "1819112", "revid": "287204", "url": "https://it.wikipedia.org/wiki?curid=1819112", "title": "Pallacanestro Olimpia Milano 1953-1954", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Borletti\", nelle competizioni ufficiali della stagione 1953-1954."}
{"id": "1819113", "revid": "287204", "url": "https://it.wikipedia.org/wiki?curid=1819113", "title": "Pallacanestro Olimpia Milano 1955-1956", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Borletti\", nelle competizioni ufficiali della stagione 1955-1956."}
{"id": "1819114", "revid": "287204", "url": "https://it.wikipedia.org/wiki?curid=1819114", "title": "Pallacanestro Olimpia Milano 1956-1957", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\", nelle competizioni ufficiali della stagione 1956-1957."}
{"id": "1819116", "revid": "287204", "url": "https://it.wikipedia.org/wiki?curid=1819116", "title": "Pallacanestro Olimpia Milano 1957-1958", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\", nelle competizioni ufficiali della stagione 1957-1958.\nStagione.\nL'Olimpia partecipa alla prima edizione della Coppa dei Campioni arrivando fino ai quarti di finale dove \u00e8 eliminata dagli ungheresi dell'Honv\u00e9d di Budapest.\nVoci correlate.\nFIBA European Champions Cup 1958"}
{"id": "1819118", "revid": "287204", "url": "https://it.wikipedia.org/wiki?curid=1819118", "title": "Pallacanestro Olimpia Milano 1958-1959", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\", nelle competizioni ufficiali della stagione 1958-1959.\nStagione.\nL'Olimpia partecipa alla seconda edizione della Coppa dei Campioni ma agli ottavi si ritira per non affrontare la trasferta in Egitto dove avrebbe dovuto incontrare il \"Gezira Sporting Club\"."}
{"id": "1819119", "revid": "287204", "url": "https://it.wikipedia.org/wiki?curid=1819119", "title": "Pallacanestro Olimpia Milano 1959-1960", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\", nelle competizioni ufficiali della stagione 1959-1960."}
{"id": "1819120", "revid": "287204", "url": "https://it.wikipedia.org/wiki?curid=1819120", "title": "Pallacanestro Olimpia Milano 1961-1962", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\", nelle competizioni ufficiali della stagione 1961-1962.\nVerdetti stagionali.\nstagione regolare: 1\u00aa classificata su 12 squadre (19 partite vinte su 22) a pari punti con Varese\nspareggio: vincente contro Ignis Varese Campione d'Italia (14\u00ba titolo)\nStagione.\nL'Olimpia, sponsorizzata \"Simmenthal\" e guidata da Cesare Rubuni termina il Campionato a pari punti con la Ignis Varese, si rende cos\u00ec necessario uno spareggio che si tiene a Bologna e che vede i milanesi vincere per 68 a 61 conquistando cos\u00ec il titolo."}
{"id": "1819121", "revid": "827882", "url": "https://it.wikipedia.org/wiki?curid=1819121", "title": "Live at Hammersmith (Whitesnake)", "text": "Live at Hammersmith \u00e8 un EP live del gruppo musicale britannico Whitesnake, pubblicato nel marzo del 1980 esclusivamente per il mercato giapponese."}
{"id": "1819122", "revid": "287204", "url": "https://it.wikipedia.org/wiki?curid=1819122", "title": "Pallacanestro Olimpia Milano 1962-1963", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Simmenthal\",nelle competizioni ufficiali della stagione 1962-1963.\nVoci correlate.\nElette 1962-1963\nFIBA European Champions Cup 1962-1963"}
{"id": "1819123", "revid": "287204", "url": "https://it.wikipedia.org/wiki?curid=1819123", "title": "Pallacanestro Olimpia Milano 1964-1965", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Simmenthal\" nelle competizioni ufficiali della stagione 1964-1965."}
{"id": "1819124", "revid": "599013", "url": "https://it.wikipedia.org/wiki?curid=1819124", "title": "Elvin Bethea", "text": "Carriera.\nElvin Bethea inizi\u00f2 la sua carriera ad alto livello nel college football alla North Carolina Agricultural and Technical State University, divenendo poi il primo giocatore di questa universit\u00e0 ad essere inserito nella Pro Football Hall of Fame.\nScelto nel Draft NFL 1968 al terzo giro dagli Houston Oilers, Elvin trascorse tutta la sua lunga carriera (16 stagioni) in questa squadra, collezionando numerosi record di squadra, tra cui il numero di partite giocate (210) ed il numero di partite consecutive (135, dal suo esordio nella prima partita del 1968 fino ad una partita del 1977 con gli Oakland Raiders, quando sub\u00ec la frattura di un braccio)."}
{"id": "1819125", "revid": "123486224", "url": "https://it.wikipedia.org/wiki?curid=1819125", "title": "Pallacanestro Olimpia Milano 1965-1966", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1965-1966.\nVerdetti stagionali.\nstagione regolare: 1\u00aa classificata su 12 squadre (19 partite vinte su 22) \nspareggio: Vincente. Campione d'Italia (17\u00ba titolo)\nStagione.\nL'Olimpia, sponsorizzata \"Simmenthal\" e guidata da Cesare Rubini termina il Campionato a pari punti con la Ignis Varese, si rende cos\u00ec necessario uno spareggio che si tiene a Roma e che vede i milanesi soccombere per 59 a 74. La partita viene per\u00f2 annullata e riassegnata a tavolino per 2 a 0 all'Olimpia per una irregolarit\u00e0 nella posizione del giocatore varesino Gennari. La squadra milanese conquista cos\u00ec il titolo.\nIn Coppa Campioni supera tutti gli avversari e giunge alle \"final four\" di Bologna. In semifinale il 31 marzo 1966 affronta e supera 68 a 57 i Moscoviti dell'Armata Rossa battendo il giorno successivo i cecoslovacchi dello Slavia Praga 77 a 72 e diventando la prima squadra italiana a vincere il titolo.\nMercato.\nDalla stagione 1965-1966 la Federazione abroga il divieto di utilizzare giocatori stranieri limitandone comunque il numero a uno. L'Olimpia schiera il centro statunitense Skip Thoren mentre in Coppa dei Campioni, dove non vige tale limite, schiera anche Bill Bradley."}
{"id": "1819126", "revid": "287204", "url": "https://it.wikipedia.org/wiki?curid=1819126", "title": "Pallacanestro Olimpia Milano 1966-1967", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Simmenthal\" nelle competizioni ufficiali della stagione 1966-1967.\nStagione.\nNel gennaio 1967 si disputa in Italia la Coppa Intercontinentale; l'Olimpia supera il 4 gennaio 1967 in un turno preliminare a Napoli lo Slavia Praga per 82 a 77; in semifinale affronta a Roma il 6 gennaio l'Ignis Varese venendo superata per 70 a 79. Si deve quindi accontentare della finale per il terzo posto disputata il giorno successivo dove sconfigge 90 a 89 i brasiliani del Corinthians.\nL'Olimpia deve difendere il titolo di Campione d'Europa e lo fa qualificandosi per le final four che si tengono a Madrid. Qui in semifinale supera i cecoslovacchi dello Slavia Praga 103 a 97\n ma in finale il 1 aprile soccombe ai padroni di casa del Real per 83 a 91.\nDomenica 9 aprile 1967 al termine del Campionato 1966-1967 l'Olimpia diventa Campione d'Italia per la 18\u00aa volta superando di 6 punti l'Ignis Varese, seconda."}
{"id": "1819127", "revid": "287204", "url": "https://it.wikipedia.org/wiki?curid=1819127", "title": "Pallacanestro Olimpia Milano 1971-1972", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1971-1972.\nVerdetti stagionali.\nCompetizioni nazionali\nCompetizioni internazionali\nStagione.\nL\u2019Olimpia, sponsorizzata \"Simmenthal\" e guidata da Cesare Rubuni termina il Campionato a pari punti con la Ignis Varese, si rende cos\u00ec necessario uno spareggio che si tiene a Roma il 4 aprile 1972 e che vede i milanesi vincere per 64 a 60 aggiudicandosi lo scudetto.\nI Milanesi disputano la Coppa delle Coppe da detentori. Accedono automaticamente ai gironi di quarti di finale da dove si qualificano alle semifinali quali secondi del loro girone. In semifinale trovano come avversaria Napoli che viene sconfitta in trasferta 85 a 69 mentre nel ritorno a Milano la vittoria dei Campani 76 a 83 non \u00e8 sufficiente per impedire la qualificazione all\u2019Olimpia.\nIl 21 marzo 1972, a Salonicco, i milanesi affrontano gli jugoslavi della Stella Rossa di Belgrado vincendo la partita per 74 a 70 conquistando per la 2\u00aa volta il trofeo.\nIn Coppa Italia elimina al primo turno l\u2019Athletic Genova, nei quarti vince il suo girone di concentramento disputato a Caserta approdando alle \"Final Four\" di Torino dove in semifinale supera i concittadini della Mobilquattro ed in finale, il 1 giugno 1972 l\u2019Ignis di Varese, conquistando per la prima volta il trofeo."}
{"id": "1819132", "revid": "287204", "url": "https://it.wikipedia.org/wiki?curid=1819132", "title": "Pallacanestro Olimpia Milano 1981-1982", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1981-1982.\nVerdetti stagionali.\nRegular season: 3\u00aa classificata su 14 squadre (vinte 21 su 32)\nPlay off: Vincitrice Campione d'Italia (20\u00ba titolo) \nStagione.\nAllenata dal tecnico Dan Peterson, la rosa \u00e8 arricchita dall'arrivo di Roberto Premier e di Dino Meneghin proveniente da Varese, storica antagonista della squadra milanese. L'Olimpia termina la regular season al 3\u00ba posto dietro Pesaro e Torino. \nNei play off elimina (2/1) nei quarti la Cidneo Brescia, in semifinale supera (2/0) la Berloni Torino. In finale incontra, superandola 2 a 0, la Scavolini Pesaro\n conquistando il suo ventesimo scudetto.\nRoster.\nRoster\nMercato.\nNell'estate la societ\u00e0 effettua un ingaggio clamoroso, dalla Pallacanestro Varese arriva il pivot Dino Meneghin fino ad allora considerato un acerrimo avversario. Dino Boselli invece viene ceduto a Varese."}
{"id": "1819133", "revid": "198277", "url": "https://it.wikipedia.org/wiki?curid=1819133", "title": "Pallacanestro Olimpia Milano 1984-1985", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1984-1985.\nVerdetti stagionali.\nCompetizioni nazionali\nregular season 2\u00aa classificata su 16 squadre (23 partite vinte su 30),\nplay off vincitrice Campione d'Italia (21\u00ba titolo).\nCompetizioni europee\nStagione.\nL'Olimpia Milano 1984-1985, sponsorizzata \"Simac\", \u00e8 guidata dal tecnico Dan Peterson e prende parte al campionato di serie A1.\nIn Coppa Italia dopo aver eliminato con una doppia vittoria l'Honky Fabriano l'Olimpia affronta nei quarti di finale la Scavolini Pesaro; una pesante sconfitta 97 a 120 nell'andata a Pesaro rende inutile il tentativo di rimonta nel ritorno a Milano del 3 gennaio 1985 che si ferma sul 100 a 81 determinando l'eliminazione dei Milanesi.\nLa partecipazione alla Coppa Kora\u0107 vede la Simac superare il girone di quarti di finale davanti a Stroitel Kiev, Stade fran\u00e7ais e ai Turchi del Fenerbah\u00e7e, in semifinale vengono superati con una doppia vittoria gli jugoslavi della Stella Rossa Belgrado. Nella finale \ndisputata il 21 marzo 1985 al Palais du Midi di Bruxelles viene affrontata e battuta per 91 a 78 la Ciaocrem Varese conquistando cos\u00ec il trofeo.\nLa regular season del campionato vede la squadra di Milano terminare seconda dietro il Banco di Roma. Nei play off incontra nei quarti di finale la Virtus Bologna eliminandola con due partite vinte a zero, stesso esito hanno le semifinali contro la Berloni di Torino e le partite di finale contro la Scavolini Pesaro; l'Olimpia vince cos\u00ec il suo ventunesimo scudetto.\nMercato.\nEscono dalla rosa dell'Olimpia Vittorio Ferracini, John Gianelli, Antoine Carr, Earl Cureton mentre i principali acquisti sono costituiti da Russ Schoene, Wally Walker e soprattutto da Joe Barry Carroll che nel 1980 era stato prima scelta assoluta dei Golden State Warriors. \nIn questa stagione esordisce in serie A anche Riccardo Pittis proveniente dal vivaio della squadra."}
{"id": "1819134", "revid": "300067", "url": "https://it.wikipedia.org/wiki?curid=1819134", "title": "Pallacanestro Olimpia Milano 1985-1986", "text": "Questa voce raccoglie le informazioni riguardanti la Pallacanestro Olimpia Milano SIMAC nelle competizioni ufficiali della stagione 1985-1986.\nVerdetti stagionali.\nCompetizioni nazionali\nregular season: 1\u00aa classificata su 16 squadre (26 partite vinte su 30),\nplay off: vincitrice Campione d'Italia (22\u00ba titolo)\nVincitrice (2\u00ba titolo)\nCompetizioni europee\nStagione.\nL'Olimpia, sponsorizzata \"Simac\" e guidata dal tecnico Dan Peterson, disputa il campionato di serie A1, la Coppa Italia e la Coppa dei Campioni.\nNella competizione continentale supera prima i lussemburghesi del Dudelange poi la squadra finlandese di Helsinki, nel girone di semifinale si qualifica terza, dietro i lituani del \u017dalgiris Kaunas e gli jugoslavi del Cibona Zagabria che poi vincer\u00e0 la finale.\nIn campionato, che disputa da Campione d'Italia in carica, \u00e8 prima al termine della regular season .\nPrima dei play off si disputa la finale di Coppa Italia alla quale i milanesi si sono qualificati superando in successione: Desio, Livorno, Roma e Varese. Il 14 aprile 1986 a Bologna viene superata 102 a 92 la Scavolini Pesaro conquistando il trofeo.\nNei play-off viene superata per due partite a zero Udine negli ottavi e Rimini nei quarti di finale. In semifinale la Simac affronta la Berloni Torino e si trova a rimontare dopo aver perso in casa la prima partita della serie, superando il turno grazie alla vittoria nelle due successive. In finale si trova ad affrontare la Mobilgirgi Caserta; dopo un successo casalingo ciascuno il 28 maggio si disputa la terza e decisiva partita a Milano che l'Olimpia vince 93 a 84 conquistando il secondo scudetto consecutivo, 22\u00ba complessivo\nMercato.\nEscono dalla rosa dell'Olimpia Wally Walker e soprattutto Joe Barry Carroll mentre i principali acquisti sono costituiti da Fausto Bargna, proveniente da Cant\u00f9 e dal nuovo americano Cedric Henderson proveniente direttamente dall'Universit\u00e0."}
{"id": "1819135", "revid": "287204", "url": "https://it.wikipedia.org/wiki?curid=1819135", "title": "Pallacanestro Olimpia Milano 1986-1987", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1986-1987.\nVerdetti stagionali.\nCompetizioni nazionali\nregular season: 4\u00aa classificata su 16 squadre (20 partite vinte su 30),\nplay off: vincitrice Campione d'Italia (23\u00ba titolo)\nCompetizioni europee\nStagione.\nL'Olimpia sponsorizzata \"Tracer\" affronta la stagione guidata dal coach Dan Peterson.\nIn Coppa Italia elimina successivamente: Cremona, Pavia, Cant\u00f9 e Reggio Emilia. La finale, disputata a Bologna il 25 marzo 1987, vede la vittoria dell'Olimpia Milano su Pesaro.\nIn Coppa Campioni l\u2019Olimpia affronta e supera negli ottavi gli scozzesi dell'Edimburgo, nei quarti l\u2019avversario \u00e8 costituito dai greci dell\u2019Aris di Salonicco. Nella partita di andata i greci vincono di 31 punti, 67 a 98, con 44 punti di Nikos Gal\u012bs; nel ritorno a Milano il 6 novembre 1986 la situazione si ribalta e la Tracer riesce a vincere 83 a 49 qualificandosi per il girone di semifinale che vince davanti al Maccabi di Tel Aviv. La finale si svolge il 2 aprile 1987 a Losanna fra la squadra israeliana e quella milanese che vince per 71 a 69 conquistando la sua seconda coppa dei Campioni.\nIn campionato l\u2019Olimpia si classifica al 4\u00ba posto al termine della regular season dietro a Varese, Cant\u00f9 e Virtus Bologna. Nei play off incontra nei quarti Pesaro, superandola per due partite a una. In semifinale affronta la Ciaocrem Varese vincendo la prima partita in trasferta e chiudendo poi la serie a Milano. In finale incontra la Mobilgirgi Caserta guidata dal tecnico Franco Marcelletti e dal play Ferdinando Gentile vincendo le prime due partite e disputando la terza al Palatrussardi di Milano il 25 aprile 1987. La partita, molto accesa, vede la vittoria 84 a 82 per la squadra milanese che conquista cos\u00ec il suo 23\u00ba scudetto, terzo consecutivo.\nMercato.\nEscono dalla rosa dell'Olimpia Renzo Bariviera e i due americani Russ Schoene e Cedric Anderson mentre i principali acquisti sono costituiti da Ken Barlow dal mondo universitario USA e dal trentacinquenne Bob McAdoo star dell'NBA che si legher\u00e0 per anni alle fortune del club milanese"}
{"id": "1819138", "revid": "198277", "url": "https://it.wikipedia.org/wiki?curid=1819138", "title": "Pallacanestro Olimpia Milano 1988-1989", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Philips\" nelle competizioni ufficiali della stagione 1988-89.\nVerdetti stagionali.\nCompetizioni nazionali\nregular season: 5\u00aa classificata su 16 squadre (18 partite vinte su 30),\nplay off: vincitrice Campione d'Italia (24\u00ba titolo)\nCompetizioni europee\nStagione.\nL'Olimpia, sponsorizzata \"Philips\", affronta la stagione guidata dal confermato coach Franco Casalini.\nIn Coppa Italia elimina successivamente: Filodoro Brescia, Annabella Pavia, Vismara Cant\u00f9 arrivando alle semifinali dove viene eliminata\ndalla Knorr Bologna.\nIn Coppa Korac elimina al primo turno i finlandesi del Torpan Pojat di Helsinki, successivamente i milanesi vincono il loro girone di quarti di finale vincendo tutte e sei le partite con: Stella Rossa di Belgrado, CAI Saragozza e i belgi del Maes Pils Mechelen. In semifinale affronta Cant\u00f9 venendo eliminata nel doppio confronto.\nIn Campionato termina al 5\u00ba posto, nei play off incontra e supera negli ottavi la Irge Desio qualificata dalla serie A2, per due partite a uno, in rimonta. Un netto due a zero permette ai milanesi di superare la Benetton Treviso nei quarti. In semifinale, nella rivincita della finale scudetto della stagione precedente, affronta la Scavolini Pesaro, nella prima partita, disputata a Pesaro, il milanese Meneghin viene colpito da una monetina e deve abbandonare la partita che viene poi assegnata a tavolino all'Olimpia con il risultato di 2 a 0\nnel ritorno a Milano la serie viene chiusa per due partite a zero. \nIn finale si trova ad affrontare la Libertas Livorno, sponsorizzata Enichem. La serie arriva sul due a due e la quinta, decisiva partita viene disputata il 27 maggio 1989 a Livorno con vittoria dell'Olimpia per un punto. Successivamente alla fine della partita viene comunicato che l'ultimo canestro dell'Enichem, che avrebbe significato il sorpasso, era a tempo scaduto.\nL'Olimpia cos\u00ec conquista il suo 24\u00ba scudetto.\nRoster.\nAll: Franco Casalini, \nMercato.\nRispetto alla stagione precedente escono dal roster alcuni protagonisti come Fuasto Bargna destinazione Torino e l'americano Rickey Brown che va a giocare in Spagna.\nIl nuovo americano \u00e8 l'ex NBA Bill Martin che durante la stagione viene sostituito da Albert King; torna a Milano Marco Baldi mentre esordiscono Matteo Anchisi e Flavio Portaluppi."}
{"id": "1819139", "revid": "287204", "url": "https://it.wikipedia.org/wiki?curid=1819139", "title": "Pallacanestro Olimpia Milano 1995-1996", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Stefanel\", nelle competizioni ufficiali della stagione 1995-96.\nVerdetti stagionali.\nCompetizioni nazionali\nregular season: 5\u00aa classificata su 14 squadre (19 partite vinte su 32),\nplay off: vincitrice Campione d'Italia (24\u00ba titolo)\nCompetizioni europee\nStagione.\nLa squadra, sponsorizzata \"Stefanel\" \u00e8 guidata per la seconda stagione dal tecnico Bogdan Tanjevi\u0107.\nL\u2019Olimpia disputa il campionato di Serie A1 terminando al quinto posto nella regular season.\nIn Coppa Kora\u0107 la squadra milanese arriva, come l\u2019anno precedente, fino alle finali dove incontra i Turchi dell\u2019Efes Pilsen. Dopo aver perso di 8 punti (76-78) a Istanbul nel ritorno del 13 marzo 1996 al Forum di Assago rimonta solo fino al 77-70 che assegna la Coppa ai Turchi.\nIn coppa Italia l\u2019Olimpia arriva alle final four che si tengono al Forum di Assago; in semifinale supera la BucKler Bologna 83-82 e poi vince il 23 marzo 1996 la finale battendo 90 a 72 la Mash Jeans Verona conquistando la Coppa.\nIl 23 aprile 1996 l\u2019Olimpia inizia i play off affrontando e battendo la Cagiva Varese nella prima partita dei quarti di finale, \nla vittoria anche nel ritorno assicura a Milano l\u2019accesso alle semifinali dove incontra ed elimina (3-1) la BucKler Bologna\nqualificandosi alle finali dove affronta la Teamsystem Bologna, la quarta e decisiva partita si gioca il 28 maggio al PalaSharp di Milano e la vittoria della Stefanel 88-80 la porta sul 3-1 con la conseguente vittoria dello scudetto.\nRoster.\nAllenatore: Bogdan Tanjevi\u0107\nMercato.\nLa squadra mantiene l\u2019ossatura arrivata da Trieste l\u2019anno precedente rinforzata dallo statunitense Rolando Blackman con un'ottima carriera nella NBA. Tornano da Cant\u00f9 anche Baldi e Sambugaro mentre Sconochini lascia la societ\u00e0 per Roma."}
{"id": "1819140", "revid": "287204", "url": "https://it.wikipedia.org/wiki?curid=1819140", "title": "Pallacanestro Olimpia Milano 1970-1971", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1970-1971.\nVerdetti stagionali.\nCompetizioni nazionali\n1\u00aa classificata su 12 squadre a pari punti con Ignis Varese\nSpareggio: sconfitta\nCompetizioni internazionali\nStagione.\nL'Olimpia, sponsorizzata \"Simmenthal\" e guidata da Cesare Rubuni termina il Campionato a pari punti con la Ignis Varese, si rende cos\u00ec necessario uno spareggio che si tiene a Roma il 3 aprile 1971 e che vede i milanesi soccombere per 57 a 65.\nLa squadra milanese disputa la Coppa delle Coppe giungendo fino alla finale contro i russi dello Spartak Leningrado; all'andata in Unione Sovietica viene sconfitta il 30 marzo per 56 a 66 ma il 7 aprile 1971 a Milano riesce a ribaltare il risultato vincendo per 71 a 52 conquistando il trofeo.\nIn Coppa Italia arriva fino alla fase finale di Viareggio dove viene eliminata in semifinale da Napoli vincendo poi la partita per l'assegnazione del 3\u00ba posto l'11 aprile 1971 con la Forst Cant\u00f9.\nRoster.\nAllenatore: Cesare Rubini"}
{"id": "1819141", "revid": "123859695", "url": "https://it.wikipedia.org/wiki?curid=1819141", "title": "Shinkansen Serie E4", "text": "Lo Shinkansen Serie E4 \u00e8 stato un elettrotreno giapponese per linee veloci (Shinkansen), in servizio presso le compagnie ferroviarie JR East.\nStoria.\nLa serie E4 sono la seconda serie di Shinkansen composta da convogli formati da carrozze a due piani, dopo la serie E1, e sono stati progettati per aumentare la capacit\u00e0 sulle linee T\u014dhoku Shinkansen e J\u014detsu Shinkansen. Due convogli possono essere accoppiati fra loro mediante dei ganci automatici, per formare un unico convoglio da 16 elementi con una capacit\u00e0 di ben 1634 posti a sedere: i convogli della serie E4 in doppia composizione sono i treni ad alta velocit\u00e0 pi\u00f9 capienti del mondo.\nIl primo convoglio \u00e8 stato consegnato l'8 ottobre 1997, e ha iniziato a prestare servizio sulla T\u014dhoku Shinkansen il 20 dicembre dello stesso anno. Dal 29 aprile 1999, dopo la consegna di altri convogli, fu introdotto il funzionamento combinato dei servizi \"Max Yamabiko\" con i servizi \"Tsubasa\"; i convogli della serie E4 venivano accoppiati con un convoglio della serie 400 o, seguito, con uno della serie E3. I due treni rimanevano accoppiati fino a Fukushima, da dove poi il convoglio della serie 400 o quello della serie E3 proseguiva verso Yamagata o Shinj\u014d, e quello della serie E4 continuava il suo percorso sulla T\u014dhoku Shinkansen. Dal 7 maggio 2001 i convogli E4 hanno iniziato a prestare servizio sulla J\u014detsu Shinkansen. Occasionalmente alcuni treni possono prestare servizio sulla Nagano Shinkansen.\nNel marzo 2011 JR East ha annunciato che l'intera flotta sar\u00e0 ritirata dal servizio.\nDal 2012 il treno non presta pi\u00f9 servizio sul T\u014dhoku Shinkansen, rimane pertanto operativo solo sul J\u014detsu Shinkansen in attesa del completo ritiro.\nA partire dal 1 Ottobre 2021 sono stati ritirati tutti i 26 convogli \nDescrizione tecnica.\nI ventisei convogli costruiti dalla Kawasaki Heavy Industries sono composti da 8 elementi, quattro motorizzati e quattro rimorchiati. Ogni motore ha la potenza di 420\u00a0kW, ed \u00e8 collegato ad un singolo asse. Il rodiggio degli elementi motorizzati pertanto \u00e8 Bo'Bo'. La potenza complessiva installata \u00e8 di 6,72\u00a0MW, sufficienti per raggiungere i 240\u00a0km/h di velocit\u00e0 massima. Gli elementi motorizzati sono i numeri 2, 3, 6 e 7, i pantografi sono collocati sulle carrozze 4 e 6. I convogli P51, P52, P81 e P82, consegnati rispettivamente il 31 gennaio 2001, il 20 febbraio 2001, il 30 luglio 2003 e il 20 novembre 2003 sono stati progettati per superare le forti pendenze della Nagano Shinkansen; i primi due possono prestare servizio fino a Karuizawa, mentre gli ultimi due sono in grado di operare anche sotto l'alimentazione a 25\u00a0kV AC 60\u00a0Hz, pertanto possono essere utilizzati fino a Nagano.\nLe otto carrozze sono a due piani. Esistono tre categorie di servizio: standard senza prenotazione, che offre sedili non reclinabili e senza poggiabraccio disposti nel layout 3+3, standard con prenotazione, che offre sedili reclinabili e con poggiabraccio disposti nel layout 3+2, e Green car, che offre sedili reclinabili, con poggiapiedi e poggiatesta regolabili e poggiabraccio disposti nel layout 2+2; la carrozza 8 \u00e8 inoltre dotata di ascensore per sedie a rotelle e due sedili singoli."}
{"id": "1819143", "revid": "287204", "url": "https://it.wikipedia.org/wiki?curid=1819143", "title": "Pallacanestro Olimpia Milano 1975-1976", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1975-1976.\nVerdetti stagionali.\nCompetizioni nazionali\nregular season: 11\u00ba posto su 12 squadre (6 partite vinte su 22)\npoule classificazione: retrocessa\nCompetizioni europee\nStagione.\nL'Olimpia affronta la stagione sponsorizzata \"Cinzano\" e guidata dall'allenatore Filippo Faina. Disputa la Coppa delle Coppe che la vede trionfare per la terza volta nella finale del 17 marzo 1976 al PalaRuffini di Torino per 88 a 83 sui francesi dell'ASPO Tours.\nIn Campionato invece l'Olimpia giunge 11\u00ba sulle 12 partecipanti alla regular season di A1, deve quindi partecipare alla \"poule classificazione\" al termine della quale, l'11 aprile 1976, matura la sua prima retrocessione in A2.\nMercato.\nNon sono pi\u00f9 presenti nel roster: Bariviera spostatosi a Forl\u00ec e Iellini destinato a Varese. Hughes va a giocare in NBA, il nuovo americano \u00e8 Red Robbins, esordiscono Francescatto e Dino e Franco Boselli."}
{"id": "1819144", "revid": "287204", "url": "https://it.wikipedia.org/wiki?curid=1819144", "title": "Pallacanestro Olimpia Milano 1987-1988", "text": "Questa voce raccoglie le informazioni riguardanti la Pallacanestro Olimpia Milano, sponsorizzata \"Tracer\" nelle competizioni ufficiali della stagione 1987-1988.\nVerdetti stagionali.\nCompetizioni nazionali\nregular season: 2\u00aa classificata su 16 squadre (21 partite vinte su 30),\nplay off: Finalista\nCompetizioni europee\nStagione.\nL'Olimpia, sponsorizzata \"Tracer\" affront\u00f2 la stagione con una nuova guida tecnica infatti Dan Peterson si era ritirato dall'attivit\u00e0 e il suo posto \nvenne preso dal suo assistente Franco Casalini. \nIl primo impegno fu costituito dalla Coppa Intercontinentale a cui l'Olimpia partecipava in qualit\u00e0 di Campione d'Europa e che si disput\u00f2 proprio a Milano dal 15 al 20 settembre 1987. I Milanesi si qualificarono alle semifinali come secondi del loro girone dopo aver battuto gli argentini del Ferro Carril Oeste e gli statunitensi Washington All-Stars ed essere stati superati dal Barcellona. Il 19 settembre la Tracer super\u00f2 in semifinale gli jugoslavi del Cibona Zagabria per 94 a 83 aggiudicandosi il diritto di contendere la coppa in finale al Barcellona. Il 20 settembre l'Olimpia super\u00f2 i Catalani per 100 a 84 conquistando il trofeo.\nDopo poche partite del Campionato e l'andata del primo turno di Coppa dei Campioni l'Olimpia fu impegnata nel primo McDonald's Open che si tenne a Milwaukee (USA). Nel primo incontro del torneo la squadra milanese incontr\u00f2 il 23 ottobre 1987 padroni di casa dei Milwaukee Bucks venendo sconfitta 111 a 123, il giorno successivo affront\u00f2 la Nazionale dell'Unione Sovietica perdendo 108 a 135 terminando cos\u00ec al 3\u00ba e ultimo posto del torneo.\nIn Coppa Italia l'Olimpia elimin\u00f2 al primo turno l'Annabella di Pavia mentre negli ottavi incontr\u00f2 il 2 febbraio 1988 in trasferta Cant\u00f9 che con il risultato di 86 a 85 batt\u00e9 i milanesi eliminandoli.\nIn Coppa dei Campioni dopo aver eliminato nel primo turno i bulgari del Balkan Botevgrad disput\u00f2 il girone di quarti di finale classificandosi 3\u00aa su otto squadre e ottenendo l'accesso alle final four che si tennero a Gand. Qui il 5 aprile 1988 l'Olimpia affront\u00f2 e super\u00f2 per 87 a 82 l'Aris Salonicco di Nikos Gal\u012bs. In finale trov\u00f2 come l'anno precedente gli israeliani del Maccabi di Tel Aviv rinforzati dall'ex Ken Barlow riuscendo a batterli il 7 aprile per 90 a 84 vincendo il trofeo e confermandosi Campione d'Europa.\nNella regular season del campionato di serie A1 la Tracer arriv\u00f2 al 2\u00aa alle spalle di Varese. Nei play off incontr\u00f2 nei quarti di finale il Banco di Roma superandolo per due partite a una e qualificandosi per le semifinali dove incontr\u00f2 Cant\u00f9 superandolo per due partite a zero. In finale si trov\u00f2 ad affrontare la Scavolini Pesaro di Valerio Bianchini. La prima partita a Pesaro fu vinta dalla squadra di casa 90 a 82, i Pesaresi vinsero anche la successiva a Milano per 86 a 83, la terza partita sempre a Milano fu vinta dall'Olimpia ma quando si torn\u00f2 a Pesaro per la quarta partita la squadra di Bianchini non fall\u00ec e il 19 maggio 1988 batt\u00e9 i milanesi per 97 a 88.\nMercato.\nRispetto alla stagione precedente escono dal roster alcuni protagonisti come Franco Boselli destinazione Forl\u00ec, Vittorio Gallinari a Pavia e L'americano Ken Barlow che si trasferisce a Tel Aviv dal Maccabi. Il nuovo americano \u00e8 l'ex NBA Rickey Brown proveniente da Brescia mentre da Reggio Emilia arriva il play Piero Montecchi."}
{"id": "1819145", "revid": "287204", "url": "https://it.wikipedia.org/wiki?curid=1819145", "title": "Pallacanestro Olimpia Milano 1992-1993", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1992-1993.\nVerdetti stagionali.\nCompetizioni nazionali\nregular season: 2\u00aa classificata su 16 squadre (21 partite vinte su 30),\nplay off: Quarti di finale\nCompetizioni europee\nStagione.\nL'Olimpia, sponsorizzata \"Philips\" \u00e8 affidata alla guida di Mike D'Antoni. In Coppa Italia supera Firenze al primo turno ma negli ottavi, nel doppio confronto nel settembre 1992, \u00e8 eliminata da Siena.\nLa squadra milanese disputa il campionato di serie A1 e la coppa Korac. In coppa, dopo aver superato i primi turni e il girone dei quarti, in semifinale affronta Cant\u00f9 vincendo tutte e due le partite e qualificandosi per la finale dove si trova ad affrontare Roma degli ex Casalini e Premier.\nLa Philips vince tutte e due le partite sia l'andata a Roma sia il ritorno al forum di Assago il 19 marzo 1993 conquistando cos\u00ec il trofeo per la seconda volta.\nNella regular season del campionato di serie A1 si classifica al secondo posto dietro la Virtus Bologna perdendo per\u00f2 nel finale di stagione l'americano Antonio Davis per infortunio. Nei play off incontra nei quarti Pesaro, vincendo la prima partita a Milano, venendo sconfitta a Pesaro e nella bella al forum di Assago il 17 aprile 1993 per 83 a 84 con conseguente eliminazione.\nMercato.\nL'Olimpia non rinnova il contratto ai due americani della stagione precedente e invece acquista il play jugoslavo Aleksandar \u0110or\u0111evi\u0107 che aveva avuto modo di conoscere nella semifinale persa l'anno precedente contro il Partizan di Belgrado in Eurolega e l'ala americana Antonio Davis dal Panathinaikos. Montecchi viene ceduto a Varese mentre torna da Arese Flavio Portaluppi."}
{"id": "1819147", "revid": "256896", "url": "https://it.wikipedia.org/wiki?curid=1819147", "title": "Eryica", "text": ""}
{"id": "1819148", "revid": "39900", "url": "https://it.wikipedia.org/wiki?curid=1819148", "title": "Franziska Christine Aufdenblatten", "text": ""}
{"id": "1819150", "revid": "256896", "url": "https://it.wikipedia.org/wiki?curid=1819150", "title": "European Youth Information and Counselling Agency", "text": ""}
{"id": "1819151", "revid": "256896", "url": "https://it.wikipedia.org/wiki?curid=1819151", "title": "ERYICA", "text": ""}
{"id": "1819162", "revid": "56818", "url": "https://it.wikipedia.org/wiki?curid=1819162", "title": "Ileo (intestinale)", "text": ""}
{"id": "1819164", "revid": "287204", "url": "https://it.wikipedia.org/wiki?curid=1819164", "title": "RFU Championship", "text": "Il Rugby Football Union Championship o RFU Championship (fino al 2009 National Division One) \u00e8 il campionato inglese di secondo livello di rugby a 15.\nConta attualmente 12 club e fu istituito nel 1987, insieme alla serie immediatamente superiore ad essa, la Premiership.\nLo stesso sponsor d\u00e0 il nome al torneo di seconda divisione, che \u00e8 pertanto noto anche come Green King IPA Championship.\nDilettantistica fino al 2009, da tale anno essa \u00e8 professionistica ed \u00e8 passata da 16 a 12 squadre.\nIl torneo fa parte del sistema di Lega della Rugby Football Union che prevede promozioni e retrocessioni.\nImmediatamente sotto alla RFU Championship si trova la rinnovata National Division One, dal 2009 declassata a campionato nazionale di terza divisione.\nStruttura della competizione.\nFormato.\nLa stagione di campionato si svolge di norma tra settembre e maggio in concomitanza con la Premiership. Il metodo di svolgimento \u00e8 quello del girone all'italiana di andata e ritorno. Ogni squadra disputa quindi 22 incontri, e la classifica \u00e8 data dalla somma dei punti totalizzati per ogni incontro.\nIl meccanismo di punteggio previsto per ogni incontro \u00e8 il seguente:\nAl termine della stagione, la squadra che totalizza pi\u00f9 punti \u00e8 promossa in Guinness Premiership; le ultime due classificate retrocedono in \"National Division Two\".\nQualificazione alle competizioni europee.\nLa squadra vincitrice della RFU Championship guadagna il diritto di partecipare all'European Challenge Cup della stagione successiva."}
{"id": "1819165", "revid": "16707059", "url": "https://it.wikipedia.org/wiki?curid=1819165", "title": "San Nicol\u00f2 vescovo", "text": ""}
{"id": "1819169", "revid": "1543377", "url": "https://it.wikipedia.org/wiki?curid=1819169", "title": "SAI Ambrosini", "text": "La Societ\u00e0 Aeronautica Italiana Ambrosini, meglio nota come SAI Ambrosini, era un'azienda aeronautica italiana nata dall'acquisizione della \"Societ\u00e0 Anonima Industriale\" del gruppo Prampolini da parte della dell'ing. Angelo Ambrosini nel 1934.\nOrigini.\nSulle rive del Trasimeno nel 1916 venne istituita una scuola militare per piloti di idrovolanti.\nDopo un paio d'anni subentra la Societ\u00e0 Anonima Industriale dell'ing. Prampolini di Reggio Emilia che introdusse un reparto per la revisione dei velivoli militari presenti in Italia dopo il conflitto.\nI motori venivano affidati all'officina Ambrosini di Milano, inviati via ferrovia.\nSubentra Ambrosini.\nNel 1933, col sopravvento di difficolt\u00e0 economiche, Ambrosini, che era il maggior creditore, entra nella societ\u00e0 come socio principale e l'anno successivo l'assorbe completamente mutando la denominazione in \"Societ\u00e0 Aeronautica Italiana ing. Ambrosini &amp; C\".\nL'attivit\u00e0 di revisione dei motori della Ambrosini venne dunque trasferita a Passignano, fu estesa la scuola di pilotaggio anche ai civili e successivamente avvi\u00f2 la produzione di aerei, prima su licenza Macchi e poi di propria concezione.\nFurono chiamati come progettisti gli ingegneri aeronautici Silva, Preti e Stefanutti. Quest'ultimo progett\u00f2 negli anni '30 il primo velivolo da caccia \"canard\" italiano: il SAI Ambrosini S.S.4.\nDopoguerra.\nDopo la pausa per l'occupazione tedesca, l'attivit\u00e0 riprese inizialmente per la produzioni di attrezzature agricole e fisarmoniche e successivamente anche l'attivit\u00e0 aeronautica. Venne prodotto in questo periodo il monoplano da turismo SAI Ambrosini S.7, usato come addestramento caccia dall'aeronautica militare. Seguono i velivoli sportivi \"Grifo\" e \"Rondone\", sempre per l'Aeronautica Militare Italiana (AMI) e nel 1953 un motorscooter denominato Freccia Azzurra, aveva linee slanciate e finiture di pregio, mosso da motore Sachs da 150cc.\nDal 1954 ha inizio un periodo di crisi che port\u00f2 la SAI alla amministrazione controllata nel 1957 e alla chiusura per fallimento nel 1958.\nLa ripresa.\nNel 1960 inizia una lenta ripresa sotto la direzione di Emilio Mariotti e Ivio Spaccapelo, le maestranze furono in parte impiegate per la costruzione di antenne radar per la Selenia e di materiale ferroviario.\nPer un breve periodo altre aziende vi spostarono parte della loro produzione come l'Ansaldo, L'OTO Melara e la Garelli.\nNegli ultimi anni di attivit\u00e0 si costruirono battelli e motoscafi per la navigazione sul lago per conto della Provincia di Perugia e per privati, oltre a motobarche spingitrici utilizzate ancora oggi dal Genio Pontieri dell'Esercito Italiano quali la SAI 121 (bimotore con propulsori azimutali) e SAI 126 (bimotore con propulsori ad idrogetto).\nSeguirono inoltre commesse per imbarcazioni di pregio e competizione come \"Il Moro di Venezia\" e \"Azzurra\".\nLa SAI cessa ogni attivit\u00e0 nel 1992.\nIl presente.\nNel 2003 l'azienda T.A. Tecnologie d'Avanguardia, fondata dai fratelli Giovanni Sebastiano e Gian Luca Giannotti, ha creato un marchio di orologi di precisione rilevando i diritti di utilizzo del marchio SAI Ambrosini, richiamandosi per la sua produzione alle origini delle attrezzature impiegate dall'azienda di Angelo Ambrosini."}
{"id": "1819171", "revid": "1573940", "url": "https://it.wikipedia.org/wiki?curid=1819171", "title": "Incontri internazionali di rugby a 15 di met\u00e0 anno 2007", "text": "Le tradizionali sfide di met\u00e0 anno del rugby a 15 vedono nel 2007, le varie squadre sfidarsi in preparazione alla Coppa del Mondo in programma ad ottobre in Francia.\nLe squadre Europee vengono sconfitte regolarmente dalle pi\u00f9 forti squadre dell'emisfero sud."}
{"id": "1819180", "revid": "16707191", "url": "https://it.wikipedia.org/wiki?curid=1819180", "title": "Santo Nome di Maria", "text": ""}
{"id": "1819184", "revid": "110157", "url": "https://it.wikipedia.org/wiki?curid=1819184", "title": "Museo civico oraziano", "text": "Il museo civico oraziano o Antiquarium di Licenza \u00e8 ospitato nel Palazzo Baronale Orsini (provincia di Roma), \u00e8 stato creato dopo l'Unit\u00e0 d'Italia.\nStoria.\n\u00c8 stato ideato dal Professor Angiolo Pasqui.\nLa maggior parte degli oggetti ospitati sono gli oggetti della Villa di Orazio. Per l'occasione \u00e8 stata restaurata ed adattata una sala del palazzo Orsini all'uopo.\nAll'origine i pezzi erano stati esposti in modo affastellato, secondo un modo post-unitario italiano.\nIn alcune sale vi \u00e8 un'esposizione la mostra \"In Sabinis\"."}
{"id": "1819185", "revid": "767487", "url": "https://it.wikipedia.org/wiki?curid=1819185", "title": "Test match di preparazione alla Coppa del Mondo di rugby 2007", "text": "Questi i \"test match\" di preparazione alla che si tenne in Australia."}
{"id": "1819189", "revid": "1543377", "url": "https://it.wikipedia.org/wiki?curid=1819189", "title": "Owen Chamberlain", "text": "Ha ricevuto il premio Nobel per la fisica nel 1959 per la scoperta dell'antiprotone, insieme all'italiano Emilio Segr\u00e8.\nBiografia.\nChamberlain \u00e8 nato a San Francisco, ha conseguito la laurea alla \"Germantown Friends School\" di Filadelfia nel 1937. Successivamente ha studiato fisica al Dartmouth College, dove era membro della confraternita Theta Chi, e all'Universit\u00e0 della California, Berkeley. Durante la Seconda guerra mondiale prese parte al Progetto Manhattan, nel 1942 inizi\u00f2 a collaborare con Emilio Segr\u00e8, a Berkeley e a Los Alamos, Nuovo Messico. Nel 1943 spos\u00f2 Beatrice Babette Copper (deceduta nel 1988), da cui ebbe quattro figli, successivamente spos\u00f2 Steingart Greenfield (deceduta nel 1991), e infine Senta Pugh Gaiser.\nAlla fine della guerra nel 1946, Chamberlain prosegu\u00ec gli studi con un dottorato all'Universit\u00e0 di Chicago, sotto la guida di Enrico Fermi. Fermi ricopr\u00ec la figura di tutor e mentore per Chamberlain, incoraggiandolo a passare dalla fisica teorica alla pi\u00f9 interessante fisica sperimentale, per cui Chamberlain aveva maggiori attitudini.\nNel 1948, avendo finito il lavoro sperimentale, Chamberlain ritorn\u00f2 a Berkeley accettando il ruolo di professore che gli fu offerto, consegu\u00ec il Ph.D. nel 1949. Al Lawrence Berkeley National Laboratory, insieme a Segr\u00e8 e ad altri fisici, comp\u00ec una serie di esperimenti sugli urti protone-nucleone. Nel 1954 venne costruito il Bevatron, un grande acceleratore di particelle che accelerava protoni fino a circa 6 GeV, un'energia abbastanza grande da permettere la produzione dell'antiprotone negli urti. Il gruppo di fisici in cui lavoravano Chamberlain e Segr\u00e8, includeva Gerson Goldhaber e il fratello Maurice, un celebre teorico che sollev\u00f2 dubbi sull'esistenza dell'antiprotone. Ad una festa Maurice Goldhaber scommesse 500$ che l'antiprotone non esistesse. Pi\u00f9 tardi Chamberlain dichiar\u00f2:\nInfatti nel 1955 al Bevatron venne scoperto l'antiprotone, l'antiparticella del protone, caratterizzata da carica opposta e stessa massa. Chamberlain e Segr\u00e8 ricevettero il premio Nobel per la fisica nel 1959 per questa scoperta. Consegu\u00ec il \"Guggenheim Fellowship\" nel 1957 con l'obiettivo di fare studi sull'antimateria presso l'Universit\u00e0 di Roma. Nel 1958 venne nominato Professore di Fisica presso l'Universit\u00e0 della California, Berkeley, e ricopr\u00ec il ruolo di \"Loeb Lecturer\" all'Universit\u00e0 di Harvard nel 1959.\nNegli anni successivi, collabor\u00f2 agli studi sulle interazioni degli antiprotoni con l'idrogeno, il deuterio e altri elementi, che portarono nel 1956 alla produzione dell'antineutrone, l'antiparticella del neutrone. Nel 1960, insieme ai professori Carson Jeffries e Gilbert Shapiro, effettu\u00f2 esperimenti pionieristici sui protoni polarizzati per studiare la dipendenza dello spin di una vasta gamma di processi di alta energia, compreso lo scattering di pioni e protone su protoni polarizzati, la determinazione della parit\u00e0 degli iperoni, e un test sulla simmetria T nello scattering elettrone-protone.\nSuccessivamente i suoi lavori di ricerca si concentrarono sulle TPC (Time Projection Chamber), collabor\u00f2 anche con lo Stanford Linear Accelerator Center (SLAC) e con il Bevalac, sulle interazioni dei nuclei leggeri con bersagli nucleari.\nNel 1985 gli fu diagnosticato il morbo di Parkinson, quindi nel 1989 si ritir\u00f2 dall'attivit\u00e0 di insegnamento. A 85 anni, mor\u00ec a Berkeley per alcune complicazioni dovute alla malattia, il 28 febbraio 2006.\nAttivismo politico.\nChamberlain fu attivo anche in politica per la pace e la giustizia sociale, schierandosi contro la guerra del Vietnam. \u00c8 stato \"fellow\" della American Physical Society e membro della National Academy of Sciences. Sostenne anche l'associazione \"Scientists for Sakharov, Orlov, and Shcharansky\", che lottava per liberare tre fisici dell'ex Unione Sovietica, imprigionati per le loro opinioni. Negli anni ottanta, collabor\u00f2 a fondare il \"nuclear freeze movement\". Infine nel 2003 fu uno dei 21 premi Nobel a firmare l\"'Humanist Manifesto\", pubblicato dalla American Humanist Association (AHA)."}
{"id": "1819191", "revid": "320578", "url": "https://it.wikipedia.org/wiki?curid=1819191", "title": "Antiquarium (Licenza)", "text": ""}
{"id": "1819195", "revid": "16707405", "url": "https://it.wikipedia.org/wiki?curid=1819195", "title": "Pseudopeste aviare", "text": ""}
{"id": "1819197", "revid": "1632387", "url": "https://it.wikipedia.org/wiki?curid=1819197", "title": "De officiis", "text": "Il De officiis (lat., \"Sui doveri\") \u00e8 un trattato filosofico di Cicerone diviso in tre libri, nel quale egli espone la sua concezione sul miglior modo di vivere, comportarsi, e osservare quei doveri morali ai quali ogni uomo deve attenersi in quanto membro dello stato. \nTema.\nScritto in forma di lettera al figlio Marco, e non in forma di dialogo come avvenuto per molti suoi scritti, il titolo del trattato \u00e8 carico di valenze politiche: risponde alla volont\u00e0 di indicare l'azione adeguata a un determinato ruolo e fa riferimento in generale agli atteggiamenti della vita pratica. L\"officium\" di Cicerone, pur avendo un fondamento filosofico, \u00e8 un concetto prettamente politico; in una lettera ad Attico, infatti, l'autore scrive: \nComposta in breve tempo, dall'ottobre al dicembre del 44 a.C., durante gli spostamenti tra Roma, Pozzuoli e Arpino causati dalla lotta contro Antonio, fu la sua ultima opera, strutturata come un trattato di etica pratica legata all'azione politico-sociale. Paolo Fedeli ricorda che l'intento di Cicerone era anche quello di esprimere la convinzione in merito alla migliore educazione e formazione del modello ideale di aristocratico. Pensato per contribuire alla formazione filosofica e all'educazione politica del figlio Marco, il trattato mira nello specifico, in un momento cruciale per la repubblica, a trasmettere gli ideali della morale tradizionale ai ceti \"emergenti\", ovvero alle fasce dell'ordine equestre e ai ceti possidenti italici, al fine di amalgamarli all'aristocrazia romana e di farli diventare il nuovo ceto dirigente.\nFonti.\nFonte principale del \"De officiis\" \u00e8 il trattato \"Sul conveniente\", (\u03a0\u03b5\u03c1\u03af \u03c4\u03bf\u0169 \u03ba\u03b1\u03b8\u03ae\u03ba\u03bf\u03bd\u03c4\u03bf\u03c2 = per\u00ec to\u00f9 kath\u00e8kontos) dello stoico Panezio di Rodi; altre fonti potrebbero essere, come ipotizza Quintino Cataudella, Isocrate e l'Anonimo di Giamblico.\nL'opera di Panezio, di cui ci sono pervenuti pochi frammenti, \u00e8 da Cicerone corretta, ridotta, ripresa nell'impianto; l'originalit\u00e0 ciceroniana sta nell'avervi aggiunto esempi romani, oltre ai riferimenti alla sua esperienza politica personale. A Panezio viene rimproverato di aver trascurato il conflitto fra utile e onesto, che sar\u00e0 pertanto oggetto del terzo libro di Cicerone, affrontato quindi in piena autonomia.\nContenuti.\nL'opera \u00e8 divisa in tre libri:\nil primo tratta il concetto dell\"honestum\" (bene morale) in relazione al quale si stabiliscono i doveri, ossia i comportamenti moralmente validi e che si sviluppa in quattro virt\u00f9 fondamentali (sapienza, giustizia, fortezza e temperanza); il secondo tratta l'utile, dove i doveri stabiliti in base a questo criterio sono gli stessi del precedente libro; infine il terzo ed ultimo libro tratta del conflitto tra utile ed onesto.\nLibro I.\nDopo il proemio con la dedica dell'opera al figlio Marco e l'esplicita dichiarazione di dipendenza dalla filosofia stoica da parte dell'autore, viene definito il concetto di \"officium\": Cicerone distingue tra dovere perfetto (o azione retta), e dovere medio (o azione conveniente, adeguata). Questa tipologia di dovere sar\u00e0 oggetto del trattato. L'essenza dell\"officium\" viene indagata riflettendo sul concetto di \"honestum\", ci\u00f2 che \u00e8 moralmente buono e che consiste nel vivere secondo le attitudini poste in noi dalla natura. Segue infatti un excursus sugli istinti fondamentali della natura umana (socievolezza, ricerca della verit\u00e0, preminenza sugli altri uomini e sulle cose, armonia) e sulle quattro parti dell\"honestum\" che da essi scaturiscono: le virt\u00f9 della sapienza, della giustizia, della fortezza e della temperanza. Alla breve trattazione della \"sapientia\", ovvero la cognizione del vero, segue un'ampia discussione sulla \"iustitia\",\nche consiste nel non nuocere a nessuno se non si \u00e8 ricevuta ingiuria e nell'adoperare i beni comuni come comuni e quelli privati come propri; viene quindi chiarito il concetto di \"beneficientia\", cio\u00e8 della liberalit\u00e0, che si manifesta nel mettere a disposizione le qualit\u00e0 e gli averi personali del singolo per il benessere della comunit\u00e0, facendo tuttavia attenzione a non privare alcuni dei propri possedimenti per il\nprofitto di altri. Se, infatti, l'ingiustizia per omissione consiste nel trascurare i propri doveri verso gli altri e la societ\u00e0, l'ingiustizia attiva si manifesta nell'aggressione ai diritti, agli averi e alla vita altrui.\n\u00c8 poi la volta dell'analisi della \"magnitudo animi\" che si rivela nell'intraprendere azioni grandi e utili alla collettivit\u00e0 senza cedere a pericoli e fatiche, resistendo ai turbamenti d'animo e preferendo al prestigio personale la vera gloria che scaturisce dal servizio in favore della patria. \u00c8 esaminata infine l'ultima parte dell\"honestum\", la \"temperantia\", ovvero la padronanza sui moti dell'animo e la giusta misura di ogni cosa, un decoro morale, insomma, che si rispecchi anche negli atteggiamenti del corpo e nelle abitudini esteriori. Il libro si conclude con la comparazione tra le virt\u00f9 tenendo conto dei relativi doveri: al primo posto si collocano quelli attinenti alla conservazione dello stato; in talune circostanze, tuttavia, gli \"officia\" derivanti dalla \"temperantia\" sono da preferire perch\u00e9 vi sono azioni cos\u00ec turpi da non poter essere commesse neanche per salvare la patria.\nLibro II.\nNel proemio Cicerone dice al figlio Marco di voler trattare \u00abdei doveri che riguardano le comodit\u00e0 della vita, la facolt\u00e0 di poter disporre di quei beni di cui gli uomini fanno uso, la potenza e la ricchezza\u00bb.\nEspone i motivi per cui ha deciso di dedicarsi alla filosofia (fondamentalmente qui si scaglia contro Cesare, che lo aveva privato di \"consilium\" e \"auctoritas\", le tradizionali prerogative dei membri pi\u00f9 influenti dell'ordine senatorio).\nComincia la trattazione dell'utile: riconosce l'importanza della cooperazione, giacch\u00e9 le azioni grandi e giovevoli possono essere compiute solo attraverso l'aiuto reciproco degli uomini. Afferma pertanto che\nil compito della virt\u00f9 \u00e8 di \u00abunire gli uomini fra loro e trarli a favorire il proprio vantaggio [\u2026] sono invece la saggezza e la virt\u00f9 delle personalit\u00e0 eminenti a stimolare lo zelo e (?) degli altri uomini\u00bb\u00bb. Vana \u00e8 la speranza di essere amati se si \u00e8 temuti: si rischia addirittura di cadere in sciagura.\nRicorda poi il comportamento tenuto da Silla in occasione della guerra civile (proscrisse senatori e cavalieri, mentre diede la cittadinanza romana a migliaia di schiavi a lui devoti) e da Cesare, che \u00abconfisc\u00f2 i beni dei singoli cittadini ma ridusse al medesimo stato di miseria tutte le provincie e tutte le regioni\u00bb.\nCos\u00ec come la cooperazione e l'essere amati, altrettanto importante \u00e8 la gloria, nel momento in cui si conducono le pi\u00f9 importanti imprese; per conseguirla occorre adempiere ai doveri della giustizia.\nSpiega allora come ottenere la benevolenza (con i benefici, con la buona intenzione, con la liberalit\u00e0, con la giustizia, con la lealt\u00e0, con l'essere considerati giusti e avveduti).\nSi sofferma in seguito a elencare le differenze tra uomini celebri e appartenenti a grandi famiglie e gli \"homines novi\": i primi saranno conosciuti sin dalla nascita, e le loro azioni verranno continuamente monitorate da tutti, i secondi, invece, avranno bisogno di compiere grandi azioni per emergere.\nPassa poi in rassegna i tipi di donatori, prodighi e liberali: \u00abgli uni sperperano il loro denaro in banchetti e distribuzioni di carne, in spettacoli di gladiatori, in giochi e cacce [\u2026]; gli altri invece sono quelli che con le loro ricchezze riscattano i prigionieri dai predoni, o si addossano i debiti degli amici, li aiutano nel collocare le figlie, nel procurarsi un po' di sostanze o ad accrescerle\u00bb e\nconclude dicendo che \u00e8 necessario evitare il sospetto di avarizia. Il II libro si conclude col \u00abConfronto fra due cose utili\u00bb.\nLibro III.\nCicerone inizia il terzo libro del \"De officiis\" confrontando la propria condizione con quella di Publio Cornelio Scipione, in particolare confrontando l\"otium\" di quest'ultimo, che era volontario, col suo, che era obbligato dalle circostanze. Successivamente Cicerone rileva l'assenza della \"comparatio\" fra \"honestum\" e \"utile\" nella trattazione di Panezio, argomento per lui fondamentale e di cui tratter\u00e0. \"Honestum\" e \"utile\" sono, nel pensiero ciceroniano, strettamente interdipendenti, tanto che sembrerebbe quasi inutile compararli, sottintendendo cos\u00ec facendo una non corretta disgiunzione fra i due termini.\nInfatti, mentre i due termini sembrano chiari in generale, nelle circostanze della vita, possono esserci numerosi dubbi e errori. Cicerone intende trattare di diverse virt\u00f9, ovvero la \"iustitia\", la \"prudentia\", la \"magnitudo\" e la \"modestia\", anche se in realt\u00e0 tratter\u00e0 essenzialmente delle prime due. Danneggiare gli altri per utilit\u00e0 propria \u00e8 contro natura poich\u00e9 distrugge la societ\u00e0, e lo stesso \u00e8 confermato dalle leggi, che tendono alla conservazione della societ\u00e0.\n\u00c8 secondo natura invece seguire la virt\u00f9, che \u00e8 utile all'intera comunit\u00e0. \u00c8 secondo natura inoltre aiutare tutti, non solo i propri familiari o i propri concittadini, ma anche gli stranieri, affinch\u00e9 la societ\u00e0 umana non venga distrutta. Spesso siamo abbagliati e attratti non dal vero utile ma solo da un'apparenza di esso; egli dunque consiglia di rinunciare all'utile nel caso in cui vi sia in esso anche solo un dubbio di \"turpitudo\".\nFra l'utilit\u00e0 personale e quella dello stato bisogna sempre preferire la seconda. Il discorso a proposito della \"iustitia\" si conclude con la differenza fra le leggi della natura, che sono proprie dei filosofi e che si impongono tramite la ragione, e le leggi dei popoli, che invece si impongono tramite la forza. Cicerone afferma che spesso sembra pi\u00f9 utile perseguire il proprio interesse, commettendo un'ingiustizia che appare poco grave ai nostri occhi, ma in realt\u00e0 \u00e8 meglio rinunciare a quel vantaggio piuttosto che perdere il nome di\n\"bonus vir\". Cicerone parla in seguito del rapporto con gli altri popoli e dei doveri verso tutti gli uomini; tratta inoltre del dovere di rispettare patti e promesse e di agire in buona fede. La presente trattazione della \"prudentia\" manca di una conclusione finale. La \"magnitudo\" \u00e8 per Cicerone la maggiore caratteristica dell'uomo saggio. Dopo l'esempio in negativo di Ulisse, che volle evitare di partire per Troia tramite una finzione, venendo meno ai patti, segue l'esempio in positivo di Attilio Regolo. Cicerone conclude con una constatazione della degradazione morale dei suoi tempi: il comportamento degli uomini del passato sembra eccezionale, a suo dire, nel periodo in cui egli vive, ma in passato simili comportamenti equivalevano all'ordinariet\u00e0. La trattazione della modestia viene completamente trascurata da Cicerone, che si limita a dimostrare come gli epicurei vadano contrastati in ogni modo. Loro infatti, a\ndire di Cicerone, pongono la \"voluptas\" al di sopra di tutto, intaccando cos\u00ec tutte le pi\u00f9 importanti virt\u00f9.\nNon pu\u00f2 esservi per Cicerone mai nessun contatto fra \"honestum\" e \"voluptas\". L'opera si conclude con un saluto al figlio Marco e con la necessit\u00e0 per l'autore di tornare a Roma interrompendo il viaggio ad Atene, e mettendo cos\u00ec il bene della patria prima del proprio interesse.\nRiferimenti politici dell'opera.\nCicerone polemizza contro le leggi agrarie dei Gracchi: quella di Tiberio, che mirava a liberare l\"ager publicus\" dall'occupazione illegale dei privati, \u00e8 considerata da Cicerone un pericolo per la stabilit\u00e0 dei rapporti sociali e un tentativo di\nacquisire consenso da parte del proletariato militare e della plebe urbana. Cicerone condanna anche la legge frumentaria di Gaio Gracco: questa legge prevedeva la distribuzione gratuita di grano alla popolazione ed egli la addita come causa dello svuotamento dell'erario, anche se questa era la motivazione solitamente usata dagli \"optimates\" per contrastare una spesa pubblica non gradita. Inoltre Cicerone condanna la politica dei \"populares\" che solleticano i piaceri del popolo in questo modo, abituando loro a nutrirsi senza fatica; nella \"Pro Sestio\" 103, si legge infatti: \u00abcon simili disposizioni la plebe veniva distolta dall'operosit\u00e0 e resa incline alla pigrizia, e il tesoro pubblico si svuotava\u00bb.\nParimenti alle leggi agrarie dei Gracchi, le confische di Silla prima e di Cesare poi, sono dunque da ritenersi ingiuste. Infatti nel libro I Cicerone afferma che: \u00abLucio Silla e Giulio Cesare, che tolsero i beni ai legittimi proprietari per assegnarli ad altri, non devono essere considerati liberali: nulla infatti vi \u00e8 di liberale, se non \u00e8 nello stesso tempo giusto\u00bb.\nNel \"De officiis\", Cesare, continuamente presente nello sfondo dell'opera, \u00e8 ritratto come un essere quasi mostruoso; la sua ascesa al potere \u00e8 il risultato della \"simulatio\" e della contraffazione. Assetato della \"cupiditas gloriae\", ha sovvertito tutte le leggi divine e umane. Questo infatti \u00e8 il motivo per cui l'uccisione di Cesare, in quanto tiranno, non solo \u00e8 giustificata ma degna di lode; nel terzo libro c'\u00e8 un esplicito riferimento all'uccisione di Cesare da parte di Bruto: \u00abQuale delitto pi\u00f9 grande di uccidere non solo un uomo, ma anche un amico? Ma si macchia forse di delitto chi ha ucciso un tiranno, anche se suo amico? Non sembra cos\u00ec al popolo romano, che fra tante belle azioni giudica questa la pi\u00f9 bella\u00bb.\nTuttavia, eliminato il tiranno col cesaricidio, a Roma - scrive Cicerone ad Attico - persiste ancora la tirannide, incarnata dalla figura di Antonio. Quest'ultimo, attaccato esplicitamente nelle Filippiche, \u00e8 nel \"De officiis\" oggetto di critiche indirette, quali un possibile riferimento all'acquisto dei beni di Pompeo oppure alla falsificazione del testamento di Cesare da parte sua. Nel terzo libro si legge: \u00abSupponiamo che un uomo per bene abbia il potere di inserire il suo nome nel testamento dei ricchi con un semplice schiocco di dita: non dovrebbe valersi di questo potere, neanche se fosse del tutto sicuro che nessuno mai lo venisse a sapere. [\u2026] Ma un uomo giusto, quello che noi intendiamo per uomo per bene, non sottrarrebbe nulla ad altri, per appropriarsene lui.\u00bb.\nEredit\u00e0.\nL'eredit\u00e0 dell'opera \u00e8 enorme. Nonostante non fosse un'opera cristiana, Sant'Ambrogio, nel 390, ne dichiar\u00f2 legittimo l'uso per i cristiani, cos\u00ec come ogni altra opera di Cicerone o del filosofo Seneca, popolare in ugual misura. Durante il Medioevo il saggio assunse autorit\u00e0 morale: molti dei padri della Chiesa, sia Agostino che San Girolamo che, ancor di pi\u00f9, Tommaso d'Aquino, ebbero familiarit\u00e0 con questo scritto.\nAd illustrarne l'importanza vi sono una moltitudine di copie amanuensi, sopravvissute nelle biblioteche di tutto il mondo, risalenti a prima dell'invenzione della stampa. Solo il grammatico latino Prisciano \u00e8 meglio attestato, con le sue circa 900 copie amanuensi ancora esistenti.\nDopo l'invenzione della stampa, il \"De officiis\" fu il secondo libro a essere stampato, preceduto solo dalla Bibbia di Gutenberg."}
{"id": "1819198", "revid": "179980", "url": "https://it.wikipedia.org/wiki?curid=1819198", "title": "N\u00e9stor Andr\u00e9s Silvera", "text": ""}
{"id": "1819199", "revid": "179980", "url": "https://it.wikipedia.org/wiki?curid=1819199", "title": "Diego Alejandro Rivero", "text": ""}
{"id": "1819201", "revid": "179980", "url": "https://it.wikipedia.org/wiki?curid=1819201", "title": "Walter An\u00edbal Acevedo", "text": ""}
{"id": "1819202", "revid": "1573940", "url": "https://it.wikipedia.org/wiki?curid=1819202", "title": "Tessaratomidae", "text": "Tessaratomidae , \u00e8 una famiglia di insetti dell'ordine Rhynchota Heteroptera, superfamiglia dei Pentatomoidea. Comprende circa 235 specie.\nDescrizione, biologia e diffusione.\nSono insetti di grandi dimensioni, con corpo ellittico. Il capo \u00e8 relativamente piccolo e carenato lateralmente, ha antenne di 4-5 articoli e rostro breve. Il mesoscutello ha forma triangolare e ricopre solo parzialmente le emielitre, lasciando sporgere l'intero corio e la membrana. Le zampe hanno tarsi composti da 2-3 segmenti.\nI Tessaratomidae sono fitofagi, associati a piante appartenenti a svariate famiglie. Quelle di interesse agrario sono occasionalmente dannose e annoverate fra le avversit\u00e0 minori.\nLa famiglia \u00e8 diffusa principalmente nelle regioni tropicali dell'Africa, dell'Asia e dell'Oceania.\nSistematica.\nLa famiglia comprende 57 generi ripartiti in tre sottofamiglie:"}
{"id": "1819211", "revid": "104458", "url": "https://it.wikipedia.org/wiki?curid=1819211", "title": "Sandrine Aubert", "text": "Biografia.\nAttiva in gare FIS dal dicembre del 1997, Sandrine Aubert esord\u00ec in Coppa Europa il 18 dicembre 1998 a Meg\u00e8ve in discesa libera (53\u00aa) e in Coppa del Mondo il 29 novembre 2003 in slalom speciale a Park City, senza completare la gara. Nel 2005 in Coppa Europa ottenne in slalom speciale il primo podio, l'8 gennaio a Leukerbad (2\u00aa), e la prima vittoria, il 17 dicembre a Sankt Sebastian; nella stagione 2005-2006, dopo aver ottenuto tra l'altro la sua ultima vittoria nel circuito continentale (il 23 febbraio 2006 a Vr\u00e1tna in slalom speciale), arriv\u00f2 al primo posto nella classifica di slalom speciale e decima in quella generale.\nAi Mondiali di \u00c5re 2007, suo esordio iridato, si classific\u00f2 18\u00aa nello slalom speciale e 23\u00aa nella supercombinata; due anni dopo, nella rassegna iridata di Val-d'Is\u00e8re 2009, ottenne il 26\u00ba posto nello slalom speciale e il 9\u00ba nella supercombinata. Sempre nel 2009, il 7 marzo 2009, sal\u00ec per la prima volta sul podio in Coppa del Mondo vincendo lo slalom speciale di Ofterschwang, successo bissato dopo sei giorni a \u00c5re.\nNella stagione 2009-2010 colse due successi in Coppa del Mondo, tra i quali quello del 3 gennaio a Zagabria Sljeme che fu anche il suo ultimo podio nel circuito, e ai successivi XXI Giochi olimpici invernali di , sua unica presenza olimpica, ottenne il 5\u00ba posto nella gara di slalom speciale e il 20\u00ba in quella di supercombinata. Ancora in slalom speciale ai Mondiali di Garmisch-Partenkirchen 2011 fu 25\u00aa, il 6 dicembre 2011 ottenne a Zinal il suo ultimo podio in Coppa Europa (3\u00aa) e ai Mondiali di Schladming 2013, suo congedo iridato, fu 20\u00aa. Alla vigilia dei XXII Giochi olimpici invernali di annunci\u00f2 il suo ritiro dalle competizioni; la sua ultima gara rimase cos\u00ec lo slalom speciale di Coppa del Mondo disputato a Flachau il 14 gennaio, non completato dalla Aubert.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1819215", "revid": "125719817", "url": "https://it.wikipedia.org/wiki?curid=1819215", "title": "L'etrusco uccide ancora", "text": "L'etrusco uccide ancora \u00e8 un film giallo del 1972 diretto da Armando Crispino, ed \u00e8 considerato il capostipite del filone archeologico del giallo all'italiana degli anni '70. \u00c8 uno dei primi titoli a tentare la contaminazione tra il giallo classico e l'horror e il primo film all'interno del genere a utilizzare la musica classica in funzione espressiva (il \"Dies irae\" del Requiem di Giuseppe Verdi). Un'opera che, come rilevato anche dallo stesso Dario Argento, si distacca nettamente dalla sua trilogia zoonomica e dai suoi molteplici tentativi di emulazione.\nTrama.\nJason Porter, archeologo americano con un passato da alcolista, \u00e8 al lavoro nella necropoli etrusca di Cerveteri per esplorare delle tombe recentemente scoperte. Inizia a effettuare degli scatti con una sonda e in una di esse scopre che nella camera funeraria ci sono degli affreschi nei quali \u00e8 raffigurato Tuchulcha (il demone etrusco dell'oltretomba) mentre uccide una coppia di amanti. Poco dopo, tra Spoleto e Cerveteri ha inizio una serie di omicidi di giovanissime coppie a opera di un misterioso serial killer e i sospetti della polizia si indirizzano verso l\u2019archeologo.\nProduzione.\nSceneggiatura.\nSoggetto e sceneggiatura sono di Armando Crispino e Lucio Battistrada, ma nelle versioni per l'estero il film risulta essere ispirato a un racconto breve dello scrittore inglese Bryan Edgar Wallace bench\u00e9 non vi si trovi riscontro. Per la versione tedesca ha collaborato Arne Elsholtz e per quella jugoslava Caslan Damjanovic. Crispino ha riferito che l'idea gli venne da una sua visita occasionale alla necropoli di Cerveteri, nella quale prov\u00f2 \u00abuna sensazione di disagio, quella che si prova di fronte a qualcosa che non si conosce\u00bb.\nTitolo.\nIl titolo del film inizialmente doveva essere \"Raptus\" ma, come riferito da Lucio Battistrada in Linee d'ombra, cambi\u00f2 in quello definitivo grazie al confronto tra gli autori e Goffredo Lombardo.\nRiprese.\n\u00c8 stato girato nel 1971 tra Spoleto, Cerveteri, Tarquinia, Frascati (villa Aldobrandini), Montefiascone (Basilica di San Flaviano).\nColonna sonora.\nOltre all'utilizzo diegetico del \"Requiem\" di Verdi, la colonna sonora \u00e8 composta anche dai brani composti da Riz Ortolani.\nDistribuzione.\nIl film scaturisce da una coproduzione italo-tedesco-jugoslava ed \u00e8 il primo titolo italiano che si avvale della partecipazione finanziaria di una distribuzione USA (National General Pictures). Venne distribuito in Italia dal 7 gennaio 1972 e poi in Spagna con il titolo \"El Dios de la muerte asesina otra vez\" (1 marzo 1972), negli USA come The \"Dead are alive\" (22 giugno 1972), in Germania Ovest come \"Das Geheimnis des gelben Grabes\" (31 dicembre 1972), in Messico (13 settembre 1973) e in Austria (ottobre 1992).\nIl 24 novembre 2013 il Torino Film Festival e il 23 agosto 2020 il Cerveteri Film Festival (all'interno nella necropoli della Banditaccia) gli hanno reso omaggio proiettandolo nella versione in pellicola.\nCuriosit\u00e0.\nLa figura di Otello (il custode della necropoli interpretato da Vladan Holec) \u00e8 caratterizzata da una sadica avversione verso piccoli animali che manifesta bruciando ragni e lucertole, e che intende sottolineare come il film, secondo i suoi autori, voglia prendere le distanze in maniera netta - sia nei contenuti che nella forma - dalla \"trilogia degli animali\" di Argento e dal cospicuo filone che gener\u00f2."}
{"id": "1819219", "revid": "767487", "url": "https://it.wikipedia.org/wiki?curid=1819219", "title": "Michal\u012bs S\u012bfak\u012bs", "text": ""}
{"id": "1819227", "revid": "123483341", "url": "https://it.wikipedia.org/wiki?curid=1819227", "title": "Gypsy Woman (She's Homeless)", "text": "Gypsy Woman (She's Homeless), conosciuto anche come Gypsy Woman (la da dee), \u00e8 un singolo della cantante statunitense Crystal Waters, pubblicato il 3 aprile 1991 come primo estratto dal primo album in studio \"Surprise\".\nDescrizione.\nIl brano \u00e8 stato scritto da Neal Conway, Mark Harris e la Waters e prodotto da Teddy Douglas e Jay Steinhour. La canzone \u00e8 particolarmente celebre per l'uso ripetuto dei versi \"LaDaDee, LaDe Da\".\nLa canzone ebbe un'immensa popolarit\u00e0 nei primi anni novanta, arrivando a raggiungere le vette delle classifiche di diversi paesi.\nQuando la canzone stava per uscire dalle varie classifiche, nel 1992 ne fu prodotto un nuovo remix, ad opera di Joey Negro, che don\u00f2 al brano un altro lungo periodo di popolarit\u00e0."}
{"id": "1819235", "revid": "1711941", "url": "https://it.wikipedia.org/wiki?curid=1819235", "title": "Riaz Ahmed Gohar Shahi", "text": "Fondatore dell'organizzazione religiosa, Anjuman-e Serfroshan-e Islam e della Fondazione Internazionale Messia. Tale fondazione \u00e8 nata in funzione della venuta, secondo Shahi, di un futuro e atteso Messia.\nEtimologia onomastica.\n Il nome completo \u00e8 Ri\u0101\u017c (Riy\u0101\u1e0d) A\u1e25med Gohar Sh\u0101h\u012b. \"Riaz\" ha il significato di \"Giardino\", mentre A\u1e25med \u00e8 uno dei nomi di Maometto, mentre \"Gohar Sh\u0101h\u012b\" significa, \"Gemma Imperiale\", dovuto al fatto che suo antenato era il maestro Sufi \u02bfAl\u012b B\u0101b\u0101 Gohar Sh\u0101h. Il villaggio in cui \u00e8 nato Sh\u0101h\u012b \u00e8 ancora dedicato a Gohar \u02bfAl\u012b B\u0101b\u0101 Sh\u0101h ed \u00e8 noto come Dhok Gohar Sh\u0101h, che significa, \"Villaggio di Gohar Sh\u0101h\". Gohar Sh\u0101h\u012b \u00e8 il discendente di quinta generazione di \u02bfAl\u012b B\u0101b\u0101 Gohar Sh\u0101h.\nGiovent\u00f9.\nNasce il 25 novembre 1941 a Dhok Gohar Sh\u0101h. All'et\u00e0 di vent'anni, proprietario delle FQ Steel Industries, sente la necessit\u00e0 interiore di una ricerca spirituale. Questo bisogno lo conduce tra i sufi e i dervisci del tempo, ma da loro non riceve alcunch\u00e9 per una sua seria crescita spirituale, per cui torna al suo lavoro, si sposa e ha tre figli.\nSecondo la sua testimonianza, all'et\u00e0 di circa trentaquattro anni, gli apparve l'imam Bari e gli disse: \"Figlio mio, il tuo tempo \u00e8 venuto, devi andare al santuario di Sultan Bahu per ricevere l'illuminazione interiore e la conoscenza spirituale\". Lascia il suo lavoro, la sua famiglia e i suoi genitori per recarsi a Shorkot, dove lesse un testo sacro, il \"Nurul-Huda\" (La luce della Guida), scritto dal \"Sultan Bahu\". Poi, per penitenza, e per realizzare la pace del cuore, si reca a \"Sehwan Sharif\". Inoltre per purificare se stesso, trascorre un periodo di tre anni tra le montagne del \"Sehwan Sharif\" e la foresta del \"Bagh in Laal\".\nIn un brevissimo lasso di tempo si guadagna un grande seguito, sia in Pakistan che all'estero. Viene invitato per tenere discorsi, nelle moschee, nei templi ind\u00f9, nelle chiese cristiane, e nei templi sikh. Fu il primo leader spirituale musulmano ad essere invitato, da appartenenti ad altre fedi religiose, nei loro luoghi di preghiera.\nOpere letterarie.\n\u00c8 autore di una serie di testi e trattati, tra cui uno basato su un filone poetico sufi noto come \"Tury\u0101q-e Qulub\", che significa \"Cura dei cuori\". Le opere di Gohar Sh\u0101h\u012b comprendono:\nLe critiche e gli elogi.\nGohar Sh\u0101h\u012b \u00e8 stato un religioso al centro di numerose critiche ed altrettanti elogi. Diversi studiosi di teologia musulmana condannano i suoi insegnamenti, criticandolo pesantemente, non solo in Pakistan, ma in tutto il mondo. Altri studiosi di fama internazionale, tra cui il sufi Hisham Kabbani, il Sul\u1e6d\u0101n al-Awliy\u0101\u02be, della Naqshbandiyya e il dottor Tahirul-Qadri lo elogiano per i suoi servizi resi nella predicazione del divino amore, senza alcuna discriminazione di casta, credo, nazione o religione. \"Hisham Kabbani\" \u00e8 solito sedersi ai piedi di Gohar Shahi in segno di rispetto. Oltre a essi, un certo numero di sufi, compresi \"P\u012br di Ghamk\u016bl Shar\u012bf,\" \"P\u012br di Dhannakka Shar\u012bf\", \"P\u012br Kaki Tarrur\", \"Ghulam Nabi Kashmir\" alias \"Samandri Baba\" e \"Siraj Baba\", lo rispettano, e viene da essi definito come \"la persona pi\u00f9 onorata da Allah\".\nNotoriet\u00e0.\nL'opposizione verso Gohar Sh\u0101h\u012b e i suoi seguaci deriva da dichiarazioni rese dallo stesso Sh\u0101h\u012b e dai suoi seguaci, fortemente critiche nei confronti di teologi musulmani ortodossi in Pakistan e all'estero:\nPer tali affermazioni e convinzioni, la maggior parte degli studiosi di teologia musulmana sunnita lo ha criticato e condannato, accusandolo di aver vilipeso lo status del Profeta, ma il maestro ha sempre negato tale accusa.\nCritiche.\nAnche di fronte alla forte opposizione di diversi esponenti religiosi e studiosi di teologia islamica, Gohar Sh\u0101h\u012b si \u00e8 espresso a favore dell'amore divino, ritenendo che la l'aspetto pi\u00f9 importante sia accostarsi a Dio senza alcuna discriminazione di casta, credo, nazione o di religione, dal momento che ogni essere umano \u00e8 stato dotato della capacit\u00e0 di sviluppare una forza spirituale interiore utile per avvicinarsi all'essenza divina.\nIl suo insegnamento gli ha causato non pochi problemi, tra cui alcuni attentati organizzati da estremisti musulmani, che in lui vedono un conclamato eretico. Una tanica di benzina \u00e8 stata gettata contro la sua residenza di Manchester, mentre in Pakistan \u00e8 stata fissata una taglia sulla sua testa. Si \u00e8 cercato di fermare la sua attivit\u00e0 spirituale muovendogli cinque gravi accuse. Gli insegnamenti di Gohar Sh\u0101h\u012b sono stati condannati da leader religiosi musulmani e dal governo pakistano.\nI suoi libri sono stati vietati dal governo del Pakistan, gli incontri pubblici coi suoi seguaci non sono stati autorizzati e non \u00e8 stato consentita la pubblicazione di sue dichiarazioni sulla stampa a causa del divieto di blasfemia. Diverse imputazioni sono state elevate a carico di Gohar Sh\u0101h\u012b e dei suoi seguaci.\nNel 1997 venne mandato in giudizio per un'accusa di omicidio di una donna che era venuta da lui per ricevere benefici spirituali. Gohar Sh\u0101h\u012b, e molti dei suoi seguaci, sono stati condannati da un tribunale Sindh sia per blasfemia che per terrorismo. Mentre si trovava nel Regno Unito \u00e8 stato condannato in contumacia.\nScomparsa.\nScomparve nel 2001, mentre era in Gran Bretagna. Secondo alcune fonti sarebbe morto nel 2003, ma tali voci non vennero mai state confermate."}
{"id": "1819236", "revid": "767487", "url": "https://it.wikipedia.org/wiki?curid=1819236", "title": "Corte suprema del Michigan", "text": "La Corte suprema del Michigan \u00e8 il pi\u00f9 importante organo giurisdizionale dello Stato statunitense del Michigan. \u00c8 conosciuta come Corte di ultima istanza ed \u00e8 composta da sette giudici, eletti ogni otto anni. I candidati sono designati dai partiti politici ma sono eletti in una votazione non partitica. I candidati devono essere elettori qualificati, avere una laurea in diritto conseguita in una istituzione universitaria del Michigan da almeno cinque anni e avere meno di 70 anni di et\u00e0 al momento della votazione. Gli ebentuali posti vacanti sono coperti attraverso nomine fatte dal governatore dello Stato. Ogni due anni i giudici della Corte suprema eleggono il proprio presidente, che ha il titolo di Chief Justice.\nOgni anno la Corte riceve pi\u00f9 di 2\u00a0000 nuove cause. Nella maggior parte dei casi i due litiganti chiedono una revisione da parte della Corte degli appelli del Michigan, ma la Corte suprema affronta anche casi di reati professionali, con tanto di avvocati, anche se questo tipo di causa \u00e8 pi\u00f9 raro. La corte fa delle ipotesi quando non si \u00e8 certi e risolve il caso con una votazione. Opinioni e ordinazioni della corte sono riportati nella pubblicazione ufficiale \"Michigan Reports\".\nAltre faccende della Corte riguardano il controllo delle Corti di altri Stati; la Corte \u00e8 assistita dallo State Court Administrative Office, un'agenzia apposita. Un'altra responsabilit\u00e0 della corte \u00e8 quella di dare la possibilit\u00e0 ai cittadini di dare dei suggerimenti per migliorare le funzioni e i ruoli della Corte. La Corte suprema ha infine la funzione di controllare tutte le corti minori situate nel Michigan.\nSecondo l'articolo 6, sezione 30 della Costituzione del Michigan, la Michigan Judicial Tenure Commission stata creata con la funzione di agenzia con la funzione di vagliare vari casi come reati o infermit\u00e0 assistendo la Corte suprema.\nLa Corte \u00e8 situata in un edificio detto Michigan Hall of Justice a Lansing, la capitale del Michigan."}
{"id": "1819239", "revid": "289247", "url": "https://it.wikipedia.org/wiki?curid=1819239", "title": "San Benedetto abate", "text": ""}
{"id": "1819241", "revid": "289247", "url": "https://it.wikipedia.org/wiki?curid=1819241", "title": "San Tommaso da Canterbury", "text": ""}
{"id": "1819254", "revid": "767487", "url": "https://it.wikipedia.org/wiki?curid=1819254", "title": "Makin' Happy", "text": "Makin' Happy \u00e8 una canzone della cantante statunitense Crystal Waters. \u00c8 il secondo singolo estratto dal suo album di esordio \"Surprise\" ed \u00e8 stato pubblicato nel novembre 1991 dall'etichetta discografica Mercury.\nLa canzone \u00e8 stata scritta dalla stessa cantante insieme a Neal Conway e Mark Harris e prodotta da Teddy Douglas e Jay Steinhour."}
{"id": "1819257", "revid": "30580", "url": "https://it.wikipedia.org/wiki?curid=1819257", "title": "Gran Premio d'Olanda 1979", "text": "Il Gran Premio d'Olanda 1979 \u00e8 stata la dodicesima prova della stagione 1979 del Campionato mondiale di Formula 1. Si \u00e8 corsa domenica 26 agosto 1979 sul Circuito di Zandvoort. La gara \u00e8 stata vinta dall'australiano Alan Jones su Williams-Ford Cosworth; per il vincitore si tratt\u00f2 del quarto successo nel mondiale. Ha preceduto sul traguardo il sudafricano Jody Scheckter su Ferrari e il francese Jacques Laffite su Ligier-Ford Cosworth.\nVigilia.\nSviluppi futuri.\nLa BMW neg\u00f2 un suo interesse ad entrare in Formula 1.\nIn una riunione della FOCA tenuta a Zandvoort nel weekend del gran premio Bernie Ecclestone propose delle limitazioni per l'uso di motori turbo (utilizzati dalla Renault) e per quelli con l'architettura a V con 12 cilindri (proposti da Ferrari e Alfa Romeo). Ecclestone, seguendo anche un'indicazione della FIA sulla riduzione dei consumi, propose di limitare a 180 litri per gara il consumo di carburante, contro i 200-215 litri consumati dai motori turbo e V12. Il patron della Brabham propose anche di limitare la cilindrata dei motori turbo a 1.300 cm\u00b3, contro i 1.500 ammessi. In risposta le tre case automobilistiche (Ferrari, Renault e Alfa Romeo) firmarono un accordo per lo sviluppo del motore turbo, per sostenere la non limitazione del numero degli pneumatici e per una comune interpretazione dei regolamenti tecnici. Le tre case inviarono una lettera verso la FISA nella quale confermavano la fiducia nei suoi confronti, rimettendo a essa il potere decisionale.\nAspetti tecnici.\nNei giorni precedenti il gran premio la Brabham test\u00f2 con Nelson Piquet sulla propria vettura dei motori Ford Cosworth DFV, in luogo dei Alfa Romeo utilizzati dalla casa britannica dal . La scuderia conferm\u00f2 l'impiego dei motori italiani nella gara olandese e prospett\u00f2 l'impiego dei Coswoth dalla gara del Canada. L'Alfa, dal suo canto, dopo il doppio ritiro delle Brabham nel GP d'Austria, aveva intimato alla scuderia britannica di modificare il serbatoio dell'olio, causa del ritiro, pena la non fornitura dei motori per il gran premio d'Olanda.\nIl tracciato venne leggermente modificato all'altezza delle \"Hondenvlak\", un velocissimo sinistra-destra da affrontare ad acceleratore completamente aperto che destava preoccupazioni per la sicurezza da parte degli organizzatori. I gestori del circuito, visto il brevissimo preavviso, risposero intervenendo sulla seconda \"Hondenvlak\" e realizzando una chicane temporanea. Questa nuova \"chicane\" venne criticata da molti piloti, tra cui Clay Regazzoni, che accus\u00f2 Jody Scheckter, pilota a capo della commissione sicurezza, per come la stessa era stata concepita, sia perch\u00e9 non rallentava sufficientemente le vetture, sia per l'altezza dei cordoli, che potevano fungere da trampolino per le vetture.\nLa Ferrari present\u00f2 una 312 T4 modificata, affidata al solo Jody Scheckter. I tubi di scarico erano stati concentrati attorno al motore: questo consentiva una maggiore pulizia della parte sottostante la vettura, che cercasse un maggiore sfruttamento dell'effetto suolo. La nuova vettura venne per\u00f2 provata solo nelle prove libere del venerd\u00ec mattina.\nAspetti sportivi.\nJean-Pierre Jarier torn\u00f2 al volante della Tyrrell dopo due gran premi d'assenza, saltati a causa dell'epatite. Derek Daly, che lo sostitu\u00ec nel GP d'Austria fu vicino all'ingaggio con la Ligier.\nQualifiche.\nResoconto.\nNella prima giornata di prove, caratterizzata da tempo variabile, il pi\u00f9 rapido fu Clay Regazzoni su Williams, in 1'16\"31, un centesimo pi\u00f9 rapido del tempo ottenuto in prova da Mario Andretti l'anno precedente, ma su un circuito non ancora modificato dall'aggiunto della nuova \"chicane\". Regazzoni precedette Jean-Pierre Jabouille e Alan Jones. Elio De Angelis, saltando sul cordolo della nuova \"chicane\", perse il controllo della sua Shadow, ma senza conseguenze.\nAl sabato Ren\u00e9 Arnoux conquist\u00f2 la seconda \"pole position\" consecutiva, in 1'15\"461, precedendo Alan Jones. Regazzoni venne relegato in seconda fila, assieme a Jean-Pierre Jabouille. Regazzoni si lament\u00f2 per il trattamento riservatogli dalla Williams, che aveva riservato un maggior numero di gomme da tempo per Jones. La terza fila fu monopolizzata dalla Ferrari, mentre Jacques Laffite chiuse settimo. La Ligier visse delle prove difficili, tanto che dovette acquistare al sabato, da Shadow e McLaren, delle molle pi\u00f9 dure che consentissero un maggiore carico aerodinamico sugli alettoni. La giornata fu ancora caratterizzata da tempo variabile, tanto che la pioggia arriv\u00f2 sul tracciato a venti minuti dal termine delle prove. Carlos Reutemann ebbe un'uscita di pista a oltre 200\u00a0km/h, che per\u00f2 non provoc\u00f2 conseguenze al pilota.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via prese la testa del plotone Alan Jones, seguito subito da Gilles Villeneuve; Ren\u00e9 Arnoux, partito dalla \"pole position\", venne affiancato dal compagno di scuderia Jean-Pierre Jabouille, scart\u00f2 di lato e colp\u00ec la vettura di Clay Regazzoni: sia Arnoux che il ticinese finirono fuori pista e furono costretti al ritiro poco dopo. Part\u00ec male, a causa di un problema tecnico, Jody Scheckter, che si ritrov\u00f2 nelle retrovie.\nAl termine del primo giro, dietro ai due battistrada, vi erano Jean-Pierre Jabouille, Didier Pironi, Jacques Laffite, Niki Lauda e Keke Rosberg. Quest'ultimo pass\u00f2 l'austriaco al secondo giro. Lauda, a sua volta, abbandon\u00f2 dopo 4 giri per un dolore al polso. Fu il suo nono abbandono consecutivo, record all'epoca nel mondiale di Formula 1. Nello stesso giro Laffite venne passato sia da Rosberg che Watson. Il francese, penalizzato da problemi tecnici, usc\u00ec in pochi giri dalla zona dei punti. Anche John Watson usc\u00ec dalla zona dei punti a seguito di una lunga sosta ai box. Jody Scheckter, penalizzato da una partenza negativa, era invece in grande recupero, tanto da conquistare il sesto posto al giro 10. La classifica vedeva primo Jones, seguito da Villeneuve, Jabouille, Pironi, Rosberg, Scheckter, Jarier e Laffite.\nAll'undicesimo passaggio Gilles Villeneuve affianc\u00f2 Jones all'esterno della \"Tarzan Bocht\" e lo super\u00f2, conquistando la vetta della gara. Simili sorpassi vennero compiuti da Rosberg e Scheckter ai danni di Didier Pironi tra il dodicesimo e diciassettesimo giro. Al giro 26 la frizione ferm\u00f2 Jabouille mentre Scheckter conquist\u00f2 una posizione su Rosberg. La gara del pilota della Wolf termin\u00f2 al giro 33 per un guasto al propulsore. Ora, dietro a Villeneuve a 12 secondi vi era Jones, seguito da Jody Scheckter, Pironi, Piquet, Mass e Laffite. Un giro dopo Jacques Laffite, complici il ritiro di Rosberg e il sorpasso su Mass, entr\u00f2 in zona punti. Al giro 40 il francese pass\u00f2 anche Piquet.\nAl quarantasettesimo giro Alan Jones, avvicinatosi a Villeneuve, lo attacc\u00f2 alla nuova \"chicane\": il canadese fu autore di un testacoda: l'australiano divenne primo e il ferrarista pot\u00e9 ripartire ma la sua gomma posteriore sinistra stava iniziando a sgonfiarsi. Poco dopo, Villeneuve sub\u00ec il dechappamento della ruota, ma decise di proseguire, dopo un lungo alla prima curva. Percorse quasi un intero giro su tre ruote, fino a quando la ruota posteriore sinistra si strapp\u00f2 e, trattenuta dalle tubazioni dei freni, venne trascinata a rimorchio, dietro la vettura. Villeneuve riusc\u00ec a raggiungere il suo box, ma solo per ritirarsi, dopo aver chiesto invano ai meccanici di riparargli la monoposto. Questa sua manovra venne criticata per l'eccessiva pericolosit\u00e0.\nAl giro 52 si ritir\u00f2 anche Didier Pironi, che era terzo, per la rottura di una sospensione. A pochi giri dal termine Jacky Ickx pass\u00f2 Mass, conquistando la quinta posizione; il belga mise sotto pressione anche Nelson Piquet, ma senza successo.\nAlan Jones vinse (terza volta consecutiva per l'australiano, quarta per la Williams) davanti a Scheckter, Laffite, Nelson Piquet che ottenne i primi punti della carriera, Ickx e Mass.\nRisultati.\nI risultati del gran premio furono i seguenti:\nCollegamenti esterni.\nDalla vittoria di Alan Jones alle 3 ruote di Villeneuve a Zandvoort 1979 su f1world.it/amarcord"}
{"id": "1819260", "revid": "30445", "url": "https://it.wikipedia.org/wiki?curid=1819260", "title": "Isola Mal di Ventre", "text": ""}
{"id": "1819272", "revid": "212348", "url": "https://it.wikipedia.org/wiki?curid=1819272", "title": "Roberto Luis de Deus Severo", "text": ""}
{"id": "1819274", "revid": "122315", "url": "https://it.wikipedia.org/wiki?curid=1819274", "title": "Lemuriformi", "text": ""}
{"id": "1819275", "revid": "22416", "url": "https://it.wikipedia.org/wiki?curid=1819275", "title": "San Giovanni di Sinis", "text": "San Giovanni di Sinis \u00e8 una frazione di Cabras. Si trova in Sardegna, nella parte meridionale della penisola del Sinis, lungo la strada che conduce all'antica citt\u00e0 di Tharros e pi\u00f9 a sud a capo San Marco.\nSan Giovanni di Sinis \u00e8 stato per lungo tempo un piccolo borgo di pescatori, solo recentemente, grazie all'impulso turistico della zona, ha avuto un certo sviluppo nell'edilizia.\nDal punto di vista turistico i luoghi di interesse sono la chiesa paleocristiana di San Giovanni in Sinis e la spiaggia che si estende per circa 2\u00a0km fra Funtana Meiga e Tharros."}
{"id": "1819276", "revid": "122315", "url": "https://it.wikipedia.org/wiki?curid=1819276", "title": "Lorisiformi", "text": ""}
{"id": "1819279", "revid": "122315", "url": "https://it.wikipedia.org/wiki?curid=1819279", "title": "Lorisidi", "text": ""}
{"id": "1819280", "revid": "767487", "url": "https://it.wikipedia.org/wiki?curid=1819280", "title": "Rivelazioni (film)", "text": "Rivelazioni (\"Disclosure\") \u00e8 un film del 1994, diretto da Barry Levinson e tratto dall'omonimo romanzo di Michael Crichton. \u00c8 stato commercializzato in Italia anche col titolo Rivelazioni - Sesso \u00e8 potere.\nTrama.\nTom Sanders, uomo dalla vita tranquilla, felicemente sposato e con figli, \u00e8 un capo ufficio in odore di promozione di un'importante azienda che opera nel campo delle nuove tecnologie e che si sta fondendo con un'altra multinazionale di nome Conley-White. Tutti in azienda considerano la sua nomina scontata ed approvano la sua promozione, in quanto ritenuto da tutti il pi\u00f9 meritevole per il ruolo. Tuttavia il giorno in cui Tom si aspetta la conferma ufficiale della promozione scopre che invece il ruolo \u00e8 stato dato ad una nuova assunta di nome Meredith Johnson, che, oltre ad essere il suo attuale capo, \u00e8 stata anche la sua fidanzata diversi anni prima. Messa da parte la rabbia per l'occasione mancata Tom inizia a collaborare con Meredith nel progetto per il lancio sul mercato di una nuova tecnologia.\nDurante una riunione serale Meredith tenta di sedurre Tom per cercare di riprendere la loro relazione. Inizialmente Tom sembra declinare le avances della donna; Meredith, non accettando un rifiuto, inizia a provocare sempre pi\u00f9 Sanders il quale cerca ancora, invano, di resistere; Meredith decide allora di praticargli una prolungata e profonda fellatio, cosa che fa cedere le residue inibizioni di Tom, che a quel punto pare abbandonarsi a lei. Tuttavia, proprio alla fine, poco prima che il rapporto sessuale si consumi completamente, ha un ripensamento e se ne va dalla stanza lasciando Meredith seminuda e furiosa.\nIl giorno dopo, tornato in ufficio, Tom si convince che la cosa migliore \u00e8 dimenticare l'intera vicenda ma apprende dal vice-direttore di essere stato accusato da Meredith di molestie sessuali. Tom cerca disperatamente di difendersi ma non viene creduto, oltretutto in piena fusione il presidente Bob Garvin non vuole far scoppiare lo scandalo e si schiera apertamente dalla parte di Meredith, cercando di buttare fuori prima possibile il suo amico Tom. Inoltre Meredith inizia a fargli mobbing sul lavoro, inviandogli mail offensive e non comunicandogli gli orari giusti delle riunioni, durante le quali cerca peraltro pi\u00f9 volte di metterlo in difficolt\u00e0. Tom minaccia di intentare una causa, facendo scoppiare lo scandalo, e per questo subisce le vessazioni anche dei colleghi, che temono di perdere tutti i vantaggi derivanti dalla fusione, tra cui il suo migliore amico Mark Lewyn, che a una festa lo dice anche a Susan, la moglie di Tom.\nTom e Meredith accettano di non andare in tribunale ma di ricorrere ad una mediazione privata. Tom si affida all'avvocatessa specializzata Catherine Alvarez ma le cose sembrano mettersi male per lui in quanto il diffuso pregiudizio che le molestie sessuali siano opera esclusivamente maschile rende scettico il giudice (che \u00e8 una donna); inoltre l'avvocato di Meredith punta tutto sulla rabbia di Sanders derivante dall'aver perso la promozione \"per colpa di una donna\".\nAlla fine Tom riesce a spuntarla grazie ad un nastro registrato di una segreteria telefonica, infatti al momento delle prime esplicite avances e del suo rifiuto Tom stava lasciando un messaggio nella segreteria telefonica di un amico, e in seguito, pur avendo fatto cadere il cellulare in preda all'assalto di Meredith, il contatto \u00e8 rimasto aperto registrando tutta la sequenza degli avvenimenti.\nTom viene reintegrato nel posto di lavoro con tutte le qualifiche che gli competono, ma si tratta solo di un trucco di Garvin che vuole tenersi Meredith (pi\u00f9 gradita alla compagnia con cui si sta fondendo) e licenziare Sanders. Per riuscire nel suo intento ha predisposto un piano particolarmente subdolo: cercher\u00e0 di far apparire Tom incompetente di fronte all'intera assemblea degli azionisti, mettendo in risalto i problemi riscontrati nella produzione e addebitandone la colpa a Sanders, in modo da avere la giusta causa per poterlo licenziare. Tom scopre il piano e prepara la contromossa; riesce infatti a scoprire a cosa sono dovuti i difetti di produzione.\nI problemi sono dovuti proprio alla pessima gestione di Meredith. La Johnson, infatti, non sa assolutamente niente di nozioni tecnologiche e per cercare di ottenere un bilancio aziendale migliore ha tagliato spese fondamentali reputandole inutili (per esempio ha ordinato componenti da fornitori pi\u00f9 economici ma meno affidabili, ha fatto abbassare il livello di purificazione dell'aria causando la presenza di polvere nei circuiti, ecc.). Durante l'assemblea Tom riesce a difendersi dalle accuse e a mettere in ridicolo Meredith che a questo punto viene \"scaricata\" anche dalla Conley-White.\nAlla fine, dopo il licenziamento di Meredith, il posto viene affidato a sorpresa non a Tom ma a Stephanie Kaplan, una delle poche colleghe che aveva sostenuto Tom durante la causa e che aveva creduto alla sua versione dei fatti. Tom, che non \u00e8 pi\u00f9 interessato a posizioni di potere, non \u00e8 arrabbiato per aver mancato di nuovo la promozione, inoltre riconosce il valore di Stephanie e spera di poter inaugurare con lei una florida collaborazione, come dalla stessa auspicato durante il discorso di accettazione della nomina.\nProduzione e incassi.\nIl film, uscito negli Usa nel dicembre 1994, ha incassato nelle sale poco pi\u00f9 di 83 milioni di dollari, a fronte di un budget di circa 30 milioni. Gli incassi totali mondiali ammontarono comunque di oltre 214 milioni di dollari. Le riprese si sono svolte a Seattle e negli studi di Burbank in California tra il maggio e l'agosto 1994."}
{"id": "1819284", "revid": "339392", "url": "https://it.wikipedia.org/wiki?curid=1819284", "title": "Colonialismo Italiano", "text": ""}
{"id": "1819286", "revid": "253269", "url": "https://it.wikipedia.org/wiki?curid=1819286", "title": "Episodi de La signora in giallo (settima stagione)", "text": "La settima stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 16 settembre 1990 e il 12 maggio 1991.\nUn testimone scomodo.\nSei anni fa la signora Fletcher aveva collaborato con la polizia di New York per risolvere un caso di omicidio e aveva contribuito all'arresto di Eddie Stone. Quando Stone muore durante un tentativo di evasione, sua figlia Geraldine accusa Jessica di aver incastrato suo padre con delle prove fasulle e di aver corrotto l'unico testimone per fargli giurare il falso in tribunale. Jessica non ci sta e cerca di dimostrare la propria non colpevolezza.\nI dolci sogni di Melissa.\nCadendo dalla bici, Jessica si \u00e8 rotta un braccio ma deve terminare di scrivere il suo ultimo libro, cos\u00ec chiede aiuto a Melissa Maddox, un'ingenua dattilografa che segue un corso di scrittura creativa. Melissa \u00e8 sposata con Ralph Maddox, un uomo estremamente rude che la maltratta. Quando Ralph viene accoltellato a morte, Melissa cerca di occultare il cadavere per non essere accusata del suo omicidio e chiede aiuto ad un suo compagno di corso innamorato di lei.\nFinch\u00e9 morte non vi separi.\nJessica racconta un curioso caso in cui \u00e8 stato coinvolto il suo amico Dennis Stanton: per aiutare la bella cliente Amy Sue Kriegler, Dennis ha accettato di difendere suo marito Ed, accusato dell'omicidio dell'avvocato divorzista Truman Calloway.\nUn padre, un figlio.\nPhyllis Turlow informa Jessica della morte del suo caro amico Daniel Hannigan; questi, un famoso giornalista, negli ultimi tempi era molto impegnato a difendere il fratello di Phyllis, condannato per l'omicidio di sua moglie Lydia avvenuto sedici anni prima. Hannigan stava scrivendo un libro in cui sosteneva l'innocenza dell'uomo e accusava invece il fratello della vittima, Eric Grant. Jessica decide di proseguire le ricerche dell'amico ma si convince che in realt\u00e0 neanche Grant \u00e8 l'assassino.\nTutto in famiglia.\nMentre si trova in gioielleria, Jessica nota una signora che infila una preziosa collana nella borsetta, ma quando lo riferisce al commesso, questi non sembra esserne interessato. La sera stessa la signora Fletcher si deve recare ad un ricevimento per raccogliere fondi da destinare alla campagna elettorale del suo amico Drew Borden, ma quando arriva nella villa della festa scopre che la padrona di casa Sheila Finley \u00e8 proprio la ladra della gioielleria. La situazione si complica maggiormente quando l'autista di Sheila, Rocco, viene trovato morto nel garage.\nL'irresistibile signor Wayne.\nL'aitante Wayne Bennett ha aperto una palestra a Cabot Cove e tutte le signore del luogo si mostrano molto interessate all'attivit\u00e0 fisica. Eve Simpson \u00e8 una delle pi\u00f9 fedeli frequentatrici della palestra, ma una sera trova in casa sua il cadavere di Fred Keppard, un altro cliente del centro sportivo. Lo sceriffo Metzger scopre che in passato Fred e Wayne sono stati arrestati per una truffa, cos\u00ec arresta il signor Bennett con l'accusa di omicidio, scatenando l'ira di tutte le compaesane.\nIl capro espiatorio.\nPreston Giles, l'editore che pubblic\u00f2 il primo bestseller di Jessica Fletcher, e che venne arrestato per omicidio proprio grazie all'intuito di Jessica, dopo sette anni di detenzione ottiene la libert\u00e0 condizionata. Giles si presenta nuovamente da Jessica per chiederle di tornare a pubblicare i suoi romanzi nella sua casa editrice. Jessica \u00e8 sconvolta nel rivederlo e si dimostra molto titubante nel riallacciare i rapporti con lui, tuttavia poco dopo Giles viene accusato di un altro omicidio e Jessica, stavolta convinta della sua innocenza, decide di aiutarlo.\nUn falso d'autore.\nQuando viene ritrovato un prezioso manoscritto di Mark Twain, Dennis Stanton si mostra molto perplesso in quanto l'uomo che ha effettuato la scoperta \u00e8 Lawrence Erlich, che un tempo \u00e8 stato un grande falsario. Dennis cerca di indagare a fondo la questione e ben presto si imbatte in un cadavere.\nDelitto in musica.\nJessica \u00e8 a Nashville, ospite della sua amica Patti Sue Diamond, popolare cantante blues. La donna \u00e8 molto in pena per suo marito Bobby, da tempo affetto da una grave forma di depressione e allo stesso tempo non riesce ad avere un legame solido con la figliastra Alice. Durante una festa a casa dei Diamond, i due coniugi vengono avvelenati con della stricnina e Bobby muore, cos\u00ec Jessica si mette ad indagare.\nMorte in Fa Diesis.\nVaacclav Maryska \u00e8 un brillante pianista, ma le sue mani restano bruciate durante un incendio in casa. Dennis Stanton deve occuparsi della faccenda per conto della compagnia assicurativa per cui lavora e cerca in ogni modo di annullare il pagamento dei danni a Maryska, che aveva assicurato le sue mani per dieci milioni di dollari. Dennis per\u00f2 si trova ad indagare anche sulla morte della moglie del pianista, Milena, uccisa con un colpo di pistola durante la convalescenza di Maryska.\nIl medico della famiglia.\nJessica e Seth Hazlitt stanno cenando in un famoso ristorante di Boston, quando l'uomo viene chiamato per una grave emergenza medica di cui si deve occupare. Jessica continua ad aspettarlo per diverse ore, ma Seth non ritorna e cos\u00ec si rivolge alla polizia sperando di avere notizie del suo amico. La mattina dopo Seth viene ritrovato mentre cammina a piedi in periferia e racconta di essere stato condotto l\u00ec dopo aver prestato soccorso ad un uomo nel retro del ristorante. Il tenente che si occupa delle indagini capisce che l'uomo misterioso \u00e8 il latitante Carmine Abruzzi, noto esponente di un clan mafioso.\nIndiziato di omicidio.\nDurante una festa Dennis Stanton ritrova la sua vecchia fiamma Christina Hellinger, che si sfoga con lui raccontandogli di essere in crisi con il marito Ben. Fra una chiacchiera e l'altra i due ritrovano l'antica intesa e trascorrono la notte insieme; il giorno dopo Christina viene picchiata dal marito e cos\u00ec Dennis si reca dall'uomo per un confronto, ma quando Ben viene trovato morto lui diviene il principale indiziato.\nAmbasciatore porta pena.\nBrad Hellman, uno strafottente giovanotto ben vestito, viene fermato dallo sceriffo Metzger per diverse infrazioni al codice della strada e quando il ragazzo cerca di corromperlo, lo sceriffo lo arresta. Poche ore dopo si presenta a Cabot Cove il padre di Brad, l'ambasciatore Chandler Hellman, che riesce a far rilasciare suo figlio accusando Metzger di concussione. Lo sceriffo viene sospeso dall'incarico, ma la notte stessa Brad Hellman viene ucciso.\nChi ha ucciso Jessica Fletcher?\nMarge Allen \u00e8 una grande ammiratrice di Jessica Fletcher e insieme alle sue amiche gestisce un suo fan club, i cui membri hanno una tessera identificativa che riporta tutti i dati personali della famosa scrittrice. Cos\u00ec quando Marge viene arrestata e trovano la tessera, viene presto diffusa la voce che Jessica Fletcher \u00e8 stata arrestata. La vera scrittrice per\u00f2 si reca subito nel piccolo paesino dove abita l'arzilla vecchietta per fare chiarezza e cos\u00ec conosce le sue adoranti seguaci, che le raccontano delle indagini che Marge sta svolgendo ispirandosi al suo idolo. Ben presto per\u00f2 la donna viene trovata uccisa e cos\u00ec Jessica decide di scovare l'assassino della sua fan.\nL'uomo che non esisteva.\nEdna Hayes, cara amica di Jessica dai tempi della scuola, si trova in gravi difficolt\u00e0 con l'agenzia delle imposte. Edna infatti gestisce una societ\u00e0 accusata di aver evaso al fisco oltre due milioni di dollari, ma la donna si dichiara innocente. Gli affari economici della societ\u00e0 di Edna vengono gestiti dal suo ex marito Nolan e da un contabile, Spencer Prince. Poco dopo l'arrivo di Jessica, Edna viene accusata anche di un altro crimine quando Nolan viene trovato morto; per scagionare l'amica, Jessica cerca di entrare in contatto con il signor Prince, ma ogni volta che cerca di parlargli, l'uomo le sfugge.\nUn testimone chiamato cavallo.\nJessica si trova nel Kentucky e assiste a una diatriba fra due famiglie rivali, gli Sterling e i Morgan, che sono divise per una questione riguardante i cavalli che entrambe le famiglie allevano. I capifamiglia Lamar Morgan e Randolph Sterling sono sempre in contrasto, mentre i loro figli Christie e Tod sono innamorati e non possono vivere apertamente la loro storia per via dei dissidi fra i loro genitori. Quando Lamar Morgan viene trovato morto, il sospettato principale \u00e8 ovviamente Randolph Sterling, ma Jessica non crede a questa ipotesi.\nIl ritorno di Ned.\nNed Jinks torna a Cabot Cove dopo vent'anni. L'uomo era misteriosamente sparito dopo aver commesso una grossa rapina e la sua moto era stata ritrovata fuori strada, cos\u00ec tutti lo avevano creduto morto. Ora che il reato \u00e8 caduto in prescrizione, Ned pu\u00f2 riprendere la sua vecchia vita e viene riaccolto in casa da sua figlia Bonnie, ormai adulta. Poco dopo il suo inaspettato ritorno per\u00f2 Ned viene strangolato.\nDove sei, Billy Boy?\nIl timido ventriloquo Woody Perkins diviene improvvisamente molto popolare grazie ai suoi numeri con il pupazzo Billy Boy. Un giorno per\u00f2 Billy Boy sparisce e Dennis Stanton viene incaricato di ritrovarlo; una sera riceve una strana telefonata in cui proprio il pupazzo gli dice di trovarsi nella cantina del locale in cui Woody si esibisce. Dennis si reca nel locale insieme alla sua segretaria Rhoda per verificare se davvero il pupazzo \u00e8 l\u00ec e in effetti lo trova, ma poco distante da Billy Boy giace il cadavere di Kate, la proprietaria del locale.\nUn figlio dal passato.\nIn Georgia, l'architetto Steve Landon scopre delle manovre illecite in un cantiere e minaccia di distruggerlo. Effettivamente il cantiere viene fatto saltare in aria e cos\u00ec Steve viene arrestato, allora sua madre Nancy chiede aiuto a Jessica Fletcher per scagionarlo. Jessica non conosce la signora Landon e dunque \u00e8 piuttosto stupita dalla richiesta, ma la donna le rivela che Steve \u00e8 figlio del suo defunto marito Frank Fletcher, che lei conobbe in Corea quando lavorava come infermiera per i militari.\nQuinto: non ammazzare.\nJessica \u00e8 in Pennsylvania per promuovere il suo libro e mentre sta viaggiando con il pierre della sua casa editrice, Reuben Stoltz, decide di recarsi in un villaggio Amish per acquistare una coperta fatta a mano. La loro auto per\u00f2 finisce fuori strada e allora i due vengono ospitati dai cortesi abitanti del villaggio. Jessica apprende cos\u00ec che Reuben \u00e8 stato cresciuto in quel villaggio ma ha dovuto abbandonare la comunit\u00e0 dopo aver litigato con uno degli uomini pi\u00f9 in vista, Jacob Beiler. Il giorno dopo l'arrivo di Jessica e Reuben, Jacob viene trovato morto, infilzato con un forcone e Reuben viene sospettato dell'omicidio.\nLa morte in fondo al pozzo.\nAlcuni anni fa Ellen Wicker \u00e8 stata processata per la morte di suo marito a causa di un avvelenamento, ma era riuscita a dimostrare la sua innocenza grazie all'aiuto di Jessica Fletcher. Oggi la donna si \u00e8 rifatta una vita in California, dove gestisce una locanda, ma quando uno dei suoi clienti muore avvelenato e nella dispensa viene trovata una scorta di quella stessa sostanza, Ellen viene accusata di omicidio da tutti gli abitanti della citt\u00e0, cos\u00ec chiede nuovamente aiuto alla signora Fletcher.\nUn manoscritto pericoloso.\nNick Cullhane ha riportato in un manoscritto le scottanti confidenze di un uomo d'affari e spera di pubblicarlo in modo da saldare i suoi gravi debiti di gioco. Tutti quelli citati da Nick per\u00f2 non hanno alcuna intenzione di permettere la diffusione del documento cos\u00ec cercano in ogni modo di entrarne in possesso. Cullhane allora decide di spedire il manoscritto alla sua amica Jessica Fletcher e poco dopo viene ucciso."}
{"id": "1819289", "revid": "830939", "url": "https://it.wikipedia.org/wiki?curid=1819289", "title": "Giovanna Koch", "text": "Carriera.\nSi avvicina al mondo della scrittura cinematografica frequentando i corsi tenuti dallo sceneggiatore Leo Benvenuti, debuttando al fianco di Luigi Magni nella scrittura della vita di Giuseppe Garibaldi nell'omonima serie televisiva.\nDiviene negli anni successivi conduttrice radiofonica per la Rai, dedicandosi agli spazi di approfondimento letterario."}
{"id": "1819291", "revid": "1318658", "url": "https://it.wikipedia.org/wiki?curid=1819291", "title": "Gens Manlia", "text": "I Manlii furono una \"gens\" romana patrizia, i cui membri ebbero incarichi nelle magistrature per tutta la durata della Repubblica romana. Ebbero come \"cognomen\" Capitolino, Torquato e Vulsone e, pi\u00f9 raramente, Cincinnato e Acidino.\nAlcuni membri della \"gens Manlia\":"}
{"id": "1819294", "revid": "1552438", "url": "https://it.wikipedia.org/wiki?curid=1819294", "title": "Zizinho", "text": "Tra i calciatori brasiliani pi\u00f9 forti della storia, dotato di un dribbling ubriacante e una tecnica finissima, occupa la 47\u00aa posizione nella classifica dei migliori calciatori del XX secolo pubblicata da IFFHS. Dopo aver abbandonato il calcio, visse a Niter\u00f3i, dove gli fu assegnato un lavoro per il governo locale. Mor\u00ec all'et\u00e0 di ottanta anni per un attacco di cuore. Pel\u00e9 lo consider\u00f2 il migliore calciatore della storia, un modello e di lui disse: \u00abEra un giocatore completo. Giocava a centrocampo, in attacco, segnava gol, sapeva marcare, colpire di testa e crossare\u00bb.\nRicevette durante la carriera il soprannome di \"O mestre Ziza\" (\"il maestro Ziza\").\nCarriera.\nClub.\nCresciuto nel Niter\u00f3i, Zizinho venne acquistato a soli 18 anni dal Flamengo: durante una partita di allenamento sostitu\u00ec il grande Le\u00f4nidas, segn\u00f2 due gol e convinse i dirigenti ad offrirgli un contratto. Col club \"rubro-negro\" vinse da protagonista tre campionati di Rio consecutivi, nel 1942, 1943 e 1944.\nNel 1950, prima della Coppa del Mondo dell'anno, il Flamengo lo cedette al Bangu, nonostante la sua opinione contraria. I cattivi rapporti con la nuova dirigenza, accusata di curare i propri interessi piuttosto che quelli del club, gli costarono la convocazione per i Mondiali del 1954.\nNel 1957 si accas\u00f2 al San Paolo, squadra con la quale riusc\u00ec a vincere il campionato statale e conquistare l'affetto dei tifosi.\nSi ritir\u00f2 nel 1962, dopo aver giocato con la squadra cilena dell'Audax Italiano.\nStatistiche.\nNazionale.\nCon la Nazionale di calcio del suo Paese, prese parte allo sfortunato Mondiale del 1950 organizzato in Patria. Sia la squadra che la sua stella giocarono ottimamente, tanto che la Gazzetta dello Sport tracci\u00f2 un parallelo tra Leonardo da Vinci e Zizinho, che \u00abcrea opere d'arte con i suoi piedi sulle immense tele di campo del Maracan\u00e3\u00bb. La \"Sele\u00e7\u00e3o\", per\u00f2, perse poi la partita decisiva contro l'Uruguay davanti a duecentomila spettatori in lacrime. Zizinho verr\u00e0 sempre associato all'immagine del Maracanazo. Durante il Torneo mise a segno due gol: nella partita contro la realizza il 2-0 con due reti fotocopia, dopo che la prima \u00e8 annullata dall'arbitro.\nNel 1958, l'ormai trentaseienne Zizinho venne inserito nella lista preliminare dei convocati per i Campionati Mondiali, ma lo staff tecnico prefer\u00ec poi optare per l'emergente diciassettenne Pel\u00e9.\nCon la Selezione sudamericana partecip\u00f2 a sei edizioni della Copa Am\u00e9rica (1942, 1945, 1946, 1949, 1953, 1957), competizione della quale detiene il record di marcature con 17 gol, assieme all'argentino Norberto M\u00e9ndez; \u00e8 anche il primatista di presenze, \"ex aequo\" al cileno Sergio Livingstone, con 34 partite giocate."}
{"id": "1819295", "revid": "149587", "url": "https://it.wikipedia.org/wiki?curid=1819295", "title": "Manlii", "text": ""}
{"id": "1819297", "revid": "37401", "url": "https://it.wikipedia.org/wiki?curid=1819297", "title": "Cronologia della storia antica", "text": "Nota introduttiva\nIn queste pagine il computo degli anni \u00e8 riportato secondo l'Anno Domini (estesa agli anni avanti Cristo) e quindi utilizzando il calendario solare gregoriano. La suddivisione di queste pagine di cronologia storica in cronologia della protostoria, cronologia della storia antica e cronologia del Medioevo ha solo significato metodologico per evitare la costruzione di un'unica pagina di \"Cronologia della storia del mondo\", troppo complicata, pesante ed ambiziosa da gestire; si \u00e8 scelto pertanto di dividere i periodi in base ad alcuni riferimenti storici importanti: la scoperta della scrittura in Mesopotamia ed Egitto (passaggio dalla protostoria alla storia antica) e la scoperta delle Americhe da parte degli europei (fine del Medioevo).\nLa cronologia della storia antica \u00e8 composta da questa pagina principale, suddivisa in 8 paragrafi di 500 anni, ciascuno contenente una tabella riassuntiva geografica ed una cronologia sintetica ed essenziale; ad ogni paragrafo \u00e8 collegata una pagina specifica con la cronologia estesa ed approfondita di quei 500 anni.\nLa cronologia adottata per la Mesopotamia e l'Egitto \u00e8 la cronologia media.\n3500 a.C. - 3001 a.C..\nTabella geografica.\nEurasia.\nIn questi cinque secoli, che corrispondono alla fine della tarda Et\u00e0 del rame (3500\u20133300 a.C.) ed alla Antica et\u00e0 del bronzo I (3300\u20133000 a.C.), vengono progressivamente introdotte innovazioni tecnologiche soprattutto in agricoltura con lo sviluppo della canalizzazione delle acque nell'alluvio mesopotamico e l'utilizzo dell'aratro-seminatore (apin in sumero).\nSono questi i secoli della prima rivoluzione urbana, che raggiunger\u00e0 il suo culmine dal 3500 a.C. al 3200 a.C., nella bassa Mesopotamia, nella zona di Uruk (che sostituir\u00e0 Eridu come centro egemone al termine del periodo tardo Ubaid).\nPer rivoluzione urbana s'intende il passaggio da una struttura sociale ed economica basata sul villaggio a quella basata sulla citt\u00e0. Le differenze fra i due tipi di struttura sociale si faranno sempre pi\u00f9 evidenti nel corso dello sviluppo storico e demografico. \nMentre il villaggio \u00e8 un centro abitato formato da pi\u00f9 nuclei familiari in gran parte indipendenti ed autosufficienti, con un governo di tipo tribale (consiglio degli anziani e capo tribale), la citt\u00e0 si caratterizza per una sempre pi\u00f9 marcata stratificazione sociale con i vari ceti interdipendenti fra loro e specializzati nella propria attivit\u00e0 (contadini, amministratori, sacerdoti, artigiani, scribi).\nInoltre nel villaggio la terra \u00e8 di propriet\u00e0 della famiglia che la coltiva e sono rari i passaggi di propriet\u00e0, nella citt\u00e0 si assister\u00e0 al concentrarsi della propriet\u00e0 terriera prima sulle organizzazioni templari e palatine e poi su maggiorenti cittadini, col formarsi di latifondi coltivati da personale salariato (reclutato tramite l'obbligo delle corv\u00e9e) o divenuto schiavo per debiti.\nAltre caratteristiche distintive le vedremo nel corso di queste pagine. \u00c8 comunque a questo punto necessario ricordare che il modello cittadino non sostituir\u00e0 completamente il villaggio, nemmeno nella bassa mesopotamia, e che la cultura tribale, sia legata ai villaggi agricoli che al seminomadismo pastorale, continuer\u00e0 a svilupparsi, ed, in alcune fasi storiche e nelle regioni periferiche, ad essere il modello dominante. \nIn questa prima rivoluzione urbana \u00e8 ancora presente una vasta estensione di territori incolti che separano le aree coltivate e la struttura dei canali di irrigazione, se pur complessa, non ha raggiunto la interdipendenza che vedremo pi\u00f9 avanti. \nPer questi motivi pochi saranno i motivi di attrito e di scontro fra le citt\u00e0, diversamente da quanto vedremo nella successiva ondata di urbanizzazione.\nLa rivoluzione urbana si diffonder\u00e0 dalla bassa Mesopotamia nel resto della mezzaluna fertile (pi\u00f9 lentamente in Palestina) e nelle zone limitrofe, sia tramite la costruzione di colonie o di semplici avamposti commerciali di Uruk, che attraverso gli influssi che la cultura di Uruk avr\u00e0 sulle culture confinanti (es. il sito di Arslantepe nell'alta valle dell'Eufrate). \nNella bassa mesopotamia, proprio per le esigenze della nuova amministrazione templare e palatina cittadina, vengono ideati sistemi di comunicazione e conservazione dei dati amministrativi che, passando attraverso l'uso dei sigilli a stampo e poi dei sigilli cilindrici e gli stampi su creta, arriveranno alla scoperta della scrittura cuneiforme.\nLa prima rivoluzione urbana entrer\u00e0 progressivamente in crisi prima al nord poi anche nel territorio di Uruk stessa circa dal 3000 a.C. (periodo Gemdet Nasr 3000-2900 a.C.) e nel periodo protodinastico I (2900-2750 a.C. circa). \n3000 a.C. - 2501 a.C..\nLa cronologia particolareggiata si trova alla pagina Cronologia della storia antica (3000 a.C. - 2501 a.C.) qui \u00e8 presente un breve riassunto degli eventi di questi cinque secoli con alcune date particolarmente significative.\nin questi 500 anni:\nTabella Geografica.\nEurasia.\n--Mezzaluna Fertile--\n2500 a.C. - 2001 a.C..\nLa cronologia particolareggiata si trova alla pagina Cronologia della storia antica (2500 a.C. - 2001 a.C.) qui \u00e8 presente un breve riassunto degli eventi di questi cinque secoli con alcune date particolarmente significative.\nin questi 500 anni:\nTabella Geografica.\nEuropa.\nAntica Grecia.\nPeriodo Protoelladico II in Grecia - Popolazioni protoindoeuropee (Pelasgi) (fino al 2300 a.C.)\nItalia.\nCivilt\u00e0 del Gaudo in Cilento: Necropoli di Buccino\nGran Bretagna.\nCompletamento dei Dolmen di Stonehenge\nEuropa Occidentale, Europa Centrale.\ninizio dell'Et\u00e0 del bronzo\nAsia.\nVicino Oriente.\nIn questi cinque secoli attraversiamo l'ultima parte del periodo protodinastico III (IIIa 2650a.c. - 2450a.c. e IIIb 2450a.c. - 2350a.c.) durante i quali si inaspriscono gli scontri tra le varie citt\u00e0 sumere per il controllo delle \"terre di confine\" (le ultime terre fertili non ancora coltivate). Paradigma di questi lunghi conflitti sar\u00e0 quello fra Lagash ed Umma per il territorio di Guedena, che terminer\u00e0 solo con la perdita dell'indipendenza delle due citt\u00e0, prima sotto l'impero di Lugalzagesi e poi di Sargon di Akkad. Sempre in questo periodo diviene pi\u00f9 evidente lo scontro sociale fra la massa dei contadini, poveri e pesantemente tassati e le gerarchie dominanti cittadine e templari. Molti usurpatori cercheranno giustificazione delle loro azioni di fronte al popolo, in una richiesta di giustizia da parte degli dei e si faranno promotori di editti di cancellazione dei debiti che per\u00f2 avranno solo un'efficacia temporanea non eliminando le cause dell'impoverimento della popolazione. Il tentativo dei sovrani di rendere il loro potere meno dipendente dalle gerarchie templari render\u00e0 sempre pi\u00f9 evidente lo scontro con il potere dei grandi sacerdoti, di cui \u00e8 ancora esempio paradigmatico lo storia di Lagash, dove lo scontro tra i sovrani delle I dinastia ed i grandi sacerdoti culminer\u00e0 con l'ascesa al potere del grande sacerdote di Umma, Lugalzagesi, che trov\u00f2 l'appoggio dei sacerdoti di Lagash e di molte altre citt\u00e0, che gli consent\u00ec di creare un vasto impero, anche se solo per breve periodo di 25 anni.&lt;br&gt; \nNei primi secoli di questo periodo \u00e8 da ricordare l'ulteriore grande sviluppo di due citt\u00e0 sumere Ebla e Mari, che si trovavano sulle importanti vie commerciali dirette in Siria Le due citt\u00e0 saranno in conflitto fra loro fino alla conquista di entrambe da parte di Sargon di Akkad.\nDal 2330 a.c. con l'arrivo al potere di Sargon di Akkad, assistiamo alla nascita dell'Impero di Akkad, che unificher\u00e0 tutta la mezzaluna fertile fino al 2172 a.c. quando verr\u00e0 abbattuto dalla invasione delle trib\u00f9 barbariche dei Gutei&lt;br&gt;\nI Gutei domineranno la Mesopotamia solo fino al 2119, quando verranno scacciati dalla rivolta guidata dai sovrani sumeri della citt\u00e0 di Ur che fonderanno la III dinastia di Ur, che unificher\u00e0 la bassa mesopotamia con un nuovo impero che giunger\u00e0 fino alle soglie del II millennio a.c., perdendo progressivamente potere, fino alla caduta di Ur conquistata dal sovrano della citt\u00e0 di Isin, appoggiato dalla confederazione dell'Elam, nel 2004 a.c.\nAsia centrale ed Asia Orientale.\nAddomesticamento del bue, del cammello, del cavallo, del Bufalo d'acqua e della Gallina\n2000 a.C. - 1501 a.C..\nLa cronologia particolareggiata si trova alla pagina Cronologia della storia antica (2000 a.C. - 1501 a.C.) qui \u00e8 presente un breve riassunto degli eventi di questi cinque secoli con alcune date particolarmente significative.\nin questi 500 anni:\nTabella geografica.\nAfrica.\nAntico Egitto.\nsi sviluppa e conclude il periodo storico detto Medio Regno dell'Egitto (2055 a.C. - 1790 a.C.; dinastie XI, XII) che sar\u00e0 seguito da una lunga fase di disordine istituzionale detta Secondo periodo intermedio dell'Egitto (1790 a.C. - 1540 a.C.; dinastie XIII, XIV, XV, XVI, XVII). Nel 1720 a.C. circa inizio delle invasioni Hyksos in Egitto (popoli Semiti che introducono in Egitto l'uso del cavallo, del carro da guerra, del bronzo e nuove armi). Negli ultimi anni di questo periodo l'Egitto entra nella sua fase storica di nuova espansione detta Nuovo Regno dal 1530 a.C. al 1080 a.C.(XVIII - XX dinastia).\nNubia.\nNel sud, in Nubia si consolida il regno di Kush che nel 1700 a.C. annett\u00e9 un'intera area situata all'incirca presso le attuali citt\u00e0 di Dongola e di Atbara nell'odierno Sudan.\nAsia.\nVicino Oriente.\nMesopotamia e Assiria\n1500 a.C. - 1001 a.C..\nLa cronologia particolareggiata si trova alla pagina Cronologia della storia antica (1500 a.C. - 1001 a.C.) qui \u00e8 presente un breve riassunto degli eventi di questi cinque secoli con alcune date particolarmente significative.\nin questi 500 anni:\nTabella geografica.\nIn questi 500 anni:\nda sottolineare il periodo attorno al 1200 a.C. con la cosiddetta invasione dei popoli del Mare che porter\u00e0 notevoli conseguenza politiche sia nel vicino oriente che in Grecia che nel Nordafrica.\nAfrica.\nAntico Egitto.\nIn questi anni \u00e8 compreso tutto il periodo della storia egizia detto Nuovo Regno che va dal 1530 a.C. al 1080 a.C. e comprende le dinastie XVIII, XIX e XX secondo la cronologia di Manetone. I faraoni pi\u00f9 importanti di questo periodo saranno: Thutmose III che il 1457 a.C., 16 aprile, vinse la I Battaglia di Megiddo; 1355 a.C. Amenhotep IV (Akhenaton) detto il faraone eretico per la riforma religiosa che tent\u00f2 di attuare; 1342 a.C. - Ankhtkheperura (Merit-Aton, Nefertiti?); 1335 a.C. Tutankhamon (Rathotis); 1290 a.C. - Seti (Sethos); 1278 a.C.Ramesse II (Ramsete II).\nEuropa.\nEuropa centrale, Europa settentrionale.\nInizio della Cultura dei campi di urne dal 1400 a.C. circa\n1000 a.C. - 501 a.C..\nLa cronologia particolareggiata si trova alla pagina Cronologia della storia antica (1000 a.C. - 501 a.C.) qui \u00e8 presente un riassunto degli eventi di questi cinque secoli con alcune date particolarmente significative.\nIn questi 500 anni:\n500 a.C. - 1 a.C..\nLa cronologia particolareggiata si trova alla pagina Cronologia della storia antica (500 a.C. - 1 a.C.) qui \u00e8 presente un riassunto degli eventi di questi cinque secoli con alcune date particolarmente significative.\nCronologia sintetica.\nIn questi 500 anni:"}
{"id": "1819301", "revid": "66387", "url": "https://it.wikipedia.org/wiki?curid=1819301", "title": "Triplice Alleanza (1882)", "text": ""}
{"id": "1819303", "revid": "767487", "url": "https://it.wikipedia.org/wiki?curid=1819303", "title": "100% Pure Love", "text": "100% Pure Love \u00e8 un singolo della cantante statunitense Crystal Waters.\nLa canzone, scritta da Crystal Waters, Teddy Douglas, Jay Steinhours e Tommy Davis e prodotta dagli stessi Steinhours e Douglas, era contenuta nell'album \"Storytellers\"."}
{"id": "1819305", "revid": "599013", "url": "https://it.wikipedia.org/wiki?curid=1819305", "title": "Ian Taylor", "text": "Carriera.\nHa giocato nella prima divisione inglese."}
{"id": "1819309", "revid": "376441", "url": "https://it.wikipedia.org/wiki?curid=1819309", "title": "Riserva naturale regionale Sorgenti del Fiume Vera", "text": "La Riserva Naturale Regionale Sorgenti del Fiume Vera (in passato nota come parco territoriale attrezzato delle sorgenti del Fiume Vera) \u00e8 un'area naturale protetta di circa 30 ettari praticamente attigua al centro abitato di Tempera, frazione dell'Aquila. L'area \u00e8 stata costituita nel 1983 come parco territoriale attrezzato e ha assunto l'attuale denominazione nel 2004. \u00c8 gestita dal Comune dell'Aquila.\nAmbiente.\nFlora.\n\u00c9 presente, per quanto riguarda la flora, specialmente il pioppo nero e salici di varie specie (soprattutto \"Salix alba\"), oltre a un lussureggiante sottobosco con equiseto dei campi e farfaraccio maggiore. Abbondano anche cespugli di biancospino e prugnolo.\nFauna.\nPer quanto riguarda la fauna, sono osservabili soprattutto uccelli come la ballerina bianca, la ballerina gialla, il rampichino comune, il pigliamosche, il codirosso e il picchio verde. Ovviamente non mancano mammiferi come le faine e la volpe rossa. Nelle chiare e limpide acque, habitat naturale soprattutto di trote, \u00e8 stato scoperto un raro insetto appartenente all'ordine dei Plecotteri (Taeniopteryx mercuryi).\nAccessi.\n\u00c8 presente un suggestivo percorso pedonale e ciclabile ben curato che dal paese porta direttamente alle sorgenti, risalendo il corso del fiume.\nStoria.\nTempera.\nTempera nel passato ha tratto la sua ricchezza dalle acque del fiume Vera, che scorre proprio all'interno del paese, sviluppando attivit\u00e0 economiche un tempo molto redditizie. Si possono ammirare ancora oggi tre mulini ad acqua, di cui uno ancora funzionante, una rameria e i ruderi di una cartiera, situata proprio nei pressi delle sorgenti del Vera, dove veniva prodotta anche filigrana di ottima qualit\u00e0. Era presente anche un pastificio.\nEffetti del terremoto dell'Aquila del 2009 sulle sorgenti del Vera.\nSi \u00e8 registrato uno spostamento e un abbassamento della falda acquifera; la portata d'acqua della sorgente pi\u00f9 elevata, sita all'interno di una piccola grotta, dopo l'evento \u00e8 sensibilmente diminuita. Gravissimi i danni alla rameria, al mulino di Via delle Mole e al mulino Gasbarri (quello funzionante) che \u00e8 parzialmente crollato."}
{"id": "1819314", "revid": "47767", "url": "https://it.wikipedia.org/wiki?curid=1819314", "title": "Sesquialtera", "text": "La sesquialtera \u00e8 un particolare registro dell'organo.\nStruttura.\nLa sesquialtera \u00e8 un registro di mutazione composta fra i pi\u00f9 antichi presenti sull'organo, formato solitamente da due file di canne di tipo principale. Alcuni organari, tuttavia, lo realizzano utilizzando anche canne di tipo pi\u00f9 largo. La sua presenza \u00e8 attestata, per la prima volta, su strumenti tedeschi e olandesi nel XVI secolo.\nIl suo nome deriva dalla contrazione della frase latina \"sexta quintae altera\" (\"l'altra [nota] [\u00e8] la sesta della quinta\"). Le sue canne, infatti, sono intonate una quinta e una terza sopra il suono fondamentale, in genere nella misura della duodecima e della decimasettima. In strumenti particolarmente grandi esistono anche sesquialtere che producono intervalli di decimanona, vigesimasecunda e di vigesimaquarta dal suono fondamentale.\nIl suono prodotto \u00e8 particolarmente squillante, adatto per parti solistiche di soprano. Il suo utilizzo nella tessiture di basso \u00e8 sconsigliato, in quanto gli armonici sarebbero facilmente distinguibili, producendo un effetto sgradevole."}
{"id": "1819317", "revid": "729019", "url": "https://it.wikipedia.org/wiki?curid=1819317", "title": "Stoney Creek", "text": "Stoney Creek \u00e8 una comunit\u00e0 della provincia dell'Ontario in Canada. Un tempo \u00e8 stata una municipalit\u00e0 che, dopo la fusione nella provincia avvenuta nel 2001, \u00e8 diventata parte della citt\u00e0 di Hamilton.\nGeografia e popolazione.\nLa comunit\u00e0 di Stoney Creek \u00e8 situata lungo il litorale sud della parte occidentale del lago Ontario, esattamente ad est di Hamilton (questo ovviamente prima della fusione). Nel grande lago sfocia il principale corso d'acqua di Stoney Creek come molti altri fiumi minori. L'area storica, conosciuta come \"Old Town\" (citt\u00e0 vecchia), si trova al di sotto della Scarpata del Niagara. Nel 1974 la citt\u00e0 vecchia di Stoney Creek si era fusa con la giurisdizione di Saltfleet. Infine, nel 1984, Stoney Creek \u00e8 diventata una citt\u00e0.\nSebbene vi fu un'esplosione demografica, in particolare tra il 1970 ed il 1980 nella parte inferiore della citt\u00e0 e tra il 1990 ed il 2000 nella zona montuosa ad ovest, la maggior parte della zona di Stoney Creek rimane tuttora dedita all'agricoltura. Le comunit\u00e0 di Elfrida, Fruitland, Tapleytown, Tweedside, Vinemount, e Winona costituiscono un promemoria dell'alleanza agricola di Stoney Creek con il territorio di Saltfleet.\nCome detto in precedenza Stoney Creek perse il suo status indipendente nel 2001 quando il Governo Provinciale un\u00ec formalmente Stoney Creek, Ancaster, Glanbrook, Dundas, Flamborough e Hamilton nella nuova citt\u00e0 di Hamilton, trasformando il municipio di Stoney Creek costato diversi milioni di dollari nella Biblioteca Pubblica di Hamilton.\nSecondo il censimento del 2001 la popolazione di Stoney Creek era di 57.327 abitanti, cresciuta del 5,5 per cento dal precedente censimento del 1996. I ragazzi sotto i 14 anni costituiscono il 19,4% mentre i pensionati ammontano al 12,6% del totale. Circa il 25,95% (pi\u00f9 o meno un quarto) della popolazione \u00e8 nato all'estero. Il censimento ha inoltre evidenziato che Stoney Creek \u00e8 formata per il 92,72% da bianchi di etnia europea, (dei quali il 55% provenienti dall'arcipelago britannico, il 16% di italiani, 21% di croati, polacchi, serbi, ucraini ecc.), il 3,0% di asiatici del sud, l'1,0% di neri, l'1,0% di razza mista, lo 0,6% di cinesi. Con l'ultimo censimento disponibile del 2006, la popolazione di Stoney Creek \u00e8 salita a 60.292 persone.\nReligioni.\nIl censimento del 2001 riporta la seguente composizione religiosa della popolazione di Stoney Creek"}
{"id": "1819327", "revid": "125773987", "url": "https://it.wikipedia.org/wiki?curid=1819327", "title": "L'ultimo appello", "text": "L'ultimo appello (\"The Chamber\") \u00e8 un film del 1996 diretto da James Foley, con Chris O'Donnell, Gene Hackman e Faye Dunaway.\n\u00c8 tratto dal romanzo \"L'appello\" (1994) di John Grisham.\nTrama.\nSam Cayhall, un ex militante del gruppo razzista del Ku Klux Klan \u00e8 in attesa di essere giustiziato per l'omicidio di due bambini avvenuto nel 1967, durante un attentato dinamitardo al loro padre, un attivista dei diritti civili. Ad un mese dall'esecuzione Sam riceve la visita a sorpresa del giovane avvocato Adam Hall, suo nipote; questi, a dispetto delle oggettive difficolt\u00e0, tenter\u00e0 di salvarlo. Adam trova i nomi degli altri esecutori del delitto, e in cambio chiede al governatore McAllister la sospensione dell'esecuzione di suo nonno. Per\u00f2 McAllister non ne vuole saperne e Cayhall viene giustiziato nella camera a gas."}
{"id": "1819328", "revid": "1318658", "url": "https://it.wikipedia.org/wiki?curid=1819328", "title": "Destination Calabria", "text": "Destination Calabria \u00e8 una canzone del produttore italiano Alex Gaudino, con la parte vocale eseguita dalla cantante statunitense Crystal Waters.\nLa canzone \u00e8 un mash up che unisce la parte strumentale del brano \"Calabria\" di Rune RK e i vocalizzi di Crystal Waters da \"Destination Unknown\", brano sempre prodotto da Gaudino, entrambi del 2003. Il brano \u00e8 stato pubblicato come vinile il 4 dicembre 2006, e come CD il 19 marzo 2007 dalla Ministry of Sound.\nVideo musicale.\nNatasha Payne Jessica Fox"}
{"id": "1819330", "revid": "767487", "url": "https://it.wikipedia.org/wiki?curid=1819330", "title": "Il tempo delle mele 2", "text": "Il tempo delle mele 2 (\"La boum 2\") \u00e8 un film del 1982 diretto da Claude Pinoteau.\nSi tratta del seguito di \"Il tempo delle mele\" del 1980.\nTrama.\nDue anni dopo le vicende del primo film, Vic quasi sedicenne, si trova con il un nuovo partner, Philippe, e i genitori nuovamente in crisi.\nTorna in auge Poupette, l'arzilla bisnonna di Vic, nel ruolo di consigliera e conciliatrice, la quale a sua volta decide di convolare a nozze con il suo coetaneo Jean-Louis, appena rimasto vedovo, salvo per\u00f2 declinare all'ultimo momento.\nVic e Philippe hanno numerose discussioni e una temporanea separazione che li porta a uscire con terzi per poi tornare di nuovo insieme.\nProduzione.\nRiprese.\nAlcune delle \"location\" utilizzate per girare le scene del film sono:\nColonna sonora.\nLa colonna sonora del film, che nella precedente pellicola era rappresentata dalla nota canzone \"Reality\" di Richard Sanderson, in questo caso \u00e8 stata curata dai Cook da Books; la canzone rappresentativa di questo capitolo \u00e8 \"Your Eyes\"."}
{"id": "1819332", "revid": "1573940", "url": "https://it.wikipedia.org/wiki?curid=1819332", "title": "Medha sukta", "text": "Il Medha sukta (IAST: \u1e42\u00e9dh\u0101 sukta) \u00e8 un inno dedicato a Sarasvat\u012b, .\nComincia con \"medhan devi jushamanana agaath vishvasi bhatra...mayi suryo brajo dadhatu\". "}
{"id": "1819333", "revid": "1788047", "url": "https://it.wikipedia.org/wiki?curid=1819333", "title": "Monte Gentile", "text": "Monte Gentile \u00e8 una localit\u00e0 situata su un'altura di 580 nel comune di Ariccia, in provincia di Roma, nell'area dei Castelli Romani.\nA Monte Gentile sono stati rinvenuti i resti della \"Villa di Aulo Vitellio Germanico\", di cui attualmente \u00e8 in luce solo una piccolissima porzione: questa villa probabilmente venne inglobata dall'imperatore Tito Flavio Domiziano (81-96) nella sua villa imperiale, che abbracciava tutta la zona attorno al Lago Albano.\nOggi Monte Gentile \u00e8 una localit\u00e0 contraddistinta dalle numerose abitazioni signorili immerse nel verde dell'antica \"Silva Nemorense\". In prossimit\u00e0 di Monte Gentile si verifica la singolare illusione ottica della \"salita che va in discesa\".\nNel 2010 Montegentile diventa un importante centro di scambi delle comunit\u00e0 contadine dei Castelli Romani e nel Lazio di prodotti della terra a Km0, dal produttore al consumatore, attraverso il Mercato Contadino dei Castelli Romani organizzato settimanalmente ogni mercoledi', sabato e domenica dalle 8:30 alle 13:30."}
{"id": "1819334", "revid": "486946", "url": "https://it.wikipedia.org/wiki?curid=1819334", "title": "Santissimo Redentore e San Alfonso in Via Merulana (titolo cardinalizio)", "text": ""}
{"id": "1819335", "revid": "2033069", "url": "https://it.wikipedia.org/wiki?curid=1819335", "title": "Vanished", "text": "Vanished \u00e8 una serie televisiva serializzata statunitense di soli 13 episodi prodotta dalla Twentieth Century Fox. Ha debuttato negli Stati Uniti il 21 agosto 2006 su Fox e l'ultima puntata \u00e8 andata in onda il 12 febbraio 2007. Ambientato ad Atlanta (Georgia), il serial inizia con l'improvvisa scomparsa della moglie del senatore della Georgia, Jeffrey Collins, che presto si rivela essere parte di una pi\u00f9 ampia cospirazione. La famiglia della donna scomparsa, una coppia di agenti dell'FBI, una giornalista televisiva e il suo cameraman (nonch\u00e9 amante), vengono tutti coinvolti in un mistero che si evolve gradualmente e che ha delle sfumature politiche e religiose.\nIn Italia, la prima e unica stagione \u00e8 stata trasmessa in prima visione assoluta dall'11 giugno 2008 al 25 luglio 2008 su Italia 1.\nLa serie \u00e8 stata creata da Josh Berman, autore di \"CSI - Scena del crimine\", e i suoi produttori esecutivi sono Mimi Leder, che ne \u00e8 anche regista, e Paul Redford.\nIl 26 ottobre 2006, la rivista statunitense USA Today ha riferito che i 22 episodi previsti per la serie sarebbero stati ridotti a 13 L'arco narrativo della ricerca di Sara Collins doveva essere conclusa, lasciando in sospeso il mistero di una pi\u00f9 ampia cospirazione nel caso la serie fosse stata prolungata. Il 16 novembre 2006, l'emittente televisiva statunitense Fox ha confermato che la serie sarebbe terminata con un episodio finale da trasmettere in dicembre.\nL'8 dicembre 2006, l'episodio finale di \"Vanished\" \u00e8 apparso on-line. Al team di produzione fu detto, alcuni mesi prima che la trasmissione della serie fosse interrotta, di svelare almeno il destino di Sara entro il tredicesimo episodio, ma tutte le altre vicende sono rimaste irrisolte.\nSecondo quanto riportato dalla giornalista Kristin dos Santos sul sito E! Online il 23 luglio 2007, il mistero di \"Vanished\" si sarebbe potuto risolvere durante la terza stagione della serie televisiva \"Bones\". Lo sciopero della \"Writers Guild of America\" del 2007-2008 ne ha tuttavia accorciato la stagione e la conclusione non \u00e8 mai stata sviluppata.\nPolitici fittizi.\nAltri politici.\n\"Quella che segue \u00e8 la lista di politici che morirono mentre erano in carica a causa di un incidente aereo.\""}
{"id": "1819339", "revid": "83531", "url": "https://it.wikipedia.org/wiki?curid=1819339", "title": "Gran Premio d'Italia 1979", "text": "Il Gran Premio d'Italia 1979 \u00e8 stata la tredicesima prova della stagione 1979 del Campionato mondiale di Formula 1. Si \u00e8 corsa domenica 9 settembre 1979 sul Circuito di Monza. La gara \u00e8 stata vinta dal sudafricano Jody Scheckter su Ferrari; per il vincitore si tratt\u00f2 del decimo ed ultimo successo in carriera. Ha preceduto sul traguardo il canadese Gilles Villeneuve anch'egli su Ferrari e lo svizzero Clay Regazzoni su Williams-Ford Cosworth.\nIn forza di questi risultati Jody Scheckter si laure\u00f2 per la prima, e unica, volta campione del mondo piloti e la Scuderia Ferrari si aggiudic\u00f2 per la sesta volta la Coppa Costruttori. Il Gran Premio d'Italia venne premiato, per la prima volta, col \"Race Promoters' Trophy\", quale gran premio meglio organizzato nella stagione.\nVigilia.\nControversie.\nIl 26 ottobre 1978 l'Automobile Club di Bologna annunci\u00f2 l'accordo con Bernie Ecclestone, capo della FOCA, per la disputa di un Gran Premio sul Circuito di Imola, per tre stagioni. L'annuncio venne criticato dall'ACI, che si considerava l'unico soggetto intitolato per chiudere un tale accordo, cos\u00ec come dalla Commissione Sportiva Internazionale, unico ente predisposto per l'omologazione dei circuiti. Ecclestone giustific\u00f2 la scelta, che avrebbe eliminato il Circuito di Monza dal calendario, non essendo previsti due Gran Premi in Italia, con la scarsa qualit\u00e0 delle strutture del tracciato brianzolo e dalla mancata progettazione dei lavori richiesti. L'altro circuito in cui era possibile organizzare un Gran Premio, quello del Mugello non aveva una pista considerata larga a sufficienza.\nLa pista di Imola, per\u00f2, non era ancora un tracciato permanente e mancava di omologazione. La CSI inoltre comunic\u00f2 che la scelta definitiva della sede sarebbe spettata all'ACI. Poco dopo l'annuncio un gruppo di cittadini imolesi propose un esposto alla Procura della Repubblica di Bologna contro la trasformazione del tracciato in un circuito permanente.\nIl presidente dell'ACI, Filippo Carpi de Resmini, ribad\u00ec la scelta del suo ente per far disputare il Gran Premio a Monza, accusando Ecclestone di voler gestire in proprio il Gran Premio d'Italia. Il 2 dicembre venne inaugurato il Circuito di Imola nella sua configurazione permanente; il presidente dell'AC Bologna, Giancarlo Jovi, afferm\u00f2 la volont\u00e0 di rispettare il contratto firmato con la FOCA e la volont\u00e0 di ospitare un Gran Premio valido per il mondiale, anche senza l'intitolazione di Gran Premio d'Italia. Venne poi ipotizzata la possibilit\u00e0 che in uno dei due autodromi potesse essere organizzata una gara non valida per il campionato.\nIl 13 aprile 1979 vi fu un accordo per tenere il Gran Premio d'Italia a Monza e svolgere una gara fuori campionato a Imola, che a sua volta, avrebbe ospitato il Gran Premio nazionale nel . L'accordo venne criticato dall'AC Firenze, che avrebbe voluto l'inserimento anche dell'Autodromo del Mugello nell'alternanza fra circuiti e dalla Commissione Sportiva Automobilistica Italiana, che si considerava l'unico ente intitolato per la scelta e che appoggi\u00f2 la proposta dell'AC Firenze. Questa possibile alternanza a tre circuiti venne bocciata dalla FOCA.\nIl 28 giugno Bernie Ecclestone visit\u00f2 l'Autodromo Nazionale di Monza e dette il benestare alle modifiche proposte dagli organizzatori al fine di rendere pi\u00f9 sicura la pista. Ci\u00f2 permise di confermare la disputa del Gran Premio d'Italia sulla pista brianzola. L'Autodromo Nazionale di Monza venne visitato a luglio dal delegato tecnico della FISA Robert Langford, che ne conferm\u00f2 l'omologazione per tre anni. Ci\u00f2 garantiva definitivamente la possibilit\u00e0 di disputare il Gran Premio d'Italia sul circuito monzese.\nIn agosto venne raggiunto l'accordo definitivo tra la FOCA e gli organizzatori di Imola per lo svolgimento del Gran Premio non valido per il campionato, da tenersi la settimana successiva a quello d'Italia.\nLa decisione degli organizzatori di non consentire agli spettatori di erigere delle tribune provvisorie dal quale poter vedere il Gran Premio provoc\u00f2 delle forti proteste, tanto che alcuni spettatori minacciarono di boicottare la corsa con il lancio di bottiglie sulla pista. Vi fu anche una telefonata anonima che annunciava la presenza di un ordigno in Autodromo.\nSviluppi futuri.\nIn una conferenza stampa tenuta a Monza dal presidente della FISA Jean-Marie Balestre, anche a nome della FOCA, venne annunciato che tutti i gran premi svolti nel 1979 erano stati confermati anche per il 1980, e che la Federazione aveva accettato le richieste provenienti dal Messico e da Las Vegas per la tenuta di due nuovi gran premi. Per il 1980 si era inoltre deciso di modificare il sistema degli scarti per il calcolo della classifica piloti: sarebbero stati validi i 5 migliori risultati di ogni met\u00e0 stagione. Si decise di concedere due sessioni di prove libere di un'ora e mezza al mattino nei due giorni precedenti al gran premio, con prove ufficiali di un'ora al pomeriggio, per ciascuna giornata. Infine la FISA annunci\u00f2 la tenuta di un congresso tra il 15 e 20 ottobre nel quale stabilire le regole in merito ai motori, stante la presa di posizione della \"Bpica\" (l'associazione che legava i costruttori di automobili) che si era definita contraria a ogni limitazione dei motori turbo o a V12.\nLa Renault annunci\u00f2 la riconferma, anche per la stagione , dei suoi piloti Ren\u00e9 Arnoux e Jean-Pierre Jabouille. Vincenzo Osella indic\u00f2 la volont\u00e0 di esordire con la sua Osella Corse nel mondiale di F1 dalla stagione 1980. Quale pilota si prospett\u00f2 l'impiego di Clay Regazzoni. La casa torinese si affid\u00f2 agli pneumatici Goodyear, anche se era stata inizialmente avvicinata alla Pirelli.\nAnalisi per il campionato piloti.\nIl regolamento del campionato prevedeva che valessero solo i migliori quattro risultati delle ultime 8 gare del campionato. Per tale ragione, matematicamente, solo Jody Scheckter (a 44 punti), Jacques Laffite (a 36) e Gilles Villeneuve (a 32) potevano ancora aggiudicarsi il titolo piloti. Alan Jones, che aveva due punti pi\u00f9 del canadese, aveva per\u00f2 gi\u00e0 ottenuto trenta punti nella seconda parte del campionato, sui 36 massimi teoricamente disponibili: essendo staccato di 10 punti dal leader del campionato, Scheckter, era matematicamente escluso dalla lotta per l'iride. Stesso discorso per Clay Regazzoni: il ticinese, avendo ottenuto solo 6 punti nella prima fase, avrebbe potuto chiudere il mondiale a non pi\u00f9 di 42 punti.\nJody Scheckter si sarebbe aggiudicato il titolo se avesse vinto e Jacques Laffite non fosse giunto secondo. In tal caso infatti il sudafricano sarebbe andato a 51 punti (ai 44 punti sarebbero stati aggiunti 9 punti ma sarebbero stati scartati i due punti ottenuti a Silverstone), mentre Laffite, se fosse giunto terzo sarebbe salito a 40 punti, ma al termine della stagione, anche se avesse vinto le due restanti gare, avrebbe ottenuto solo 50 punti validi, dovendo scartare, in quel caso, otto punti, ovvero due dei terzi posti ottenuti. Se il sudafricano fosse giunto secondo invece sarebbe salito a 48 punti (ai 44 punti si sarebbero aggiunti 6 ma sarebbe sempre stato scartato il risultato di Silverstone), mentre Laffite avrebbe potuto ancora chiudere a 50, indipendentemente dal risultato di Monza.\nAnalisi per il campionato costruttori.\nA differenza della classifica per i piloti quella per la Coppa Costruttori non prevedeva scarti, ma sommava i punti ottenuti dalle migliori due vetture che fossero giunte al traguardo. La Scuderia Ferrari, alla vigilia della gara, guidava la classifica con diciannove punti di margine sulla Ligier, 22 sulla Williams e 43 sulla Lotus, con ancora un massimo di 45 punti da conquistare per ciascuna scuderia.\nLa casa di Maranello, per aggiudicarsi per la sesta volta la Coppa Costruttori, doveva conquistare nella gara di Monza un margine di 30 punti sulla Ligier, 31 sulla Williams (visto che la casa britannica avrebbe potuto ancora superare coi piazzamenti la casa italiana a parit\u00e0 di punti) e manterne almeno 30 in pi\u00f9 della Lotus.\nIn caso di doppietta la Ferrari sarebbe passata a 95 punti; la Ligier non avrebbe dovuto conquistare pi\u00f9 di quattro punti, la Williams non avrebbe dovuto conquistarne pi\u00f9 di 6, mentre la Lotus sarebbero stata matematicamente impossibilitata a raggiungere in classifica la Ferrari se la casa italiana avesse ottenuto un primo o un secondo posto, indipendentemente dal risultato dell'altra vettura di Maranello.\nCon un primo e un terzo posto la Ferrari sarebbe passata a 93 punti, in tal caso la Ligier non avrebbe dovuto fare pi\u00f9 di due punti e la Williams non pi\u00f9 di quattro. Se la Ferrari avesse vinto e ottenuto un quarto o un quinto posto Ligier e Williams avrebbero dovuto conquistare un punto in meno, a scalare, rispetto l'ipotesi precedente.\nSe la Ferrari non avesse vinto, oppure se avesse vinto e l'altra monoposto fosse giunta sesta o peggio, avrebbe ottenuto non pi\u00f9 di dieci punti, cosa che non avrebbe eliminato matematicamente la Ligier.\nAspetti tecnici.\nVenne ampliata la zona dei parcheggi sul retro del \"paddock\" e vennero costruiti nuovi box. La corsia dei box stessa venne ampliata a 11 metri di larghezza, contro i 9 precedenti. Sul rettilineo di partenza, onde evitare possibili imbottigliamenti al via, come accaduto nel tragico Gran Premio d'Italia 1978, dovuti al taglio da parte dei piloti della linea bianca che delimitava il tracciato, vennero inseriti nell'asfalto dei piccoli coni di gomma. Nel regolamento della gara venne anche stabilito che chi avesse superato la linea sarebbe stato penalizzato di un minuto. Vennero poi ampliate parti della pista, come la prima \"chicane\", e molte vie di fuga, sia alla \"Curva Grande\" che alle \"Lesmo\". Nei punti pi\u00f9 pericolosi vennero anche sistemate della barriere fatte con gli pneumatici, per meglio assorbire gli eventuali impatti delle vetture contro il \"guardrail\". Vennero infine abbattute delle piante alla \"Ascari\" per garantire maggiore visibilit\u00e0 e la stessa banchina venne arretrata.\nLe modifiche al tracciato vennero giudicate positivamente dai piloti: Clay Regazzoni, nel corso di alcuni test della Goodyear effettuati a met\u00e0 agosto, afferm\u00f2 che la pista risultava pi\u00f9 aperta e paddock e box pi\u00f9 adeguati. Il ticinese, come Alan Jones, sollev\u00f2 perplessit\u00e0 solo sull'altezza dei cordoli alla \"Seconda di Lesmo\".\nLa Wolf utilizz\u00f2 il modello WR8, mentre la Brabham present\u00f2 ancora delle vetture motorizzate dall'Alfa Romeo. Il pilota messicano H\u00e9ctor Rebaque, che fino a quel momento aveva utilizzato per la sua scuderia una Lotus 79, fece esordire la vettura che portava il suo nome, la Rebaque HR100, costruita con l'appoggio della Penske. La Ferrari forn\u00ec a entrambi i piloti sia la vecchia che la nuova versione della 312 T4.\nAspetti sportivi.\nSi rivide, dopo quattro gare d'assenza, l'Alfa Romeo, che iscrisse due vetture: il nuovo modello 179 per Bruno Giacomelli e il vecchio 177 per Vittorio Brambilla, che tornava alle gare dopo un anno dall'incidente del 1978, avvenuto proprio a Monza. Purtroppo gi\u00e0 i tempi nelle qualifiche dii ben oltre 3 secondi pi\u00f9 alti dalle prime file mostrarono la poca competitivit\u00e0 tecnologica di entrambe le monoposto milanesi All'Ensign fu il turno dello svizzero Marc Surer, all'esordio in Formula 1, ancora in lotta nel campionato di Formula 2.\nI prezzi dei biglietti per assistere alla gara andavano dalle 50.000 lire per la Tribuna Centrale alle 7.000 per il prato.\nQualifiche.\nResoconto.\nNella prima giornata di prove ufficiali il pi\u00f9 rapido fu Ren\u00e9 Arnoux su Renault, che chiuse in 1'34\"70, tempo di ben tre secondi e un decimo pi\u00f9 basso di quello fatto segnare da Mario Andretti nel 1978, e di quasi un secondo e mezzo inferiore a quello di Gilles Villeneuve (1'36\"1), ottenuto nelle prove effettuate la settimana precedente il gran premio. Il francese precedette Alan Jones di due decimi. Terzo, molto vicino a Jones, chiuse Villeneuve. Il leader della classifica mondiale, Jody Scheckter, chiuse col quinto tempo, mentre Jacques Laffite, suo principale inseguitore, era solo decimo. Le Ferrari riscontrarono per\u00f2 un degrado eccessivo delle \"minigonne\" dovuto all'asfalto particolarmente abrasivo del circuito. H\u00e9ctor Rebaque, che faceva debuttare la sua vettura, non pot\u00e9 prendere parte alle prove per un problema di messa a punto.\nAl sabato Arnoux venne battuto dal compagno di scuderia Jean-Pierre Jabouille che chiuse in 1'34\"580, ottenendo cos\u00ec la quarta \"pole position\" nel mondiale. Arnoux complet\u00f2 la prima fila tutta per la Renault. Jody Scheckter conquist\u00f2 il terzo tempo, precedendo Jones di meno di un decimo. Gli altri due piloti di Ferrari e Williams, Villeneuve e Regazzoni, ottennero la terza fila. Jacques Laffite fu settimo. Arnoux ruppe un motore, mentre Jabouille usc\u00ec all\"'Ascari\" e distrusse parzialmente la sua vettura, tanto da dover utilizzare il muletto per la gara. Elio De Angelis ruppe un semisasse sulla sua Shadow e fu costretto a utilizzare la vettura del suo compagno di scuderia Jan Lammers. De Angelis ottenne l'ultimo tempo valido per partecipare al gran premio, anche se inizialmente, tale tempo era stato attribuito al suo compagno di scuderia.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nPoco prima del giro di ricognizione i meccanici della Ferrari si accorsero di una perdita di liquido dall'impianto frenante della vettura di Jody Scheckter: decisero perci\u00f2 di cambiare un \"caliper\" difettoso.\nJody Scheckter conquist\u00f2 subito il comando seguito da Ren\u00e9 Arnoux, Gilles Villeneuve, Jacques Laffite (partito settimo), Jean-Pierre Jabouille, Clay Regazzoni, Nelson Piquet (partito ottavo) e Mario Andretti (partito decimo). Alan Jones, autore di una cattiva partenza, per un problema all'accensione, era solo ventesimo. L'australiano si ferm\u00f2 al box al termine del primo giro, ripartendo con due giri di ritardo.\nAl secondo giro usc\u00ec di pista Nelson Piquet, e abbandon\u00f2 la gara, mentre Arnoux pass\u00f2 Scheckter. Al termine del gran premio Piquet accus\u00f2 Regazzoni di averlo costretto a uscire di pista: il ticinese ribatt\u00e9 alle accuse.\nArnoux comand\u00f2 il plotone fino al giro 12, poi, a causa di un problema al motore, dovette dare via libera agli inseguitori, fino al ritiro, due giri dopo.\nOra era in testa di nuovo Scheckter, davanti a Gilles Villeneuve, Jacques Laffite, Jabouille, Regazzoni e Lauda. Al giro 24 Regazzoni conquist\u00f2 una posizione su Jabouille. Dalle retrovie intanto stava facendosi largo Bruno Giacomelli che, dopo aver passato Mario Andretti, si pose all'inseguimento di Lauda. La gara del bresciano termin\u00f2 al ventottesimo giro per un'uscita di pista.\nAl giro 42 Jacques Laffite ebbe un problema col pedale del freno che urtava quello della frizione. A una staccata rimase bloccato quest'ultimo, tanto che il motore della Ligier and\u00f2 fuori uso, costringendo il francese al ritiro.\nNegli ultimi giri Villeneuve, ancora in lizza per il mondiale, non attacc\u00f2 Scheckter, che cos\u00ec vinse per la decima, e ultima, volta nel mondiale. La Ferrari conquist\u00f2 la prima doppietta a Monza dai tempi del Gran Premio d'Italia 1966. Il sudafricano si aggiudic\u00f2 il mondiale piloti e la Scuderia Ferrari vinse la Coppa costruttori per la sesta volta. La Michelin otteneva i suoi primi titoli iridati. Terzo arriv\u00f2 Clay Regazzoni, quarto Niki Lauda che tornava a punti dopo nove gare, quinto Andretti, sesto Jarier.\nRisultati.\nI risultati del gran premio furono i seguenti:"}
{"id": "1819340", "revid": "1982", "url": "https://it.wikipedia.org/wiki?curid=1819340", "title": "3000 a.C. - 2801 a.C.", "text": ""}
{"id": "1819354", "revid": "320578", "url": "https://it.wikipedia.org/wiki?curid=1819354", "title": "Igor Vladimirovi\u010d Denisov", "text": ""}
{"id": "1819356", "revid": "767487", "url": "https://it.wikipedia.org/wiki?curid=1819356", "title": "Caratterologia", "text": "In psicologia, la caratterologia si propone di studiare i tratti caratteriali; fondata da Ren\u00e9 Le Senne, perfezionando la teoria di Galeno (il quale aveva fornito una classificazione dei caratteri umani), la disciplina verr\u00e0 sviluppata da Gaston Berger.\n\"Note sulla terminologia\". La psicologia europea contemporanea ricorre al concetto di carattere (usato perlopi\u00f9 nella psicologia tedesca), mentre quello di personalit\u00e0 \u00e8 preferito da quella americana; seppure i due termini a volte si assomiglino, la differenza principale sta nel fatto che le varie tipologie di personalit\u00e0 originano da un'analisi statistica della diversit\u00e0 umana. Per temperamento, infine, si intendono gli atteggiamenti puramente emotivi dell'individuo.\nIl carattere come oggetto scientifico.\nLa prima dottrina caratterologica si deve al padre della medicina Ippocrate e si fondava sui quattro elementi gi\u00e0 indicati da Empedocle (aria, terra, fuoco, acqua) e ai quattro umori corporei collegati determinando i caratteri psicosomatici: sanguigno, melanconico, collerico, flegmatico e in qualche modo tale impostazione e sopravvissuta fino a Pavlov e altri.\nNonostante l'idea spontanea che il carattere sia qualcosa di troppo personale e troppo sfuggente, la caratterologia \u00e8 in realt\u00e0 oggetto elaborato mediante l'applicazione di metodi scientifici (norme, misure, i mezzi oggettivi). Si prevede di riconoscere la grande diversit\u00e0 degli individui mentre si cerca di identificare i modelli generali scientificamente innegabili.\nSe la prima osservazione \u00e8 che nella stessa situazione la gente reagisce in modi diversi, la caratterologia ritiene che gli atti individuali possano essere ricondotti a dei modelli, ossia tipi caratterologici individuati. Agendo in questa relativa stabilit\u00e0 dei comportamenti individuali (caratteri), cerca di far emergere le \"molle\", comuni a tutti gli uomini, che giocano in modo diverso in ciascuno di essi.\nPer una trattazione scientifica della caratterologia bisogner\u00e0 attendere l'avvento della psicoanalisi, della cui scuola fece parte anche Jung, e in particolare di Wilhelm Reich che con L\"'Analisi del Carattere\", opera a fronte di 10 anni di lavoro clinico, arriv\u00f2 a definire il carattere nevrotico in contrapposizione al carattere sano, riallacciando nuovamente soma e psiche come gi\u00e0 il padre della medicina considerava.\nCaratterologia di Ren\u00e9 La Senne.\nSecondo Le Senne, ciascuno di noi possiede un carattere innato, ereditato col proprio DNA, che d\u00e0 forma alla mente. Questo carattere resta inalterato per sempre. I fatti della vita e le libere decisioni del singolo individuo faranno poi nascere la sua personalit\u00e0, che per\u00f2 rimane sempre figlia del carattere.\nEsistono tre propriet\u00e0 fondamentali, che combinandosi tra loro, formano il carattere:\nI caratteri risultanti sono:\nCollegamento interdisciplinare.\nRiferimento alla relazione fra costituzione e carattere sono stati stabiliti dalla biotipologia umana di Pende e di Kretschmer."}
{"id": "1819361", "revid": "155136", "url": "https://it.wikipedia.org/wiki?curid=1819361", "title": "Colonne di Piazza San Marco", "text": ""}
{"id": "1819363", "revid": "155613", "url": "https://it.wikipedia.org/wiki?curid=1819363", "title": "Mortaiolo", "text": "Mortaiolo \u00e8 una piccola localit\u00e0 del comune di Collesalvetti (LI) posta nelle vicinanze di Vicarello.\nIl paese, che conta circa 150 abitanti, \u00e8 situato in un triangolo pianeggiante fra due corsi d'acqua: lo Scolmatore dell'Arno ed il torrente Tora.\nL'attivit\u00e0 prevalente di coloro che risiedano nella zona \u00e8 l'agricoltura, anche se viene praticata pi\u00f9 per cultura e tradizione delle famiglie originarie che come attivit\u00e0 principale; il paesaggio agrario rimane il simbolo pi\u00f9 importante della localit\u00e0, a ricordare l'interazione fra l'uomo e la sua terra; vi \u00e8 comunque una crescente propensione all'agriturismo e alla pratica di attivit\u00e0 \"all'aperto\" (jogging, camminate, mountain bike, passeggiate a cavallo, etc...) nelle quasi deserte strade comunali e vicinali.\nTipiche del paesaggio mortaiolese sono le corti, le case rurali e le contrade intorno a cui si dipanano le strade e i campi; si possono ammirare distese di campi coltivati e natura incontaminata, fattore che aumenta il pregio di questa localit\u00e0, sebbene nelle sue vicinanze passino l'Autostrada Genova-Rosignano e la superstrada Fi-Pi-Li.\nUn importante contributo alla valorizzazione della zona \u00e8 stata data dalla produzione vinicola Frescobaldi che possiede una piantagione chiamata \"I vigneti di Nugola\", di oltre 100 ettari di vigneti coltivati a Merlot, Cabernet Sauvignon, Cabernet Franc e Petit verdot situata nella piccola localit\u00e0, con sede in un vecchio casolare, Podere San Leopoldo, nei pressi del torrente Tora.\nMortaiolo, inoltre, ha un importante acquedotto, che oltre a soddisfare il proprio fabbisogno, contribuisce la fornitura idrica civile di Guasticce, Stagno e della parte nord di Livorno.\nSecondo la tradizione popolare, il nome \"Mortaiolo\" deriverebbe da una pestilenza che, in epoca medievale, avrebbe decimato la popolazione.\nStoria.\nSi ha notizia che la famiglia Schippisi di Pisa avesse delle terre nella zona sin dal 1619 con una casa colonica con diritto di disboscare e dissodare le terre ai margini della piana paludosa della Tora. Altri proprietari della terra risultano il monastero delle monache di San Domenico di Pisa, i Puccelli di San Prospero. I maggiori possidenti erano comunque i Medici che avevano acquistato dalla Mensa arcivescovile pisana, gi\u00e0 dal 1577, gli affitti perpetui della zona. I poderi granducali erano sette.\nTuttavia, come borgo, Mortaiolo sorse in seguito alle bonifiche effettuate in epoca lorenese mediante alcune colmate, il metodo pi\u00f9 efficace di bonifica di allora. \nLa colmata di Mortaiolo avvenne nel 1790, cui segu\u00ec la costruzione di tre importanti poderi: San Ferdinando, San Leopoldo, e Le Pollacce, in stile architettonico rurale \"leopoldino\". Queste case coloniche furono realizzate su committenza del primo proprietario di queste nuove terre bonificate, tale Eustachio Monspignotti di Livorno, cui si deve anche la costruzione dell'acquedotto delle Pollacce, che serviva questi tre poderi.\nAcquedotto.\nL'acquifero idropotabile di Mortaiolo \u00e8 costituito a livello idrogeologico da due orizzonti acquiferi al di sotto di spessori di argille e limi-argillosi fluvio-lacustri, rappresentati, il primo da deposito fluviale ghiaioso e il secondo da depositi sabbiosi e stratificati.\nL'Acquedotto di Mortaiolo contribuisce alla fornitura idrica civile ed \u00e8 composto da 35 pozzi artesiani che prelevano, a profondit\u00e0 variabile tra 40 e 190 metri, circa 4,7 milioni di m3/anno d'acqua da due falde presenti nei sedimenti grossolani del paleoalveo dell'Arno e del Serchio (quando questo fiume scorreva nell'attuale valle del Bientina e confluiva in Arno in prossimit\u00e0 di Calcinaia) e nei sedimenti sabbiosi del pleistocene inferiore.\nIl trattamento delle acque prevede la disinfezione che avviene quasi esclusivamente con impianti di dosaggio di ipoclorito e inoltre \u00e8 in servizio un impianto di deferromanganizzazione."}
{"id": "1819365", "revid": "438678", "url": "https://it.wikipedia.org/wiki?curid=1819365", "title": "La giuria (film)", "text": "La giuria (\"Runaway Jury\") \u00e8 un film del 2003 diretto da Gary Fleder, adattamento cinematografico dell'omonimo romanzo di John Grisham.\nTrama.\nNew Orleans. Un impiegato appena licenziato entra nel suo vecchio ufficio, sparando all'impazzata contro i presenti per poi suicidarsi. Due anni dopo, la moglie di una vittima fa causa alla societ\u00e0 produttrice dell'arma usata per l'omicidio del marito. Il processo vede in ballo svariati milioni di dollari; tutto sta nel verdetto finale dei dodici giurati. A sostenere l'accusa vi \u00e8 l'avvocato vecchio stile Wendell Rohr, mentre la difesa \u00e8 coordinata dagli avvocati Durwood Cable e Rankin Fitch; quest'ultimo \u00e8 anche un noto consulente per la composizione delle giurie nei processi, che non si fa scrupoli a corrompere o minacciare la giuria per vincere.\nTra i giurati viene scelto anche Nicholas Easter, commesso che fa di tutto per farsi escludere, ma il giudice gli impone di far parte della giuria. Sebbene l'ex marine Frank Herrera sembri la persona ideale come presidente di giuria, i persuasivi modi di Easter portano invece a scegliere il non vedente Herman Grimes. Fin dall'inizio Fitch ha diffidato di Easter, e i suoi sospetti vengono confermati quando Marlee, ragazza di Easter, lo contatta per offrirgli il verdetto in cambio di denaro (10 milioni di dollari). L'uomo chiede una conferma delle loro promesse, e quando la ottiene fa perquisire il loro appartamento, ma come risposta il prezzo sale da 10 milioni a 15.\nFitch paga il riscatto, ma contemporaneamente scopre cosa si cela dietro tutto: Easter e Marlee sono rispettivamente compagno di scuola e sorella di una ragazza uccisa insieme ad altri in una sparatoria in una scuola, il cui processo intentato contro la casa produttrice delle armi fu perso poich\u00e9 Fitch lo aveva truccato anche allora.\nDopo il processo, che vede la societ\u00e0 produttrice dell'arma perdente e condannata ad un ingente risarcimento, Marlee ed Easter persuadono l'avvocato Fitch a ritirarsi definitivamente, pena la pubblicazione della ricevuta bancaria che dimostra il suo tentativo di corruzione della giuria.\nIncassi.\nA fronte dei $ 60.000.000 di budget, il film ha incassato $ 80.000.000 al livello globale. "}
{"id": "1819366", "revid": "400694", "url": "https://it.wikipedia.org/wiki?curid=1819366", "title": "Lorinae", "text": "I Lorinae (Gray, 1821) sono una sottofamiglia di lorisidi comprendente le tre specie di lori lento (genere \"Nycticebus\") e le due specie di lori gracile (genere \"Loris\"), animali di piccola taglia diffusi nel Sud-est Asiatico.\nAspetto.\nEntrambi i generi possiedono una testa arrotondata con due grandi occhi da animale notturno, che sormontano un musetto conico assai corto. Gli occhi sembrano ancora pi\u00f9 grandi grazie alla presenza di una mascherina nera, che li evidenzia.\nLe orecchie sono invece piccole e reniformi. Tutte le specie hanno mani prensili con polluci ed alluci allungati e ruotabili di 90\u00b0, che permettono loro di affrontare qualsiasi compito connesso con l'arrampicata: sono infatti gli unici animali in grado di scalare un albero a ritroso, cosa che fanno quando avvistano un predatore, in modo da non perderlo mai di vista\nLe differenze fra i due generi stanno soprattutto nell'aspetto esteriore: \u00e8 stato scritto che \"la differenza che corre fra il lori lento ed il lori gracile \u00e8 paragonabile a quella che esiste fra il goffo e lento orso ed il sottile aggraziato felino\". I lori gracili, infatti, sono assai snelli e longilinei, mentre i lori lenti hanno un corpo pi\u00f9 tozzo e robusto.\nComportamento.\nSi tratta di animali molto flemmatici: ogni movimento pare frutto di una lunga meditazione e valutazione. Sono tuttavia capaci di movimenti piuttosto veloci, specialmente quando si tratta di catturare il cibo (insetti e piccoli mammiferi), ma la vista di un potenziale pericolo o della luce bianca rallenta o blocca i loro movimenti.\nTassonomia.\nFamiglia \"Lorisidae\""}
{"id": "1819367", "revid": "599013", "url": "https://it.wikipedia.org/wiki?curid=1819367", "title": "Guilherme Giovannoni", "text": "Carriera.\nDiventa un giocatore professionista in patria con il Pinheiros all'et\u00e0 di diciotto anni. Poi si trasferisce in Spagna dove gioca due anni vestendo dapprima la casacca del Fuenlabrada e poi quella del Gij\u00f3n. Quindi torna in Brasile giocando ancora con il Pinheiros e, l'anno successivo, con il Ribeir\u00e3o Preto.\nIn seguito comincia la sua avventura in Italia dove viene tesserato come oriundo. Dopo una stagione in Legadue al Rimini, passa alla Benetton Treviso. L'anno successivo va in prestito a Biella per tornare a Treviso l'anno dopo. Ma la sua avventura l\u00ec dura mezza stagione perch\u00e9 va (sempre in prestito) al BC Kiev.\nRitorna poi in Italia: ad accoglierlo \u00e8 la Virtus Bologna, che ne rileva il contratto. Giovannoni, chiamato \"Gui\" dai supporter, diviene il capitano delle Vu nere dopo l'addio di Fabio Di Bella, e un beniamino della tifoseria. Rinnova il contratto e firma per altri due anni in bianconero.\nAl termine della stagione 2008-2009 in bianconero il presidente Sabatini lo esonera dalla squadra. Giovannoni fa quindi ritorno in Brasile.\nLe cifre della sua carriera parlano di 20 punti di media partita nei primi anni in Brasile. In Spagna va invece male (2,9, 3,2 e 3,7), ma si riscatta tornando in patria: 22,5 e 16,5. In Italia a Rimini segna 16,1 punti a partita, a Treviso solo 6,1 ma si rilancia a Biella (12,5). Ancora una brutta stagione alla Benetton (2,5), quindi va in Ucraina e ne segna 13.5. Nelle tre stagioni alla Virtus segna rispettivamente 10 punti, 11,8 e 8,3 punti a partita.\nNel 2009 torna nuovamente a giocare nel campionato brasiliano."}
{"id": "1819368", "revid": "1793900", "url": "https://it.wikipedia.org/wiki?curid=1819368", "title": "Piazza di Corte", "text": "Piazza di Corte \u00e8 una piazza storica del centro di Ariccia, la cui quinta scenografica \u00e8 stata progettata a partire dal 1661 da grandi architetti come Gian Lorenzo Bernini e Carlo Fontana. Sulla piazza prospettano la Collegiata di Santa Maria Assunta (1661-1665) e Palazzo Chigi (1664-1672); inoltre la piazza \u00e8 posta sulla Strada statale 7 Via Appia, che la raggiunge dalla parte di Albano Laziale attraverso il famoso Ponte di Ariccia (1835-1854), e dalla parte di Genzano di Roma attraverso altri pi\u00f9 piccoli viadotti realizzati al tempo di papa Gregorio XVI. "}
{"id": "1819377", "revid": "31886", "url": "https://it.wikipedia.org/wiki?curid=1819377", "title": "Predalles", "text": "Le lastre predalles sono lastre piane in calcestruzzo tralicciate prefabbricate, ad armatura lenta, che vengono utilizzate per la realizzazione di solai in calcestruzzo a lastra.\nCaratteristiche costruttive.\nLa singola lastra, che va a costituire l'intradosso del solaio, \u00e8 composta da soprastante soletta in calcestruzzo armato vibrato, di altezza compresa tra 4\u00a0cm e 6\u00a0cm irrigidita da una serie di tralicci elettrosaldati disposti nella direzione della sua lunghezza, il cui numero dipende dalla larghezza dell'elemento. \nNel caso di lastre da 120\u00a0cm (che generalmente rappresenta la larghezza standard) sono previsti tre tralicci, due laterali ed uno centrale, che diventano 5 nel caso di elementi da 250\u00a0cm.\nLa larghezza di 250\u00a0cm \u00e8 il massimo normalmente consentito nel trasporto stradale.\nPosa in opera.\nUna volta posate le lastre il solaio viene completato in opera con:\nMarcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto.\nPer gli elementi prefabbricati sottoposti a marcatura CE \u00e8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti ovvero mediante stampa dell'etichetta sul Documento di Trasporto.\nIl lay-out ed il contenuto di informazioni dell'etichetta viene descritto nei punti successivi\nDocumentazione di accompagnamento.\nOgni fornitura di lastre predalles, e comunque di ogni elemento prefabbricato ad uso strutturale deve essere accompagnato dalla seguente documentazione che dovr\u00e0 essere visionata dal D.L. per l'accettazione del prodotto:\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:\nNota Bene.\nDopo l'entrata in vigore del Regolamento UE N. 305/2011 (14 Luglio 2014), che fissa i criteri per l'abrogazione della Direttiva 89/106/CEE, \u00e8 stato introdotto il documento D.O.P. in sostituzione della dichiarazione di conformit\u00e0. La dicitura XXXX/CPD/XXXX viene sostituita con XXXX/CPR/XXXX su tutta la documentazione di marcatura."}
{"id": "1819382", "revid": "267913", "url": "https://it.wikipedia.org/wiki?curid=1819382", "title": "Kilogrammi", "text": ""}
{"id": "1819387", "revid": "287204", "url": "https://it.wikipedia.org/wiki?curid=1819387", "title": "Giorgio Romani", "text": ""}
{"id": "1819390", "revid": "365417", "url": "https://it.wikipedia.org/wiki?curid=1819390", "title": "Ulcera varicosa", "text": "L'ulcera varicosa, anche detta ulcera trofica, ulcera venosa, ulcera crurale o ulcera da stasi, \u00e8 una lesione della cute, solitamente di quella sita vicino alla caviglia, dovuta a una compromessa circolazione sanguigna. Si tratta della pi\u00f9 comune lesione cronica della gamba, responsabile di 70-90% del totale delle ulcere dell'arto inferiore.\nPu\u00f2 presentarsi come conseguenza di vene varicose, a loro volta causate dalla presenza di un'insufficienza venosa cronica. Tale condizione clinica si pu\u00f2 anche accompagnare alla dermatite da stasi.\nPer il suo trattamento, o in fase preventiva, pu\u00f2 essere utilizzato il mesoglicano, farmaco che ha effetti antiaterogeno, antitrombotico e profibrinolitico.\nNella cultura di massa.\nNe \u00e8 affetto il protagonista del celebre romanzo di George Orwell 1984, Winston Smith, colpito alla caviglia destra. "}
{"id": "1819392", "revid": "1494169", "url": "https://it.wikipedia.org/wiki?curid=1819392", "title": "Effetto collaterale", "text": ""}
{"id": "1819395", "revid": "92723", "url": "https://it.wikipedia.org/wiki?curid=1819395", "title": "Diocesi di Mottola", "text": "La diocesi di Mottola (in latino: \"Dioecesis Motulensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva i borghi di Mottola, Palagiano, Massafra e Palagianello.\nSede vescovile era la citt\u00e0 di Mottola, dove fungeva da cattedrale la chiesa di Santa Maria Assunta, dedicata anche a San Tommaso Becket, patrono principale della citt\u00e0.\nStoria.\nLa diocesi di Mottola venne eretta in epoca normanna, dopo che questi conquistarono la citt\u00e0 nel 1023. Il primo vescovo storicamente documentato \u00e8 Giovanni, menzionato in un diploma del 1081 con il quale Riccardo Siniscalco, signore di Mottola e Castellaneta, donava alcune chiese di Mottola e di Massafra all'abbazia di Cava \"per assensum Ioannis Mutulensis episcopi\", ossia con l'assenso del vescovo di Mottola Giovanni.\nSuccessivo vescovo mottolese \u00e8 Amuro, che nel dicembre 1100 conferma all'abate Orso di Santa Maria di Banzi il possesso della chiesa di San Matteo nel territorio di Castellaneta. Nel diploma Amuro si firma come \"Mutulensis atque Castellanitensis ecclesie presul\", vescovo delle chiese di Mottola e di Castellaneta, indizio che in quel periodo le due diocesi erano unite \"in persona episcopi\". L'unione tuttavia dovette durare ben poco, perch\u00e9 nel 1110 la diocesi di Mottola \u00e8 nuovamente autonoma; in quest'anno \u00e8 documentato il vescovo Valcauso, che conferm\u00f2 all'abate di Cava il possesso dei monasteri di Sant'Angelo e di San Vito di Casalrotto, di alcune chiese, terreni e altri beni.\nFin dalla sua fondazione, la diocesi faceva parte della provincia ecclesiastica dell'arcidiocesi di Taranto. La serie episcopale \u00e8 molto deficitaria nei primi secoli di vita della diocesi, e solo a partire dal XV secolo diventa pi\u00f9 regolare.\n\u00abSono rilevanti gli episcopati di Angelo Pascali (1537-1550), che partecip\u00f2 al concilio Tridentino, Scipione Rebiba (1551-1556), che poi fu arcivescovo di Pisa e cardinale, Ludovico della Quadra (1664- 1695), che complet\u00f2 la costruzione della cappella del Rosario, e Michele Palmieri (1798-1804)\u00bb, che fu l'ultimo vescovo di Mottola. Nel 1600 il vescovo Silvestro Tufo istitu\u00ec il seminario diocesano.\nDopo anni di splendore, secondo la \"relatio ad limina\" del vescovo Benedetto Russo del 1606, la diocesi conobbe un lungo periodo di decadenza, tanto che i vescovi preferivano dimorare nella loro citt\u00e0 di origine oppure sceglievano di porre la loro residenza in Massafra.\nQuattordici anni dopo la morte di Palmieri, periodo in cui la sede rimase vacante, con il concordato (6 febbraio 1818) tra papa Pio VII e Ferdinando I delle Due Sicilie, la diocesi venne soppressa e i suoi territori furono uniti alla diocesi di Castellaneta. Quest'atto fu sancito il 27 giugno 1818 con la bolla \"De utiliori\" del medesimo Pio VII.\nDal 1968 Mottola \u00e8 una sede vescovile titolare della Chiesa cattolica; dal 2 febbraio 2019 l'arcivescovo, titolo personale, titolare \u00e8 Gianfranco Gallone, nunzio apostolico in Zambia e Malawi."}
{"id": "1819402", "revid": "729019", "url": "https://it.wikipedia.org/wiki?curid=1819402", "title": "Tentorio", "text": "Il tentorio del cervelletto, in latino tentorium cerebelli, \u00e8 una struttura anatomica costituita da un lembo di dura madre che separa il cervelletto dai lobi occipitali del cervello.\nIl nome deriva dalla sua somiglianza con una tenda militare.\nStruttura.\nIl tentorio presenta due facce, una superiore e l'altra inferiore, un margine aderente e un margine libero. \u00c8 formato infatti da due spioventi che si incontrano sul piano sagittale mediano con un angolo smusso su cui prende inserzione lo sdoppiamento della base di un'altra piega della dura madre, la grande falce cerebrale. Tra l'angolo smusso e i due lembi derivati dallo sdoppiamento della base della grande falce cerebrale decorre, dall'avanti all'indietro, un importante seno venoso, il seno retto. I due spioventi offrono a considerare una faccia superiore che guarda verso il rispettivo lobo occipitale e una faccia inferiore che guarda verso il rispettivo emisfero cerebellare.\nIl margine aderente prende inserzione in corrispondenza dei processi clinoidei posteriori, due protuberanze che si trovano al lato del margine superiore della lamina quadrilatera (o dorso della sella) dello sfenoide; prosegue dunque sullo spigolo posterosuperiore della piramide del temporale e infine sul solco del seno trasverso in corrispondenza della faccia endocranica della squama dell'osso occipitale.\nNello spazio formato dallo sdoppiamento della dura madre e dallo spigolo posterosuperiore della piramide del temporale decorrer\u00e0 il seno petroso superiore. Nello spazio formato dallo sdoppiamento della dura madre e del solco del seno trasverso decorrer\u00e0 il seno trasverso.\nIl margine anteriore \u00e8 libero e prende inserzione in corrispondenza dei processi clinoidei anteriori e insieme al clivo dell'occipitale delimita il forame ovale di Pacchioni attraverso cui passa il mesencefalo. Il margine anteriore tentorio ha quindi un rapporto con il tronco encefalico.\nPatologia.\nI tumori cerebrali sovratentoriali sono localizzati sopra il tentorio, mentre quelli sotto e infratentoriali sotto il tentorio. La posizione del tumore pu\u00f2 aiutare a determinare il tipo di tumore, perch\u00e9 i diversi tumori si verificano con frequenze diverse in ogni posizione. La maggior parte dei tumori cerebrali primitivi dell'infanzia sono infratentoriali, mentre la maggior parte dei tumori cerebrali primitivi adulti \u00e8 sovratentoriale. Anche la posizione del tumore pu\u00f2 avere un significato prognostico.\nPoich\u00e9 il tentorio \u00e8 una struttura dura, se si verifica un'espansione del volume del cervello o della materia circostante al di sopra del tentorio, ad esempio a causa di un tumore o di un'emorragia, il cervello pu\u00f2 essere spinto verso il basso attraverso il tentorio. Questa viene chiamata ernia e pu\u00f2 causare un allargamento della pupilla, a causa della pressione sul nervo oculomotore. L'erniazione di tipo tentoriale \u00e8 un sintomo grave, soprattutto perch\u00e9 \u00e8 probabile che il tronco cerebrale sia compresso e la pressione intracranica aumenta. Un tipo comune di ernia \u00e8 l'ernia incidentale.\nLe calcificazioni all'interno del tentorio cerebellare sono comuni nelle persone anziane; ma non sembrano causare sintomi."}
{"id": "1819404", "revid": "404449", "url": "https://it.wikipedia.org/wiki?curid=1819404", "title": "Villino Panichi", "text": "Il Villino Panichi \u00e8 un edificio situato nella citt\u00e0 di Grosseto.\nStoria.\nIl fabbricato fu realizzato all'inizio del XX secolo su progetto dell'architetto Lorenzo Porciatti e si tratta del primo edificio costruito in piazza della Vasca (allora \"piazza Umberto I\"), durante i lavori di trasformazione di via IV Novembre. La denominazione gli \u00e8 stata conferita dalla famiglia che vi risiedeva inizialmente. Il villino era originariamente separato dall'area della piazza da un muro con cancellata in ferro decorata con motivi floreali: sia il muro che la cancellata furono demoliti nel secondo dopoguerra e al loro posto realizzato un basso edificio, oggi sede di alcune attivit\u00e0 commerciali, la cui forma convessa va a ricalcare il perimetro della piazza.\nDescrizione.\nIl Villino Panichi si presenta come un edificio articolato su due livelli, con struttura murarie rivestite in laterizio e decorazioni in pietra. Il fabbricato \u00e8 preceduto sul lato della piazza da un basso edificio convesso che ospita un bar. Il pian terreno del villino si caratterizza per la presenza di un ampio portale d'ingresso che si apre al centro della facciata con arco tondo, affiancato su ciascun lato da una finestra di forma rettangolare.\nIl piano rialzato dell'edificio presenta anch'esso nella parte centrale un portale d'ingresso con arco tondo, a cui si giunge dipo aver salito una caratteristica rampa di scale, alla cui base si eleva fino al tetto una colonna a sezione circolare, fornendo appoggio col capitello alla copertura a quattro spioventi. Su ciascun lato del portale si apre una finestra rettangolare, con architrave sommitale poggiante su due colonnine laterali, che a loro volta trovano appoggio su un altro architrave situato alla base di ciascuna finestra. Da notare, infine, le pregevoli inferriate.\nNel complesso, il villino si caratterizza per elementi di tipo neorinascimentale che ben si adattano alle decorazioni e agli ornamenti in stile liberty."}
{"id": "1819408", "revid": "122542964", "url": "https://it.wikipedia.org/wiki?curid=1819408", "title": "Stralcio", "text": "Lo stralcio \u00e8 la separazione di uno o pi\u00f9 elementi da un insieme; nell'ordinamento giuridico italiano, tale termine indica pi\u00f9 propriamente:\nDiritto commerciale.\nTale procedura, attuabile correttamente ed in tempi brevi solo da chi appartiene al settore, determina l'annullamento della posizione di debito gravante sul soggetto in questione ed il completo \"sbiancamento\" della situazione finanziaria degli esecutati, facendo pagare un importo minore al debitore.\nQuesto accordo \u00e8 una transazione dove debitore e creditore si mettono d'accordo valutando insieme la reciproca convenienza a non prolungare una situazione negativa per entrambi.\nL'accordo deve convenire ad entrambe le parti:\nLa procedura \u00e8 completamente legale e viene spesso attuata da aziende del settore finanziario ed immobiliare.\nDiritto processuale.\nNel diritto processuale, lo stralcio di una data posizione giuridica d\u00e0 luogo a separazione dei procedimenti: cos\u00ec, ad esempio, pu\u00f2 essere stralciata una causa o un capo d'imputazione.\nOrdinamento processuale penale.\nNell'ordinamento giuridico italiano, secondo quanto stabilito dall'art. 18 del codice di procedura penale, la separazione di processi pu\u00f2 essere disposta:\nResta ferma la facolt\u00e0 per giudice di non procedere a separazione quando ritenga che la trattazione unitaria risulti assolutamente necessaria per l'accertamento dei fatti.\nLa separazione pu\u00f2 essere altres\u00ec disposta, su accordo delle parti, qualora il giudice la ritenga utile ai fini della speditezza del processo.\nOltre ai capi d'imputazione e agli imputati, lo stralcio pu\u00f2 riguardare anche determinati atti del processo; si allude, in particolare, allo stralcio delle comunicazioni intercettate nel corso delle indagini (art. 268 c.p.p.). Entro cinque giorni dalla conclusione delle operazioni di intercettazione, i verbali delle operazioni e le registrazioni sono depositati nella segreteria del PM e i difensori delle parti devono essere avvisati della facolt\u00e0 loro riconosciuta di esaminare gli atti, ascoltare le registrazioni e prendere cognizione dei flussi di comunicazioni; scaduto il termine, il giudice fissa un'apposita udienza e dispone l'acquisizione delle conversazioni o dei flussi di comunicazioni indicati dalle parti, semprech\u00e9 non siano irrilevanti, procedendo, anche d'ufficio, allo stralcio delle registrazioni e dei verbali di cui \u00e8 vietata l'utilizzazione. Il pubblico ministero e i difensori hanno diritto di partecipare allo stralcio e sono avvisati almeno ventiquattro ore prima."}
{"id": "1819410", "revid": "1543377", "url": "https://it.wikipedia.org/wiki?curid=1819410", "title": "Marsiliana", "text": "La marsiliana (o \"marciliana\") era un importante tipo di nave veneziana, in uso soprattutto tra i secc. XVI-XVII e scomparsa definitivamente dall'uso navale verso gli inizi dell'Ottocento.\nFu impiegata prettamente per uso mercantile, preferita dapprima per rotte piuttosto brevi, soprattutto nell'Adriatico; successivamente, grazie all'incremento del tonnellaggio, le direttrici di navigazione si dilatarono sino al Mediterraneo orientale.\nTuttavia, a causa dei frequenti sovraccarichi e della bassa struttura dello scafo, era molto esposta ai naufragi, nonch\u00e9 all'attacco dei pirati che ne sfruttavano anche la caratteristica di essere nave non armata.\nCollegamenti esterni.\nLa storia della marciliana\nModello di Marciliana"}
{"id": "1819418", "revid": "287204", "url": "https://it.wikipedia.org/wiki?curid=1819418", "title": "Fratelli Romani", "text": "I fratelli \nGiorgio mor\u00ec in battaglia; Saverio mor\u00ec in seguito a tifo con broncopolmonite nell'Ospedaletto da campo n. 100. Erano figli di Giovanbattista e Anna Angela Censoni.\nGiorgio Romani.\nCompiuti gli studi liceali presso il Convitto Nazionale di Teramo si trasfer\u00ec a Roma per iscriversi alla facolt\u00e0 di Giurisprudenza. L\u00e0 forma e matura il suo pensiero politico, le sue aspirazioni di unit\u00e0 nazionale, di fratellanza universale; da allora sar\u00e0 convinto repubblicano. &lt;br&gt;\nTra i fondatori nel luglio 1914 della Sezione provinciale del Partito repubblicano \"Pensiero ed azione\" di Teramo, fu tra gli organizzatori del Comizio interventista indetto dalla stessa Sezione che si tenne il 14 febbraio del 1915 nel Teatro Apollo di Teramo, con la partecipazione di oltre duemila persone, nel quale egli stesso present\u00f2 l'oratore Cesare Battisti.\nPubblic\u00f2 il primo volume, dei tre che avrebbero costituito l'opera completa de \u201cLa Guerra liberatrice\u201d.\nConvinto assertore di Trento e Trieste libere, scrisse numerosi articoli pubblicati sulle testate dell'epoca, tra cui la rivista \"Il Risveglio\" con la quale collaborava pressoch\u00e9 stabilmente nel periodo antecedente l'entrata in guerra dell'Italia. Tenne numerosi discorsi e nella regione abruzzese e in quella marchigiana per la campagna interventista.\nCoerente con le proprie idee part\u00ec volontario, dapprima a Chieti come sergente, istruttore ed animatore di reclute. Ben presto, col grado prima di sottotenente e quindi di Tenente di Complemento, prende parte ad importanti fatti d'arme. \nNel novembre 1915 \u00e8 a Col di Lana; nell'aprile del 1916 prende parte agli attacchi di Passo Tre Croci; successivamente alla quota di 2056 metri della Croda d'Ancona, dove combatteva dal 6 al 19 giugno 1916.\nDopo Caporetto \u00e8 al fronte in prima linea. Mor\u00ec a 33 anni, nel 1917, nella battaglia di Monfenera-Vettorazzi. Lasci\u00f2 la moglie Margherita e due figli.\nOnorificenze.\nGli furono attribuite: \n&lt;br&gt;\nNel Tribunale di Teramo c'\u00e8 una lapide alla sua memoria come pure nel monumento ai caduti nella piazza principale di Torricella Sicura. Qui gli \u00e8 stata dedicata anche una via nel quartiere dove ha sede la sua casa natale.\nI loro nomi sono incisi sulla lapide del monumento ai Caduti delle due Grandi Guerre che il Comune di Torricella Sicura ha posto nella piazza principale a ricordo dei Caduti della 1\u00aa e 2\u00aa Guerra Mondiale.\nSaverio Vincenzo Romani.\nSaverio Vincenzo Romani part\u00ec per mobilitazione alle armi a 22 anni con il grado di sergente. Fu assegnato al 29\u00ba gruppo di artiglieria obici P. C., mor\u00ec in seguito a tifo con broncopolmonite all'ospedaletto da campo n. 100 a Castelfranco Veneto (TV) il 2 dicembre del 1918, a guerra finita.\nGli furono attribuite: la Medaglia a ricordo della Guerra 1915/18; la Medaglia della Vittoria e la Medaglia a ricordo dell'Unit\u00e0 d'Italia."}
{"id": "1819419", "revid": "599013", "url": "https://it.wikipedia.org/wiki?curid=1819419", "title": "Eppie Wietzes", "text": "Carriera.\nGli inizi.\nEppie Wietzes inizi\u00f2 la propria carriera nell'automobilismo nel 1958. Nel corso degli anni si costru\u00ec in Canada la fama di pilota versatile, gareggiando soprattutto con vetture sport e sport prototipo. Fu anche protagonista, nel 1964, di un grave incidente in cui riport\u00f2 diverse fratture alle gambe che lo costrinsero a perdere tutta la stagione. Nel 1965 prese parte al Gran Premio del Canada e nello stesso anno partecip\u00f2 ad un rally nel suo Paese, a cui prese parte anche l'anno seguente. Al 1966 risale anche la sua partecipazione al campionato Can-Am, in cui ha colto come miglior risultato un secondo posto nel 1967.\nL'esordio in Formula 1.\nProprio nel 1967 Eppie Wietzes, seppur avesse una limitata esperienza nelle corse a ruote scoperte, decise di fare il suo esordio in Formula 1. Venne quindi assunto come terzo pilota della Lotus per il Gran Premio del Canada, ma il poco tempo richiestogli per adattarsi al tipo di vettura non gli permise di qualificarsi oltre il diciassettesimo posto e venendo squalificato in gara.\nLe gare nordamericane.\nNel 1968 Wietzes prese parte ad alcune gare di USRRC prima di passare al campionato di Formula Atlantic, che vinse sia nel 1969 che nel 1970, in quest'ultimo caso a bordo di una McLaren M10. Prese anche parte al campionato americano di Formula 5000 chiudendo per due volte al quarto posto e finendo quinto nel 1972, anno in cui colse la sua unica vittoria nella categoria.\nNel 1973 fu invece pilota dalla safety car al Gran Premio del Canada, ma, a causa anche delle condizioni meteo e di una gara caotica, sbagli\u00f2 la ricerca del leader della corsa, posizionandosi davanti a Howden Ganley permettendo ai piloti che si trovavano nelle prime posizioni di classifica di guadagnare un ampio margine rispetto ai concorrenti.\nNel 1974 torn\u00f2 a dedicarsi alla Formula 5000 nordamericana, giungendo quarto in classifica generale e partecip\u00f2 nuovamente alla Can-Am.\nRitorno in Formula 1.\nLo stesso anno Wietzes partecip\u00f2 al Gran Premio del Canada. Affitt\u00f2 una Brabham BT42, ma in gara fu costretto al ritiro dopo trentatr\u00e9 giri per un problema al motore, dopo che era riuscito a qualificarsi ventiseiesimo.\nDopo la Formula 1.\nTerminata la sua seconda esperienza in Formula 1 Wietzes torn\u00f2 a dedicarsi alle corse nordamericane. Prese parte nuovamente alla Formula 5000, ma partecip\u00f2 alla 12 Ore di Sebring del 1975 chiudendo sesto. Fallito il campionato di Formula 5000 si dedic\u00f2 quindi al Trans-Am, di cui vinse il titolo nel 1981. Alla fine degli anni ottanta cominci\u00f2 a diradare i suoi impegni nel mondo dell'automobilismo e, nel 1993, venne inserito nella Canadian Motorsport Hall of Fame.\nTerminata la sua carriera si trasfer\u00ec a Thornhill, in Ontario."}
{"id": "1819423", "revid": "767487", "url": "https://it.wikipedia.org/wiki?curid=1819423", "title": "Arctocebus", "text": "Arctocebus \u00e8 un genere di primati strepsirrhini, appartenente alla famiglia dei lorisidi.\nAl genere sono ascritti i maki ursini, anche detti \"angwantibo\" in lingua locale.\nDistribuzione.\nI rappresentanti del genere sono diffusi in Africa, dove abitano la foresta pluviale delle zone comprese fra Nigeria e Zaire nord-orientale.\nDescrizione.\nDimensioni.\nSi tratta di animali lunghi una trentina di centimetri, per un peso di circa mezzo chilo.\nAspetto.\nIl pelo \u00e8 di colore bruno-giallastro, da qui il nome comune di \"potto dorati\". Il muso \u00e8 pi\u00f9 allungato rispetto a quello degli altri lorisidi, mentre le orecchie sono arrotondate ed il corpo tozzo e robusto: questo, assieme alla quasi totale assenza di coda, li rende somiglianti ad orsi in miniatura, da qui il nome comune di \"maki ursini\".\nComportamento.\nQuesti animali sono notturni ed arboricoli: preferiscono spostarsi sui rami bassi e fra i cespugli, senza peraltro toccare mai il suolo. Durante il giorno dormono appallottolati fra le foglie.\nSi muovono con estrema lentezza, percorrendo i rami con andamento elicoidale: se avvistano o sentono l'odore di un potenziale predatore, o se vengono illuminati da luce bianca, rallentano la loro andatura o si fermano del tutto, rimanendo immobili per ore.\nAlimentazione.\nSi nutrono principalmente di invertebrati (in particolare bruchi), pur non disdegnando sporadicamente della frutta.\nRiproduzione.\nIl maschio si accoppia con tutte le femmine che vivono nei pressi del suo territorio: l'accoppiamento avviene coi due animali appesi a un ramo.\nLa gestazione dura poco pi\u00f9 di quattro mesi, al termine dei quali nasce un unico cucciolo, che inizialmente viene portato aggrappato al ventre materno, mentre in seguito viene lasciato su un ramo mentre la madre va in cerca di cibo.\nIl cucciolo viene svezzato attorno ai quattro mesi di vita, dopo circa due mesi lascia la madre e attorno ai dieci mesi diventa maturo sessualmente.\nTassonomia.\nFamiglia Lorisidae"}
{"id": "1819447", "revid": "767487", "url": "https://it.wikipedia.org/wiki?curid=1819447", "title": "Hook Me Up", "text": "Hook Me Up \u00e8 il secondo album del duo australiano The Veronicas. \u00c8 stato pubblicato il 3 novembre 2007 in Australia. Questo album mostra una nuova direzione nel suono del gruppo: si passa dal pop-rock del precedente album \"The Secret Life Of...\" ad un \"sound\" pi\u00f9 dance ed elettronico.\nL'album debutta alla posizione #2 nella classifica degli album pi\u00f9 venduti in Australia.\nIl primo singolo dell'album \u00e8 l'omonima \"Hook Me Up\", seguita da \"Untouched\", \"This Love\" e \"Take Me on the Floor\" e \"Popular\".\nTracce.\nBonus Track.\nAustralian iTunes Edition\nUSA iTunes Edition"}
{"id": "1819448", "revid": "298055", "url": "https://it.wikipedia.org/wiki?curid=1819448", "title": "Angela Perez", "text": ""}
{"id": "1819451", "revid": "486946", "url": "https://it.wikipedia.org/wiki?curid=1819451", "title": "Bohemien", "text": ""}
{"id": "1819460", "revid": "767487", "url": "https://it.wikipedia.org/wiki?curid=1819460", "title": "Hoffa - Santo o mafioso?", "text": "Hoffa - Santo o mafioso? (\"Hoffa\") \u00e8 un film del 1992 diretto da Danny DeVito.\nIl soggetto \u00e8 basato sulla vita e sulla misteriosa morte del camionista e leader sindacalista Jimmy Hoffa. Bench\u00e9 registri i primi anni di Hoffa dal Michigan alla sua leadership a New York e a Washington fino alla sua morte in un sobborgo di Detroit, la maggior parte del film fu girata intorno a Pittsburgh con i punti di riferimento della citt\u00e0 (come il \"Gateway Center\" nella scena dell'\"Idlewild Airport\") sotto forma di fondali per vari luoghi nel film.\nJack Nicholson interpreta James R. \"Jimmy\" Hoffa, con Danny DeVito nel ruolo di Robert \"Bobby\" Ciaro e di regista del film stesso. Il personaggio di Ciaro fu effettivamente spesso in associazione al personaggio di Hoffa durante quegli anni. Il film vede anche la partecipazione di John C. Reilly, Robert Prosky, Kevin Anderson, Armand Assante, J. T. Walsh ed il cameo di Tim Burton. La sceneggiatura \u00e8 scritta da David Mamet. La colonna sonora originale \u00e8 composta da David Newman. Il film \u00e8 infine sottolineato dal sottotitolo \"L'uomo che fu pronto a pagare il prezzo della povert\u00e0.\"\nTrama.\n1935. Un giovane Jimmy Hoffa esce dalla sua macchina e si avvicina a un camion. Dentro, Ciaro sta facendo un sonnellino. Hoffa insiste perch\u00e9 Ciaro gli faccia fare un giro, mentre spiega a Ciaro i benefici di essere un camionista. Hoffa esce nell'area di servizio dopo aver dato a Ciaro il suo biglietto. Alcuni giorni dopo, Ciaro annuncia al lavoro di aver trovato Hoffa nel tentativo di organizzare i lavoratori. Quando il suo boss trova Hoffa insieme a lui, Ciaro viene licenziato. Ciaro si avvicina ad Hoffa, ma viene convinto dal socio di quest'ultimo, Billy Flynn, mentre sta mirando, di non ucciderlo. I due portano via Ciaro per poi uccidere con una bomba a mano un operaio non cooperativo. Flynn viene assassinato, e sia Hoffa che Ciaro affermano alla polizia che Flynn stava tentando di salvare la vita di qualcuno nella lavanderia quando il posto ha preso fuoco. Flynn muore alcuni momenti dopo e Ciaro diviene presto socio di Hoffa.\nDurante lo sciopero dei camionisti, quando gli scioperanti entrano in guerriglia contro la polizia, Hoffa viene preso da un paio di gangster per incontrare il boss mafioso locale. Ciaro, che parla italiano, lo accompagna. All'incontro, viene formata la prima alleanza tra i camionisti e la criminalit\u00e0. A questo meeting, Hoffa incontra il giovane gangster Carol D'Allesandro, che sarebbe stata il suo alleato criminale per molti anni. A questo punto Hoffa sale alla presidenza della Fratellanza Internazionale dei Camionisti. Nel tempo le relazioni tra Hoffa e Robert Kennedy peggiorano, soprattutto dopo l'elezione di John F. Kennedy a presidente e alla conseguente nomina di Robert Kennedy come procuratore generale. La tensione culmina in un match carico di urla tra i due uomini nell'ufficio di Kennedy. Ciaro viene scarcerato prima di Hoffa, e inizia a lavorare su un modo per liberarlo. A un incontro tra Ciaro e D'Allesandro, il gangster suggerisce l'appoggio dei camionisti all'elezione di Richard M. Nixon per presidente, con l'idea che se Nixon vince, un ufficiale favorevole si occuperebbe del rilascio di Hoffa.\nCritica.\nIl film non \u00e8 stato ben accolto dalla critica: sul sito Rotten Tomatoes ha un indice di gradimento del 52%, con un voto medio di basato su 25 recensioni."}
{"id": "1819478", "revid": "53195672", "url": "https://it.wikipedia.org/wiki?curid=1819478", "title": "Sindrome SCIWORA", "text": "La sindrome SCIWORA \u00e8, come spiega l'acronimo inglese, una sindrome neurologica acuta da trauma spinale senza segni radiologici (\"Spinal Cord Injury Without Radiographic Abnormality\").\nPi\u00f9 colpita \u00e8 la popolazione pediatrica e include circa due terzi dei traumi cervicali nei bambini al di sotto degli 8 anni di et\u00e0.\nViene colpito pi\u00f9 spesso il legamento trasverso dell'atlante o i suoi piatti cartilaginei, ma anche i legamenti interspinosi nelle situazioni di flessione o di estensione. Pu\u00f2 occorrere anche nell'adulto con prolasso discale da trauma acuto o con spondilosi cervicale.\nLa diagnosi radiologica \u00e8 d'esclusione. L'RM pu\u00f2 mostrare l'emorragia o l'edema spinale.\nIl trattamento consiste nell'immobilizzazione da una a tre settimane."}
{"id": "1819480", "revid": "56818", "url": "https://it.wikipedia.org/wiki?curid=1819480", "title": "Sciwora", "text": ""}
{"id": "1819495", "revid": "308552", "url": "https://it.wikipedia.org/wiki?curid=1819495", "title": "Botafumeiro", "text": "Il botafumeiro \u00e8 un grande turibolo presente nella Cattedrale di San Giacomo a Santiago di Compostela risalente al XIX secolo.\nDa esso prende il nome un altro grande incensiere presente dal marzo 2010 a Cava de' Tirreni nella Chiesa di San Francesco e Sant'Antonio e quello presente a Borsano di Busto Arsizio (2012) nell'Arcidiocesi di Milano. Sono i turiboli pi\u00f9 grandi del mondo. Un botafumeiro di 5\u00a0kg \u00e8 installato anche presso l'Insigne Collegiata di Casei Gerola in provincia di Pavia.\nIl botafumeiro a Santiago di Compostela.\nStoria.\nPur essendo presente fin dagli albori del pellegrinaggio a Santiago, il botafumeiro di cui si ha notizia certa fu una gran pignatta di argento del secolo XVI, dono del re Luigi XI di Francia: esso venne in seguito rubato dalle truppe napoleoniche.\nL'attuale \u00e8 stato fuso nel 1851, utilizzando ottone poi ricoperto d'argento.\nSolo recentemente il botafumeiro ha assunto la funzione che gli \u00e8 propria: infatti in passato veniva utilizzato prevalentemente per coprire il forte odore emanato dai pellegrini che affollavano la cattedrale e nella quale spesso trovavano ricovero per la notte.\nNel corso della storia \u00e8 accaduto alcune volte che il \"fumeiro\" si distaccasse dalle corde: famosi sono rimasti gli incidenti del 1499, al quale assistette la Infanta Catalina (futura Caterina d'Aragona) e del 1622.\nUtilizzo.\nAl momento \u00e8 utilizzato quasi esclusivamente in occasione delle messe solenni e durante l'Anno Santo Compostellano.\nIl botafumeiro viene fatto oscillare da personale addetto (i \"tiraboleiros\") che lo issano fino a 22 metri d'altezza nella croce della navata centrale e quindi, con un sistema di corde e carrucole, gli imprimono un moto pendolare, fino a fargli sfiorare il soffitto delle navate ad una velocit\u00e0 di circa 70\u00a0km/h.\nIl botafumeiro a Cava de' Tirreni.\nDal 2010 quello cavese \u00e8 il pi\u00f9 grande incensiere del mondo: le sue dimensioni sono di circa 1.60\u00a0m di altezza per oltre 70\u00a0kg di peso. Caricato con pi\u00f9 di 13\u00a0kg fra carbone e incenso, il suo peso complessivo va ad attestarsi attorno agli 85\u00a0kg. \u00c8 fuso in rame cesellato bagnato nell'argento e la sua velocit\u00e0 di discesa \u00e8 di circa 80 chilometri l'ora.\n\u00c8 utilizzato poche volte l'anno, durante le celebrazioni liturgiche pi\u00f9 importanti; per farlo oscillare, viene assicurato con una successione di nodi ad una corda di rilevante diametro, che scende da una carrucola ancorata al soffitto della navata. Poi con una particolare procedura, per la quale si adoperano dieci persone, si tirano alcune cime e il botafumeiro inizia la sua corsa, nel verso longitudinale, lungo il corridoio centrale del santuario, incensando tutta la chiesa.\nIl botafumeiro a Borsano.\nSi tratta di un manufatto di 60\u00a0kg (vuoto) interamente realizzato da un maestro artigiano e inaugurato durante la Veglia Pasquale dell'anno 2012: viene \"lanciato\" facendolo correre lungo il verso longitudinale della navata centrale della chiesa. Nel medesimo anno l'Arcivescovo di Milano, Cardinale Angelo Scola, lo ha acceso e \"lanciato\" durante la Festa Patronale dei Santi Apostoli Pietro e Paolo.\nIl botafumeiro di Casei Gerola.\nInstallato nel marzo 2014, in occasione del giubileo locale per i 250 anni dalla traslazione del corpo del patrono San Fortunato dalla basilica romana di Santa Maria in Via Lata all'Insigne Collegiata di San Giovanni Battista in Casei Gerola. \u00c8 collocato nella navata destra della quattrocentesca Collegiata, davanti all'altare di San Fortunato. Esso voltegger\u00e0 in onore del Santo nelle principali feste dell'anno liturgico."}
{"id": "1819496", "revid": "110157", "url": "https://it.wikipedia.org/wiki?curid=1819496", "title": "Stina Hofg\u00e5rd Nilsen", "text": "Biografia.\nGigantista pura attiva in gare FIS dal febbraio del 1995, Stina Hofg\u00e5rd Nilsen esord\u00ec in Coppa Europa il 21 gennaio 1997 a Bischofswiesen, senza completare la prima manche, e in Coppa del Mondo il 28 febbraio 1999 a \u00c5re, senza qualificarsi per la seconda manche. Il 10 febbraio 2000 ad Abetone colse il suo primo podio in Coppa Europa (2\u00aa) e il 14 marzo successivo la sua unica vittoria, a Ischgl. Nel 2001 sal\u00ec per l'ultima volta sul podio in Coppa Europa, il 17 gennaio a Davos (2\u00aa), e debutt\u00f2 ai Campionati mondiali in occasione della rassegna iridata di Sankt Anton am Arlberg, senza concludere la prova.\nLa Nilsen raggiunse l'apice della sua carriera nella stagione 2001-2002, quando ottenne i suoi tre podi in Coppa del Mondo: il primo fu il 3\u00ba posto del 4 gennaio a Maribor, l'ultimo, nonch\u00e9 sua unica vittoria, il 27 gennaio a Cortina d'Ampezzo. Prese inoltre parte alla sua unica rassegna olimpica, , senza concludere la prova. Partecip\u00f2 ancora ai Mondiali di Sankt Moritz 2003, senza terminare la prima manche, e si ritir\u00f2 dalle competizioni al termine della stagione 2003-2004: disput\u00f2 la sua ultima gara in Coppa del Mondo il 22 febbraio a \u00c5re, senza qualificarsi, e si conged\u00f2 dal Circo bianco il 20 marzo a Hafjell, in occasione dei Campionati norvegesi 2004 (5\u00aa).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1819504", "revid": "1502654", "url": "https://it.wikipedia.org/wiki?curid=1819504", "title": "Marca temporale", "text": "Una marca temporale (\"timestamp\") \u00e8 una sequenza di caratteri che rappresentano una data e/o un orario per accertare l'effettivo avvenimento di un certo evento. La data \u00e8 di solito presentata in un formato compatibile, in modo che sia facile da comparare con un'altra per stabilirne l'ordine temporale. La pratica dell'applicazione di tale marca temporale \u00e8 detto timestamping.\nLa marcatura temporale \u00e8 il processo di generazione e apposizione di una marca temporale su un documento informatico, digitale o elettronico. Il processo di marcatura temporale consiste nella generazione, da parte di una terza parte fidata (il Certificatore accreditato), di una \u201cfirma digitale del documento\u201d cui \u00e8 associata l\u2019informazione relativa ad una data e ad un\u2019ora certa. L\u2019apposizione della marca temporale consente di stabilire l'esistenza di un documento informatico a partire da un certo istante e di garantire la validit\u00e0 nel tempo.\nEsempi di marche temporali:\n 2005-10-30 T 10:45 UTC\n 2007-11-09 T 11:20 UTC \n Sat Jul 23 02:16:57 2005\nFunzionamento della marcatura digitale.\nNel momento in cui l'utente con il proprio software avvia il processo di apposizione della marca temporale sul documento digitale, automaticamente viene inviata una richiesta contenente una serie di informazioni all'Ente Certificatore Accreditato.\nL'ente verifica in maniera simultanea la correttezza della richiesta delle informazioni, genera la marca temporale e la restituisce all'utente. Questo processo automatico e immediato garantisce la sicurezza e la validit\u00e0 del processo di marcatura.\nLa validazione temporale con marca temporale: i riferimenti normativi.\nIl Codice dell\u2019Amministrazione Digitale definisce la validazione temporale come \u201cil risultato della procedura informatica con cui si attribuiscono, ad uno o pi\u00f9 documenti informatici, una data ed un orario opponibili ai terzi.\u201d (Articolo 1, Comma 1, Lettera bb\u00a0 CAD - Decreto Legislativo 7 marzo 2005, n. 82).\nSempre nel CAD l\u2019art. 20, comma 3 definisce il valore legale della marcatura temporale e sancisce infatti che \u201c\"la data e l\u2019ora di formazione del documento informatico sono opponibili ai terzi se apposte in conformit\u00e0 alle regole tecniche sulla validazione temporale\".\u201d\nLe regole tecniche di attuazione del CAD sulla validazione temporale sono definite dal DPCM 22 febbraio 2013 (GU Serie Generale n.117 del 21-5-2013) ed in particolare:\nInformazioni che possono essere contenute nella marca temporale.\nUna marca temporale contiene le seguenti informazioni:\nQuando effettuare la marcatura temporale di un documento elettronico?\nL\u2019apposizione di una marca temporale su un documento elettronico consente di dare \u201cdata certa\u201d al documento con valore probatorio, cio\u00e8 associare ad un documento informatico una data e un orario giuridicamente certi e opponibili ai terzi.\nPer questo i casi in cui \u00e8 indicato l\u2019utilizzo delle marche temporali sono quelli in cui \u00e8 necessario avere una data certa e giuridicamente valida, ad esempio:\nVantaggi dell\u2019utilizzo e della validazione temporale nei documenti.\nLe procedure digitalizzate per attestare una validazione temporale sono procedure semplici, sicure, efficaci ed efficienti. Permettono di generare risparmi rilevanti sia tangibili che intangibili (riduzione dei costi e tempi di trattamento del cartaceo, annullamento costi di francobolli e timbro, ottimizzazione dei processi, riduzione degli errori, contributo rilevante alla green economy, maggiore sicurezza trasparenza e valore legale rispetto all'ambito cartaceo).\nSoftware di marcatura temporale.\nEsistono software per marcare temporalmente un documento e per verificarne successivamente la marcatura, ad esempio Dike (http://dike6.ufficiocamerale.com/). \nFormati della marcatura temporale.\nFormato TSR: (Time Stamp Response) \u00e8 il formato pi\u00f9 semplice e contiene soltanto l'impronta del file, non tutto il file, e l'evidenza informatica della marcatura effettuata. Per verificare un file TSR \u00e8 necessario il file originale che si \u00e8 marcato.\nFormato M7M: il file M7M contiene sia l'evidenza della marca temporale (il file con formato TSR) che il file stesso sottoposto a marcatura. Una volta sottoposto il file a verifica, non \u00e8 necessario altro per completare la procedura di verifica. Non tutti i software sono in grado di verificare il formato M7M.\nFormato TSD: (Time Stamped Data) \u00e8 un formato che contenere sia l'evidenza della marca temporale (il file con formato TSR) che il file stesso sottoposto a marcatura, per questo motivo il file stesso pu\u00f2 essere sottoposto a procedura di marcatura in quanto contiene tutte le informazioni necessarie al controllo.\nA differenza del formato M7M, il formato TSD rispetta una sintassi di composizione che rispetta standard ampiamente riconosciuti; per questo motivo, \u00e8 consigliato l'utilizzo di questo tipo di file.\nFormato PDF: \u00e8 il formato pi\u00f9 noto e generalmente utilizzato per la possibilit\u00e0 di incorporare sia la firma digitale che la marca temporale. A differenza di altri formati, per\u00f2, non \u00e8 possibile eseguire la marca temporale a posteriori dall'istante della firma; allo stato attuale, se si desidera marcare un file PDF e conservarne la leggibilit\u00e0 con lettori PDF, va eseguita la firma e la marca del file contestualmente. L'estensione di un file PDF firmato e marcato con i dati incorporati non cambia, se si passa da un file con estensione PDF ad un file con estensione PDF.TSR.\nStoria.\nLa legge Italiana ha introdotto le marche temporali per dare validit\u00e0 di data certa a un documento all'interno del pi\u00f9 ampio progetto di conservazione a norma e quindi l'eliminazione degli archivi cartacei.\nCon il Decreto del Presidente del Consiglio dei Ministri 13 gennaio 2004, recante le regole tecniche per la formazione, la trasmissione, la conservazione, la duplicazione, la riproduzione e la validazione, anche temporale, dei documenti informatici, pubblicato nella Gazzetta Ufficiale 27 aprile 2004, n. 98 si \u00e8 fatto il primo passo per normatizzare tali attivit\u00e0 (la norma strettamente Italiana non deve essere confusa con il concetto di marca temporale come concetto tecnico. La norma quindi \u00e8 una mera attuazione legale di uno strumento informatico).\nStandardizzazione.\nL'ISO (International Organization for Standardization) ha definito l'ISO 8601 come standard per le marche temporali.\nUna marca temporale (in contesto narrativo) pu\u00f2 comprendere anche informazioni precise come date espresse in maniera esplicita, riferimenti o accenni a individui esistiti veramente, descrizione di abitudini o la tipologia di vita di un determinato periodo."}
{"id": "1819506", "revid": "729019", "url": "https://it.wikipedia.org/wiki?curid=1819506", "title": "John Burgoyne", "text": "Durante la guerra d'indipendenza americana, nel 1777 assunse il comando del corpo di spedizione anglo-tedesco incaricato di effettuare una difficile offensiva dal Canada lungo la valle del fiume Hudson. Dopo alcuni successi iniziali, Burgoyne, ambizioso e temerario, avanz\u00f2 imprudentemente nel cuore del territorio nemico e si fece accerchiare dalle milizie americane che lo costrinsero alla resa a Saratoga con tutte le sue truppe superstiti.\nLa clamorosa sconfitta, di cui egli fu il principale responsabile, segn\u00f2 una svolta decisiva della guerra d'America.\nBiografia.\nBurgoyne nacque il 24 febbraio 1722 a Sutton, un sobborgo di Londra. Nel 1740, raggiunta l'et\u00e0 di diciotto anni, entr\u00f2 nel British Army.\nTra il 1756 ed il 1763 partecip\u00f2 alla guerra dei sette anni venendo eletto, nel 1761, al Parlamento del Regno Unito. Nel 1772 ottenne la promozione a maggior generale e inizi\u00f2 a pubblicare opere teatrali, che gli procurarono un buon successo come drammaturgo.\nNel 1775 fu inviato nelle colonie americane assieme a William Howe ed Henry Clinton per affiancare a Boston il generale Thomas Gage. Venne inviato in Canada nel 1776 come spalla del generale Guy Carleton a cui attribu\u00ec gli iniziali insuccessi subiti dalle truppe inglesi.\nTornato a Londra, gli furono affidati 10.500 uomini con cui riconquist\u00f2 il forte Ticonderoga il 4 luglio 1777 e il forte Edward il 24 luglio dello stesso anno. Le perdite furono tuttavia ingenti. Dopo questi successi iniziali la situazione di Burgoyne divenne difficile a causa della carenza di rifornimenti, delle sconfitte dei suoi luogotenenti e delle crescenti forze americane che furono concentrate contro di lui. Dopo le sconfitte del 18 settembre e del 7 ottobre 1777 a Stillwater contro le truppe americane dei generali Benedict Arnold e Horatio Gates, egli venne completamente accerchiato a Saratoga e il 17 ottobre fu costretto alla resa con i superstiti del corpo di spedizione anglo-tedesco.\nSecondo alcuni autori (tra i quali George Bernard Shaw in nota a \"Il discepolo del diavolo\", commedia in cui Burgoyne figura tra i personaggi principali), la sua sconfitta fu dovuta alla mancata comunicazione da parte di Lord George Germain dell'ordine di ricongiungimento con le truppe di Howe ad Albany. Altri storici invece ritengono che Burgoyne abbia agito con grande imprudenza, sottovalutando le milizie americane e trascurando gli avvertimenti dei suoi subordinati e che quindi egli sia stato il principale responsabile della catastrofe del suo esercito.\nTornato nel 1783 in patria fu violentemente criticato per la capitolazione. Nel 1786 pubblic\u00f2 \"L'ereditiera\", che fu il suo pi\u00f9 grande successo teatrale. Mor\u00ec il 4 agosto 1792 nella sua casa di Londra."}
{"id": "1819509", "revid": "1305772", "url": "https://it.wikipedia.org/wiki?curid=1819509", "title": "Denial", "text": "Denial (\"rifiuto\", \"negazione\" in lingua inglese) pu\u00f2 riferirsi a:"}
{"id": "1819515", "revid": "287204", "url": "https://it.wikipedia.org/wiki?curid=1819515", "title": "Esecuzione in danno", "text": "Lesecuzione in danno \u00e8 quella richiesta dalla Pubblica Amministrazione qualora scelga di affidare a terzi la fornitura dei servizi oggetto del contratto imputando le spese aggiuntive all'Appaltatore. \nCi\u00f2 pu\u00f2 avvenire qualora la controparte non adempia agli obblighi derivanti dal rapporto contrattuale.\nL'esecuzione in danno costituisce una forma di tutela della Pubblica Amministrazione in alternativa agli ordinari strumenti di risoluzione contrattuale, ed avviene previa diffida."}
{"id": "1819519", "revid": "628767", "url": "https://it.wikipedia.org/wiki?curid=1819519", "title": "Ronchiglione", "text": "Il monte Ronchiglione \u00e8 uno dei tanti monti che dominano la valle di Tagliole, nel comune di Pievepelago, in provincia di Modena."}
{"id": "1819520", "revid": "767487", "url": "https://it.wikipedia.org/wiki?curid=1819520", "title": "Hulusi Beh\u00e7et", "text": "Hulusi Beh\u00e7et (pronuncia \"becet\") nacque a Istanbul; si laure\u00f2 all'accademia militare nel 1910 e si specializz\u00f2 in dermatologia e malattie veneree studiando a Budapest e Berlino. Nel 1933 divenne professore a Istanbul, dove continu\u00f2 la sua carriera fino alla morte, avvenuta nel 1948.\nIl suo nome \u00e8 legato alla \"sindrome di Beh\u00e7et\", una patologia a eziologia ancora ignota. Il dottor Beh\u00e7et pubblic\u00f2 su essa circa 196 articoli, di cui 53 pubblicati su riviste di interesse internazionale."}
{"id": "1819524", "revid": "15756", "url": "https://it.wikipedia.org/wiki?curid=1819524", "title": "Eccellenza 1994-1995", "text": "Il campionato italiano di calcio di Eccellenza regionale 1994-1995 \u00e8 stato il quarto organizzato in Italia. Rappresenta il sesto livello del calcio italiano.\nIl campionato \u00e8 strutturato su 28 gironi all'italiana su base regionale. Sono ammesse al Campionato Nazionale Dilettanti le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti."}
{"id": "1819528", "revid": "56818", "url": "https://it.wikipedia.org/wiki?curid=1819528", "title": "Scivora", "text": ""}
{"id": "1819529", "revid": "123567", "url": "https://it.wikipedia.org/wiki?curid=1819529", "title": "Val di Chiese", "text": ""}
{"id": "1819554", "revid": "204012", "url": "https://it.wikipedia.org/wiki?curid=1819554", "title": "2800 a.C. - 2701 a.C.", "text": ""}
{"id": "1819557", "revid": "110157", "url": "https://it.wikipedia.org/wiki?curid=1819557", "title": "Hibbing", "text": "Hibbing \u00e8 un comune degli Stati Uniti della Contea di St. Louis nello Stato del Minnesota.\nNel censimento del 2000 la citt\u00e0 contava 17.071 abitanti. Hibbing venne costruita su un ricco giacimento di ferro grezzo, la Mesabi Iron Range, che si trova alla periferia della citt\u00e0 e costituisce la pi\u00f9 grande miniera di ferro a cielo aperto del mondo."}
{"id": "1819562", "revid": "580", "url": "https://it.wikipedia.org/wiki?curid=1819562", "title": "Buzz-Off", "text": "Buzz-Off \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nBuzz-Off fu introdotto nella linea di giocattoli dei Masters nel 1984 ed \u00e8 apparso soltanto in quattro episodi della serie animata. Le sue apparizioni (cos\u00ec come quelle degli altri personaggi introdotti in seguito) in realt\u00e0 erano legate pi\u00f9 ad una eventuale promozione dell'action figure. Si tratta di un uomo-ape, che si unisce alla lotta degli eroici guerrieri, quando il suo popolo viene attaccato da Skeletor. In un altro episodio collabora con Mekaneck, considerando la naturale predisposizione di entrambi i personaggi allo spionaggio.\nSerie del 2002.\nNella serie del 2002 il personaggio di Buzz-Off ha una personalit\u00e0 pi\u00f9 definita ed un ruolo maggiore all'interno della serie, oltre che un nuovo design che lo fa apparire pi\u00f9 simile ad un insetto. Buzz-Off \u00e8 il leader degli Andreenids, una razza di uomini-ape, potentissimi e con uno spiccato senso dell'indipendenza, al punto di rifiutare qualsiasi alleanza. Lo stesso Buzz-Off \u00e8 dipinto come un personaggio diffidente e sospettoso. Il suo popolo produce una sostanza chiamata \"ambrosia\", in grado di rendere potentissimi, e bramata da Skeletor. Skeletor tenta di approfittare degli Andreenids, ingannandoli e facendoli ingaggiare una guerra contro gli uomini-uccello, guidati da Stratos. Resosi conto dell'inganno Buzz-Off finir\u00e0 per allearsi con He-Man.\nSi nutre di miele"}
{"id": "1819577", "revid": "1543377", "url": "https://it.wikipedia.org/wiki?curid=1819577", "title": "Stoni", "text": "Gli Stoni o Stoeni in letteratura detti anche \"Styni\" o \"Steoni\" furono un popolo dell'Italia antica, sottoclasse degli Euganei, stanziato per alcuni ricercatori fin dal 1500 a.C. nelle alpi nell'area geografica presumibile della Valle del Chiese, Valli Giudicarie e Basso Sarca in Trentino, parte del Monte Baldo nel veronese, della Val Sabbia e Val Vestino in provincia di Brescia. Gli Stoni furono sconfitti in armi e assoggettati dai romani nel 118 a.C.\nStoria.\nLe origini.\nLo storico romano Plinio il Vecchio, rifacendosi a Catone, affermava che gli Euganei si dividevano in tre stirpi, i Triumpilini (Val Trompia), i Camuni (Val Camonica) e gli Stoni. Questi ultimi, sempre per Plinio, erano \"caput\", ossia posti a capo, degli Euganei ed abitanti nelle alpi Graie mentre nei Fasti trionfali capitolini del 117 a.C. sono indicati come \"Ligures\". Quindi si pu\u00f2 ritenere con una certa probabilit\u00e0 la pertinenza degli Euganei ai Liguri come un ramo degli antichi Liguri traspadani, anche se gli archeologi e gli storici non sono ancora in grado di fornire con certezza una connotazione etnica generale delle popolazioni che abitavano in epoca preromana l'area dei laghi lombardi e la pianura prospiciente. \nLa storiografia moderna concorda nell'indicare la Valle delle Giudicarie, del Sarca e la Val Vestino come il territorio occupato dagli Stoni fin dal 1500 a.C. mentre autori come Antonio Zieger avanzano dubbi su tale dislocazione pur non indicando con certezza un altro areale stanziale.\nSecondo le tesi avanzate da alcuni storici dell'Ottocento il villaggio-capitale degli Stoni era \"Stonos\" che corrisponderebbe per Federico Odorici e Scipione Maffei all'attuale Vestone, mentre per altri, tra questi Filippo Cluverio, a Storo o a Stenico. Dal nome del popolo degli Stoni deriverebbe lo stesso toponimo di Vestone, ma anche Bostone frazione di Villanuova sul Clisi, Stonico in Val Rendena, monte Stino e Val Vestino. \nGli Stoni nelle fonti classiche.\nNel 118 a.C. Quinto Marcio Re effettu\u00f2 contro di loro una spedizione punitiva ricordata nei Fasti triumphales: \nLo storico greco Strabone (58 a.C. - 21/25 d.C.) li descrive cos\u00ec:\nSecondo lo storico romano Plinio il Vecchio (23 d.C. - 79 d.C.) gli Stoni appartenevano alla stirpe degli Euganei:\nI contatti con i Celti e la conquista romana.\nVerso il 500 a.C. i Galli Cenomani, insediati stabilmente nell'attuale bassa Lombardia orientale e nel basso Veneto occidentale, ossia nel territorio compreso tra il fiume Adige e l'Adda, risalirono alla conquista delle valli alpine combattendo contro le popolazioni indigene. A loro si opposero fieramente gli Stoni. Ne deve essere seguita una convivenza inizialmente difficile, che port\u00f2 lentamente a una popolazione abbastanza omogenea, tanto che i Romani li identificano con l'unica denominazione di Reti. \nNel 118 a.C. nel contesto della conquista della Gallia cisalpina il console Quinto Marcio Re condusse una campagna repressiva contro i Liguri Stoni che port\u00f2 allo sterminio di questa etnia. Quindi gli Stoni, che probabilmente si erano ribellati all'alleanza romana o avevano condotto razzie nei territori soggetti ai nuovi colonizzatori, furono una delle prime trib\u00f9 alpine contro le quali furono volte le armi dei romani. Secondo lo storico latino Paolo Orosio il combattimento fu molto aspro da entrambe le parti e gli Stoni, circondati, pur di non cadere prigionieri del nemico uccisero prima donne e bambini poi diedero fuoco alla loro case e si suicidarono con le proprie armi o lanciandosi nelle fiamme. \nNell'89 a.C. il console Gneo Pompeo Strabone, con la Lex Pompeia de Transpadanis, concesse ai popoli \"Transpadani\" il diritto latino.\nNel 49 a.C., Giulio Cesare concesse ai \"Transpadani\" con la lex Roscia, proposta dal pretore Lucio Roscio Fabato, la cittadinanza romana e a Brixia (Brescia) il diritto di Municipio con l'iscrizione alla trib\u00f9 dei Fabii. Anche le Giudicarie, la valle del Basso Sarca, il Lomaso e la Valle del Chiese furono ascritti alla trib\u00f9 dei Fabii di Brescia (o trib\u00f9 Fabia).\nNel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C., furono assoggettate a Roma alcune popolazioni limitrofe agli Stoni: i Trumplini, i Camunni ed altre ricordate nel Trofeo delle Alpi."}
{"id": "1819578", "revid": "287204", "url": "https://it.wikipedia.org/wiki?curid=1819578", "title": "Gigante di Atacama", "text": "Il Gigante di Atacama \u00e8 un grande geoglifo antropomorfo che si trova in Cile nel deserto di Atacama e rappresenta la figura di un guerriero stilizzato lunga circa 119 metri. \u00c8 posizionato sulla parete nord-est del colle Unita, a circa 15\u00a0km dal paesino di Huara, situato nella Provincia del Tamarugal della Regione di Tarapac\u00e1. Nei dintorni sono presenti altri geoglifi.\nLa raffigurazione \u00e8 probabilmente il risultato dell'opera di varie culture precolombiane che si sono succedute nella zona tra l'800 e il 1500, in particolare le culture Tiahuanaco e Inca. Queste rappresentazioni, di cui si sono scoperti negli ultimi tre decenni oltre 5000 geoglifi nel deserto di Atacama, avevano in generale funzioni rituali.\nIl Gigante di Atacama \u00e8 la pi\u00f9 grande raffigurazione antropomorfa precolombiana finora conosciuta. L'interpretazione \u00e8 ancora oggetto di dibattito; da alcuni studiosi viene ritenuta la rappresentazione di una divinit\u00e0 precolombiana locale."}
{"id": "1819584", "revid": "226458", "url": "https://it.wikipedia.org/wiki?curid=1819584", "title": "Saffron Hill", "text": "Saffron Hill \u00e8 una strada nell'angolo sud-orientale del distretto di Camden a Londra fra la Farrington Road e Hatton Garden. Il nome della via deriva dal fatto che un tempo faceva parte di una propriet\u00e0 sulla quale cresceva lo zafferano, in inglese, appunto \"saffron\".\nNel 1850 era descritto come un quartiere squallido in cui abitavano prevalentemente gente povera e ladri. Nella novella \"Oliver Twist\" di Charles Dickens (1837, capitolo 8), Artful Dodger conduce Oliver nella \"tana\" di Fagin a Saffron Hill, \"il posto pi\u00f9 sporco e miserabile che Oliver avesse mai visto. La strada era stretta e fangosa, l'aria era impregnata di odori fetidi\".\nNel XIX secolo pare che vi fossero concentrati molti immigrati italiani. Le cronache del tempo parlano anche di numerosi bambini, costretti a vivere nella miseria e nell'ignoranza, sfruttati e costretti all'accattonaggio da persone senza scrupoli. Di questi bambini si erano occupati ecclesiastici e patrioti italiani, esuli a Londra, fra cui Camillo Mapei. In questa via vi era pure una sala dove operavano predicatori evangelici di lingua italiana.\nSaffron Hill era parte della Contea di Londra nel 1889, ma come entit\u00e0 amministrativa \u00e8 abolita nel 1900 e diventa componente del Metropolitan Borough of Holborn fino al 1965."}
{"id": "1819594", "revid": "228587", "url": "https://it.wikipedia.org/wiki?curid=1819594", "title": "Scarlett Thomas", "text": " Oltre all'attivit\u00e0 di scrittrice, si occupa anche di recensire libri per le riviste \"Literary Review\", \"Independent on Sunday\" e \"Scotland on Sunday\".\nBiografia.\nNata nel \"borough\" londinese di Hammersmith, Thomas ha studiato al Chelmsford College e all'Universit\u00e0 di East London. Durante la sua adolescenza fu un'attiva dimostrante in manifestazioni contro le armi nucleari e la Guerra del Golfo.\nDal 2004 insegna letteratura inglese all'Universit\u00e0 del Kent, mentre in precedenza aveva insegnato al Dartmouth Community College, al South East Essex College e all'Universit\u00e0 di East London (lo stesso ateneo in cui si era laureata nel 1995).\nNel 2008 \u00e8 stata membro della giuria del Festival Internazionale del Cinema di Edimburgo.\nL'ultimo suo libro \"Il drago verde\", \u00e8 stato pubblicato nel 2017\nRiconoscimenti.\nNel 2001 fu definita come \"una tra i venti migliori scrittori inglesi\" dall\"'Indipendent on Sunday\".\nNel 2002 ha vinto il premio come \"Miglior Nuovo Scrittore\" agli Elle Style Awards."}
{"id": "1819604", "revid": "56818", "url": "https://it.wikipedia.org/wiki?curid=1819604", "title": "Straus", "text": ""}
{"id": "1819617", "revid": "1699816", "url": "https://it.wikipedia.org/wiki?curid=1819617", "title": "Fisto", "text": "Fisto \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nFisto fu introdotto nella linea di giocattoli dei Masters nel 1984. Caratteristica principale di Fisto \u00e8 la sua mano destra, coperta da un guanto metallico sproporzionato, in grado di sferrare colpi micidiali. Nel cartone animato Fisto appare inizialmente come uno degli emissari di Skeletor, ma passa dalla parte del bene dopo aver conosciuto He-Man. Dopo questo episodio, il personaggio di Fisto \u00e8 apparso pochissimo ed ha avuto pochissimi sviluppi. Nella promozione delle action figure, Fisto fu lanciato come controparte positiva di \"Jitsu\". Tale rivalit\u00e0 per\u00f2 nel cartone animato non \u00e8 stata mai sviluppata, dato che Jitsu compare soltanto in un episodio, per evitare che la Filmation venisse accusata di perpetrare uno stereotipo razziale, dato le evidenti origini asiatiche di Jitsu.\nSerie del 2002.\nNella serie del 2002 l'action figure di Fisto fu ribattezzata \"Battle Fist\", per evitare problemi di copyright con il franchise di Star Wars che includeva un personaggio chiamato Kit Fisto. Tuttavia nel cartone animato il nome del personaggio rimane invariato. Fisto compare negli ultimi quattro episodi della serie, e viene rivelato essere il fratello maggiore di Man-At-Arms, il quale per\u00f2, per manifeste questioni di onore militare, \u00e8 molto rest\u00eco ad accettarlo. Anzi, in pi\u00f9 occasioni sfiorano la colluttazione per pretestuosi e futili motivi. Fisto fu allontanato dall'esercito reale di Eternia per aver disertato durante una guerra sedici anni prima. Soffrendo di amnesia, Fisto non pot\u00e9 mai provare la propria innocenza. \u00c8 importante notare che Fisto potrebbe essere il padre biologico di Teela. Sorceress rammenta infatti che durante la guerra avvenuta sedici anni prima si era innamorata di un soldato che soffriva di amnesia. Nei suoi flashback il viso del soldato non viene rivelato, ma i bendaggi sul braccio tradiscono la particolare anatomia di Fisto. La verit\u00e0 su questa storia non fu mai svelata dato che il cartone animato fu interrotto, prima che gli sceneggiatori potessero svilupparla. Tuttavia, \u00e8 molto pi\u00f9 probabile che fosse in realt\u00e0 proprio Man-At-Arms, vista soprattutto la sua reazione quando Sorceress gli parla di lui alla fine dell'episodio 29.\nIn questa serie l'enorme mano destra di Fisto (ancora pi\u00f9 sproporzionata che nella vecchia serie) \u00e8 una protesi bionica creata da Man-at-Arms, dopo che il fratello aveva sacrificato la propria mano per salvare gli eroici guerrieri."}
{"id": "1819620", "revid": "599013", "url": "https://it.wikipedia.org/wiki?curid=1819620", "title": "Umberto Calcagno", "text": " Dal novembre 2020 \u00e8 presidente dell'Associazione Italiana Calciatori (AIC) e dal marzo 2021 \u00e8 vicepresidente della FIGC.\nCarriera.\nCresciuto nelle giovanili della Sampdoria, fa una breve esperienza in prestito nel Trani. Ha giocato nella Sampdoria l'anno dell'unico scudetto blucerchiato, collezionando 2 presenze in campionato e 4 in Coppa Italia. In quella stagione debutta da titolare nella gara che la Sampdoria perde a Lecce il 13 gennaio 1991 (unica sconfitta esterna in campionato).\nHa giocato poi in serie C1 nel Baracca Lugo e di nuovo nel Trani per altre due stagioni in serie C2. Nel 1994/95 gioca in C1 nel Barletta, mettendo a segno 4 gol in 27 presenze. A fine stagione il Barletta viene cancellato dai professionisti e quindi si svincola. Disputa un campionato in C2 con la maglia di Castrovillari, con cui mette a segno 10 reti in 32 partite. Viene quindi ingaggiato dal con cui disputa due campionati di serie C1. Nel 1999 scende in C2 trasferendosi al dove realizza 15 reti in 32 presenze. Poi milita ancora in C1 con Benevento e . Nel 2001/02 conquista una promozione in C1 con il Martina, mentre dal 2002 al 2004 disputa due campionati di C2 con il . Nel 2004/05 gioca nella Paganese tra i dilettanti con cui colleziona 12 presenze e 3 reti.\nLaureato in giurisprudenza, intraprende l'attivit\u00e0 di avvocato nel 2002, occupandosi di diritto del lavoro e diritto sportivo, con particolare attenzione al diritto sindacale calcistico.\nDopo esserne stato il vicepresidente vicario, il 29 giugno 2020 viene nominato presidente dell'AIC ad interim in seguito alle dimissioni di Damiano Tommasi.\nIl 30 novembre 2020, a seguito dell'assemblea dell'AIC tenutasi a Milano, viene eletto presidente del sindacato dei calciatori.\nIl 5 marzo 2021, con la riconferma di Gabriele Gravina, viene eletto vicepresidente della FIGC nonch\u00e9 consigliere federale."}
{"id": "1819629", "revid": "103319547", "url": "https://it.wikipedia.org/wiki?curid=1819629", "title": "Casa per abitazioni a Cisanello", "text": "La casa per abitazioni a Cisanello \u00e8 un edificio residenziale situato in via Matteucci 33-45 nel quartiere di Cisanello della citt\u00e0 di Pisa.\nStoria.\nIl progetto si inserisce all'interno del vasto intervento di edilizia popolare sovvenzionata (legge 94 del 25/3/1982) che interessa l'area di nuova espansione di Cisanello. Sin dalla fase iniziale, il progetto dell'architetto pisano Massimo Carmassi risulta caratterizzato dalla doppia volont\u00e0 di inserire un segno spaziale, emergente e connotante, nel paesaggio urbano e di conferire qualit\u00e0 architettonica ad un edificio popolare: emerge pertanto immediatamente l'idea di un puro parallelepipedo, concepito come aggregazione di cellule abitative omogenee, scandito da una serie di arcate.\nNel settembre del 1984 sono pressoch\u00e9 perfezionati i progetti esecutivi, a meno della scelta definitiva del disegno della cortina muraria in mattoni e delle soluzioni della gronda, della ringhiera del fronte sud e dei vani scala, definite tra il novembre 1986 ed il marzo 1987. La costruzione, avviata nel 1985 e realizzata dal Consorzio Regionale Etruria, si \u00e8 conclusa nel 1988.\nDescrizione.\nL'edificio \u00e8 situato in un'area di espansione posta al margine orientale dell'abitato urbano e attraversata da un asse viario che la congiunge ad ovest con la citt\u00e0 storica e a est con la viabilit\u00e0 di grande collegamento, autostrada e superstrada. Il tessuto edilizio risulta di recente costruzione: a ovest dell'immobile in questione esso \u00e8 costituito prevalentemente da edifici in linea, a 3 e 4 piani, edificati tra gli anni cinquanta e sessanta, mentre a est \u00e8 caratterizzato da complessi di pi\u00f9 recente edificazione (di maggior altezza e superficie) ad uso residenziale e commerciale.\nIl complesso residenziale, a forte sviluppo longitudinale, si attesta ortogonalmente alla viabilit\u00e0 principale - via Matteucci, alla quale \u00e8 collegato soltanto da un percorso pedonale - e parallelamente alle due vie laterali di servizio, da una delle quali accedono i veicoli. Parallelamente all'immobile sono situati, a ovest, una fascia a verde condominiale e, a est, una serie di parcheggi a pettine.\nL'edificio presenta una volumetria compatta, sviluppata su 5 piani fuori terra pi\u00f9 uno interrato, e una pianta rettangolare, fortemente sviluppata in senso longitudinale (m.10.6x130). La valenza stereometrica del complesso, assai accentuata per chi fruisca l'immagine dall'asse stradale di via Matteucci, \u00e8 sottolineata dalla compattezza della cortina muraria in mattoni nella quale \u00e8 ritagliata, su ambedue i fronti principali, una teoria di 26 arcate: tali arcate si configurano come tagli verticali, sviluppati per tutti i 5 piani e conclusi da un arco a tutto sesto, di rilevante spessore, cos\u00ec da configurarsi come delle ritmiche partiture d'ombra sulla superficie muraria. I due fronti principali risultano pressoch\u00e9 identici, a meno della presenza dei portali di accesso alle singole unit\u00e0 abitative sul lato orientale, e ambedue caratterizzati da una serie di tagli verticali, corrispondenti ai vani scale, che oltre a fungere da fonti luminose hanno il ruolo di ripartire ritmicamente la serie delle arcate, scandendole in 8 moduli rispettivamente a 1 (i due terminali) e 4 arcate. Ambedue sono conclusi da una cornice modanata in cemento, di classica memoria, che corre ininterrotta, concludendo e qualificando i lati maggiori a sviluppo orizzontale. I fronti minori sono caratterizzati, quello nord da una serie di luci quadrate, corrispondenti ai servizi, e quello sud da balconi continui ammorsati ad una muratura che va rastremandosi dal basso verso l'alto, quasi a voler suggerire un 'non finito', tema questo ricorrente nel lessico carmassiano.\nTema qualificante il puro parallelepipedo la cortina di mattoni, disposti di piatto, da cui risaltano il segno orizzontale del disegno del cordolo (mattoni di coltello) e la centina delle arcate e delle finestre sul fronte sud, ad arco ribassato. Tutti gli infissi, disegnati dallo stesso Carmassi, sono in ferro tinteggiato di nero.\nAl piano interrato sono situate le cantine, al piano terra i vani scala, con doppio accesso dal fronte est e dal lato sud, i parcheggi per i motocicli e, all'estremit\u00e0 settentrionale, la centrale termica. Gli appartamenti, distribuiti in linea rispetto ai vani scale centrali, sono a tre o quattro vani: elementi comuni a ciascun appartamento sono le piccole verande, corrispondenti alle arcate dei due fronti maggiori, sulle quali affacciano i servizi e il soggiorno, soluzione questa che ha consentito al progettista l'eliminazione del balcone aggettante.\nL'innegabile coerenza e forza del volume concepito dal Carmassi \u00e8 oggi in parte attutita da alcuni elementi connessi all'uso dell'edificio: la cortina trasparente di verande riquadrata dalle arcate \u00e8 in parte perduta in quanto molti degli inquilini hanno oscurato in vario modo i vetri trasformando le verande in vani abitati; sono state inoltre applicate delle tende che hanno spezzato l'unitariet\u00e0 dei tagli verticali.\nFortuna critica.\nSin dalla fase progettuale, l'edificio ha goduto di un notevole interesse da parte della critica, soprattutto per la capacit\u00e0 di coniugare \"\"architettura\" ed \"edilizia popolare\"\", divenendo segno incisivo di opposizione al disordine della periferia fatto questo decisamente inconsueto nel panorama costruttivo nazionale: Acocella (1989) ne sottolinea la riconoscibilit\u00e0 nel paesaggio urbano circostante, frutto dell'assoluta semplicit\u00e0 della sua forma, e la forza figurativa e suggestiva della cortina muraria in mattoni, capace di conferire solidit\u00e0, forza, durevolezza.\nL'edificio di Carmassi, sempre secondo Acocella, assume un ruolo rilevante nell'ambito del panorama europeo contemporaneo, offrendo un'esattezza e una rigorosit\u00e0 costruttiva che lo legano alle immagini trasmesse dalla scuola di Amburgo o da quella del novecentismo milanese. Da rilevare il ricorso, da parte di quasi tutta la critica - da Acocella a Mulazzini (1989, 1992), da Matteoni sino a Gamba (1989, 1989) - all'immagine dell'acquedotto come probabile ispirazione del progetto carmassiano. A tale modello, suggerito forse dallo stesso progettista ed in ogni caso confortato dall'immagine del muro a sviluppo orizzontale scandito unicamente da una serie ininterrotta di arcate, se ne pu\u00f2 probabilmente aggiungere un altro, assai pi\u00f9 rappresentativo nell'immagine architettonica della citt\u00e0: il fronte meridionale del camposanto monumentale, connotato da un ritmo di arcate dal forte sviluppo verticale."}
{"id": "1819631", "revid": "339392", "url": "https://it.wikipedia.org/wiki?curid=1819631", "title": "Lothian dell'est", "text": ""}
{"id": "1819634", "revid": "106456", "url": "https://it.wikipedia.org/wiki?curid=1819634", "title": "Nullarbor Plain", "text": "Il Nullarbor Plain \u00e8 una regione arida o semi-arida, quasi totalmente priva di alberi, dell'Australia centro meridionale. La parola Nullarbor deriva dal latino \"nulla\" (femminile di \"nullus\", \"nessuno\") \"arbor\" (\"albero\"), e si pronuncia \"null-uh-bore\" (IPA: / \u02c8 n \u028c\u00a0l \u0259 b \u0254 r /). Si estende su una superficie di circa \u00a0km\u00b2. Nel punto pi\u00f9 ampio misura circa 1100\u00a0km da est a ovest. La regione \u00e8 compresa tra gli Stati dell'Australia Meridionale e l'Australia Occidentale."}
{"id": "1819638", "revid": "697352", "url": "https://it.wikipedia.org/wiki?curid=1819638", "title": "Ugly", "text": ""}
{"id": "1819639", "revid": "155634", "url": "https://it.wikipedia.org/wiki?curid=1819639", "title": "Bologna Football Club 1909 1998-1999", "text": "Questa voce raccoglie le informazioni riguardanti il Bologna Football Club 1909 nelle competizioni ufficiali della stagione 1998-1999.\nStagione.\nL'estate 1998 vide la cessione di Roberto Baggio all'Inter dopo una stagione in cui il \"Codino\" \u2014 nel frattempo convocato in azzurro per i Mondiali d'oltralpe \u2014 aveva stabilito il proprio record di gol in campionato, 22. A sostituire il fantasista giunsero gli attaccanti Fontolan e Signori, mentre in panchina sedette Carlo Mazzone.\nAmmessa a partecipare all'Intertoto la formazione petroniana conquist\u00f2 la vittoria eliminando dapprima i romeni del National Bucarest, successivamente i connazionali della Sampdoria ed infine i polacchi del Ruch Chorz\u00f3w. Il trionfo comport\u00f2 l'accesso al tabellone di Coppa UEFA, nel cui primo turno i felsinei eliminarono il portoghese per poi avere ragione del ceco Slavia Praga. Di contro, a causa anche dell'anticipata preparazione estiva, i rossobl\u00f9 palesarono un avvio difficoltoso in campionato: la prima vittoria si registr\u00f2 solamente a fine ottobre, dando il via ad una striscia positiva che culmin\u00f2 nel successo interno contro la Juventus; il 3-0 ai danni dei bianconeri certific\u00f2 una stagione incolore per i sabaudi, confermando al contempo il buon stato di forma degli emiliani.\nA concludere l'anno solare fu la qualificazione per i quarti di Coppa UEFA, ottenuta sconfiggendo il Real Betis. La squadra si risollev\u00f2 anche in campionato, terminando il girone di andata con un'altra importante affermazione: al Dall'Ara cadde l'Inter dell'ex Baggio, nella domenica in cui Signori realizz\u00f2 il suo 130\u00ba gol in A. L'attaccante si ripet\u00e9 una settimana pi\u00f9 tardi, sempre a Bologna, contro il Milan: i rossoneri riuscirono tuttavia a prevalere, dopo aver rimontato due volte lo svantaggio, al 90'. Le sconfitte rimediate a Udine e Piacenza comportarono la caduta in classifica, mentre in Europa i rossobl\u00f9 mossero un nuovo passo sconfiggendo l'Olympique Lione: l'impresa valse la partecipazione alle semifinali.\nIl medesimo obiettivo venne raggiunto in Coppa Italia dove la compagine bolognese ebbe la meglio su , Sampdoria e Juventus. A sbarrare la strada fu la Fiorentina, che dopo essersi imposta all'andata strapp\u00f2 un pareggio in \"zona Cesarini\" nel ritorno. Sul fronte europeo tocc\u00f2 ad un'altra squadra transalpina, l'Olympique Marsiglia, calare il sipario sui sogni di gloria rossobl\u00f9: entrambe le sfide si conclusero in parit\u00e0, qualificando alla finale i marsigliesi unicamente per il gol segnato in campo avverso; a contraddistinguere il \"retour match\" fu inoltre una rissa scoppiata al fischio finale, cui fecero seguite varie squalifiche ed un'ammenda pecuniaria. Il Bologna termin\u00f2 il campionato al nono posto, sfidando poi l'Inter in uno spareggio per la Coppa UEFA: il doppio successo contro i nerazzurri signific\u00f2 la presenza in campo continentale anche per la stagione a venire.\nMaglie e sponsor.\nLo sponsor tecnico per la stagione 1998-1999 \u00e8 Diadora, mentre lo sponsor ufficiale \u00e8 Granarolo. Le maglie adottate per la stagione 1998-1999 sono a 4 strisce verticali rossobl\u00f9 che si dipartono dal colletto, pantaloncini bianchi e calzettoni blu, la divisa di riserva \u00e8 gialla con inserti blu rossi e bianchi; infine la terza divisa \u00e8 bianca con due strisce verticali rosso e blu.\nStatistiche.\nStatistiche di squadra.\nStatistiche aggiornate al 30 maggio 1999."}
{"id": "1819645", "revid": "1318658", "url": "https://it.wikipedia.org/wiki?curid=1819645", "title": "Giovanni Dall'Igna", "text": "Carriera.\nGiocatore.\nHa militato nella Sampdoria nell'anno dell'unico scudetto blucerchiato, collezionando 1 presenza in Coppa Italia. Verr\u00e0 maggiormente impiegato nella stagione 1993/1994, dove collezioner\u00e0 11 presenze in campionato e 4 in Coppa Italia (poi vinta dalla squadra genovese). Ha anche giocato in Serie A con la maglia della Cremonese e del , oltre che nella , Spezia e .\nAllenatore.\nIl 16 giugno 2014 attraverso un comunicato sul sito ufficiale del Fidenza Calcio, viene ingaggiato come nuovo mister della Juniores Nazionale.\nNell'estate 2017 diventa l'allenatore della Juniores Nazionale della Pergolettese. Nel luglio 2019 viene nominato Collaboratore tecnico della prima squadra in Serie C dove affiancher\u00e0 il tecnico Matteo Contini.\nDopo l'esonero di Contini, il 12 novembre 2019 assume ad interim il ruolo di allenatore assieme a Fiorenzo Albertini, incarico che durer\u00e0 solamente un giorno.\nIl 5 ottobre 2020 diventa nuovo allenatore della formazione Juniores del , passando l'anno successivo alla guida dell'Under-17.\nStatistiche da allenatore.\n\"Statistiche aggiornate al novembre 2015.\""}
{"id": "1819650", "revid": "767487", "url": "https://it.wikipedia.org/wiki?curid=1819650", "title": "Jimmy Carter Man from Plains", "text": "Jimmy Carter Man from Plains (\"Man from Plains\"), \u00e8 un documentario del 2007 del regista Jonathan Demme.\nLa cinepresa del premio Oscar Jonathan Demme segue l'ex Presidente degli Stati Uniti Jimmy Carter attraverso l'America raccontando la campagna di promozione del suo libro \"\". L'ottuagenario artefice degli accordi di Camp David ingaggia con i media una lotta senza quartiere, perseguendo con energia la sua idea della riconciliazione e della pace. Plains \u00e8 la citt\u00e0 della Georgia in cui \u00e8 nato e cresciuto Carter.\n\u00c8 stato presentato alla 64\u00aa Mostra del Cinema di Venezia nella sezione \"Orizzonti\"."}
{"id": "1819651", "revid": "36426", "url": "https://it.wikipedia.org/wiki?curid=1819651", "title": "Clinica Ortopedica Putti", "text": "La Clinica Ortopedica Putti \u00e8 un edificio sanitario situato in via del Risorgimento 36 a Pisa.\nStoria.\nL'attuale sede della Clinica Universitaria Ortopedica, di propriet\u00e0 dell'Azienda Ospedaliera Pisana, nasce come Casa dell'Assistenza Fascista realizzata su progetto dell'arch. Federigo Severini ed inaugurata il 28 ottobre 1935 alla presenza di S.E. il ministro Buffarini.\nL'edificio, giudicato all'epoca \"di linea sobria eppure solenne (...) di stile moderno schiettamente intonato alle funzioni che \u00e8 chiamato a compiere\", era costituito da un piano seminterrato con le cucine, i refettori e i laboratori, un piano rialzato con gli ambulatori e gli uffici ed un primo piano, con le sezioni donne e uomini.\nDopo la guerra, l'edificio ha subito diverse trasformazioni, tra cui la sopraelevazione dell'ultimo piano delle due ali, portate al livello della torre centrale preesistente, l'aggiunta di un corpo laterale e la totale sostituzione degli infissi.\nNel 1996 \u00e8 stato effettuato il totale adeguamento degli impianti.\nDescrizione.\nL'edificio prospetta sulla via Risorgimento, al limite del perimetro del villaggio ospedaliero pisano di S. Chiara, che si estende fino a piazza del Duomo nell'area delimitata ad Ovest e ad Est dalle vie Bonanno e Roma.\nAl pari degli altri padiglioni del villaggio ospedaliero, costruiti prevalentemente negli anni trenta durante l'ingrandimento del complesso, risulta un blocco isolato, in scarso rapporto sia con il circostante tessuto edilizio che con le analoghe costruzioni sul retro.\nSulla via Risorgimento, caratterizzata da una edilizia residenziale minuta, l'edificio trova come dirimpettaia la sede del Dipartimento di Chimica e Chimica Industriale che gli \u00e8 analogo nell'impostazione stilistica e nei materiali costruttivi.\nDi impronta monumentale, l'edificio della Clinica Ortopedica presenta un impianto originariamente simmetrico ampliato successivamente con l'aggiunta di un corpo laterale all'estremit\u00e0 dell'ala destra. Si eleva su tre piani fuori terra pi\u00f9 un seminterrato e si avvale dell'uso di materiali anch'essi tipici dell'architettura dell'epoca quali il laterizio a vista e il travertino.\nAsse di simmetria del fronte sulla strada ed elemento caratterizzante dell'intero edificio \u00e8 la torre centrale, originariamente svettava di un intero livello rispetto ai corpi laterali. Preceduta da una scalinata d'accesso e arretrata rispetto alle testate curve delle ali, la torre \u00e8 divisa a sua volta in tre parti, con il settore centrale aperto da una lunga finestratura verticale e rivestito in travertino fino all'ultimo livello; sui lati si aprono gli accessi alla clinica.\nLe ali presentano un trattamento parietale ad intonaco nella zona basamentale, e in laterizio a vista tra le ampie finestre del piano terreno rialzato e del primo piano, separati questi ultimi da alte fasce orizzontali ad intonaco. Oltre la cornice in cemento che originariamente concludeva l'edificio, si eleva attualmente il secondo ed ultimo piano, con paramenti ad intonaco.\nIl corpo aggiunto si presenta interamente intonacato e scandito da pi\u00f9 strette finestrature.\nSul retro, il cortile si trova a un livello inferiore rispetto al piano stradale. L'edificio vi prospetta quindi con quattro piani fuori terra e la parte centrale del corpo principale avanzato al pian terreno con la pensilina dell'entrata al Pronto Soccorso. I fronti, in cattivo stato di conservazione, sono totalmente intonacati. Il cortile \u00e8 chiuso sul lato opposto da bassi volumi tecnici realizzati di recente che fanno da filtro con il resto del villaggio ospedaliero.\nI due accessi da via Risorgimento immettono al pian terreno rialzato in un ampio atrio originariamente illuminato dalla finestra verticale aperta in facciata, ora oscurata dal vano ascensore.\nDal centro dell'atrio, inquadrata dai due pilastri di sostegno del solaio superiore, si diparte la scalinata di collegamento interno che costituisce l'elemento pi\u00f9 significativo dell'interno.\nIn marmo bianco con ringhiera in bronzo e vetro, lo scalone a sbalzo si articola in una prima rampa centrale rettilinea che a met\u00e0 altezza si dirama in due rampe laterali fino al livello del piano superiore.\nSui lati dell'atrio si aprono gli ingressi all'ala della direzione, sulla sinistra, a delle corsie di degenza, a destra; sul fondo sono situati la biblioteca e gli studi.\nAtrio e uffici sono pavimentati in ceramica, le corsie in linoleum; nel seminterrato l'arrivo della scala \u00e8 in mattonelle di gr\u00e8s mentre il corridoio del lungo corpo laterale \u00e8 a bullettonato."}
{"id": "1819653", "revid": "76963", "url": "https://it.wikipedia.org/wiki?curid=1819653", "title": "Florentino \u00c1lvarez Mesa", "text": " \nPubblic\u00f2 articoli politici di tendenza liberale su diversi quotidiani di Avil\u00e9s, di cui fu anche sindaco per molti anni. \nLa serie dei suoi scritti \"Cronache di Avil\u00e9s\" furono pubblicate all'Avana.\nBiografia.\nFlorentino \u00c1lvarez Mesa y Arroyo, alias \"Fray Zurriago de la Rondiella\", alias \"Mesa\", alias \"Blas\", nacque nel 1846 a Avil\u00e9s, nelle Asturie. \nTrascorse i primi anni dell'infanzia a Madrid, ma fece i suoi studi nelle Asturie, risiedendo nella sua citt\u00e0 natale, dove si dedic\u00f2 al giornalismo. I suoi primi articoli apparvero nel 1886 in \"El Eco de Avil\u00e9s\".\nTre anni pi\u00f9 tardi fond\u00f2 il settimanale \"La Luz de Avil\u00e9s\", che fu pubblicato fino al 1890, nel quale firmava i suoi articoli politici di tendenza liberale sotto lo pseudonimo di \"Fray Zurriago de Rondiella\".\nQuando cess\u00f2 di essere pubblicato questo giornale ne fond\u00f2 un altro col nome di \"\u201cEl Diario de Avil\u00e9s\u201d\" di cui fu direttore fino alla sua chiusura avvenuta nel 1914.\nCollabor\u00f2 anche con i giornali locali come \"\u201cLa Semana\u201d\" e \"\u201cEl Veto\u201d\", dove si firmava con lo pseudonimo di \"Blas\".\nDal giugno del 1897 ricopr\u00ec l'incarico di sindaco di Avil\u00e9s senza quasi soluzione di continuit\u00e0 fino al 1907, quando ritiratosi nella sua propriet\u00e0 di \"El Caliero\", vicino a Avil\u00e9s, port\u00f2 avanti il suo impegno letterario con una serie di \"\u201cCr\u00f3nicas avilesinas\u201d\" che furono pubblicate nella rivista \"\u201cAsturias\u201d\" a L'Avana.\nEra sposato con Carmen Men\u00e9ndez-Valdes Mu\u00f1iz. Dal matrimonio nacquero tre figli: Virgilio, morto tragicamente nel 1908, Horacio, anch'egli scrittore, giornalista e avvocato morto nel 1936 all'inizio della Guerra civile spagnola e Acacia (1874-1948), nuora del liberale repubblicano Teodoro Sainz Rueda (1835-1897). \nTestimonianza del suo amore per la letteratura classica sono i nomi dei due scrittori che dette ai figli maschi: Orazio e Virgilio.\nFlorentino \u00c1lvarez Mesa mor\u00ec ottuagenario a Avil\u00e9s il 14 ottobre 1926."}
{"id": "1819658", "revid": "767487", "url": "https://it.wikipedia.org/wiki?curid=1819658", "title": "Roberto Manganotto", "text": ""}
{"id": "1819665", "revid": "116606780", "url": "https://it.wikipedia.org/wiki?curid=1819665", "title": "Jack Smight", "text": "Biografia.\nDebutt\u00f2 alla regia nei primi anni del dopoguerra, dirigendo nella sua carriera oltre 50 film, tra televisione e cinema, raggiungendo il successo con la regia del film catastrofico \"Airport '75\" (1974). Sul grande schermo aveva esordito a met\u00e0 degli anni '60, firmando nel 1966 il thriller \"Detective's story\" con Paul Newman, un cupo film tratto dal romanzo \"Bersaglio mobile\" di Ross Macdonald. Nello stesso anno gir\u00f2 anche la divertente commedia gialla \"La truffa che piaceva a Scotland Yard\", con Warren Beatty nei panni di un baro incallito. Tra le sue altre opere di spicco, il kolossal bellico \"La battaglia di Midway\" (1976) cui seguirono alcuni gialli e commedie meno memorabili. Dopo aver lasciato le scene nel 1989, mor\u00ec di cancro nel 2003."}
{"id": "1819675", "revid": "287204", "url": "https://it.wikipedia.org/wiki?curid=1819675", "title": "Karen Asryan", "text": "Grande Maestro di scacchi e membro della nazionale di scacchi dell'Armenia, ha raggiunto il massimo di 2646 punti Elo a gennaio 2006. Il suo ultimo punteggio Elo ad aprile 2008 era di 2630.\nNella sua carriera ha vinto il Campionato armeno nel 1999, 2007 e 2008 e i forti tornei di Dubai nel 2001 e di Stepanakert nel 2004.\nCome terza scacchiera della squadra armena nel 2006 Asrian ha vinto le Olimpiadi di scacchi tenutesi a Torino. Asrian aveva uno stile di gioco solido che unito a un'ottima tecnica nei finali lo rendevano un ottimo giocatore di squadra.\nIl 9 giugno 2008 Asryan \u00e8 morto a Erevan per un sospetto infarto mentre era alla guida della sua automobile."}
{"id": "1819677", "revid": "1305772", "url": "https://it.wikipedia.org/wiki?curid=1819677", "title": "Edoardo Tortorici", "text": "Attualmente \u00e8 professore ordinario di topografia antica presso la facolt\u00e0 di lettere dell'Universit\u00e0 di Catania.\nBiografia.\nAllievo di Nino Lamboglia e di Ferdinando Castagnoli, si \u00e8 laureato presso l'Universit\u00e0 di Roma \"La Sapienza\", discutendo una tesi su Albano Laziale.\nHa iniziato a lavorare come ispettore archeologo presso la Sovrintendenza Archeologica del Lazio, tra il 1982 e il 1991 \u00e8 stato ricercatore presso l'universit\u00e0 romana. Nel 1992 si \u00e8 trasferito, prima come professore associato e poi come professore ordinario a Catania (cattedre di \"Metodologia dello scavo archeologico\" e di \"Topografia antica\") ed \u00e8 stato direttore del dipartimento. Dal 2002 insegna topografia antica anche presso la Scuola Archeologica Italiana di Atene.\nNell'ambito delle sue attivit\u00e0 di ricerca si \u00e8 occupato di ricerche sulla topografia di Roma antica (Campo Marzio, Foro Romano e Fori Imperiali) e del Lazio, con ricognizioni e scavi nei centri arcaici della regione (siti di Osteria dell'Osa, Castel di Decima, \"Lavinium\", Ardea). In seguito si \u00e8 inoltre interessato della topografia di Catania antica.\nSi \u00e8 inoltre occupato di archeologia subacquea, conducendo scavi (Grado, relitto di nave arcaica presso Gela) e ricognizioni, in particolare sulla costa orientale siciliana applicando all'archeologia subacquea i metodi della ricognizione utilizzati nella topografia archeologica. In quest'ambito si \u00e8 interessato di cartografia archeologica ed ha diretto Il Laboratorio sperimentale di cartografia per la topografia antica e l'archeologia subacquea presso l'universit\u00e0 catanese."}
{"id": "1819683", "revid": "287204", "url": "https://it.wikipedia.org/wiki?curid=1819683", "title": "Episodi de La signora in giallo (ottava stagione)", "text": "L'ottava stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 15 settembre 1991 e il 17 maggio 1992.\nNew York, New York.\nLa signora Fletcher ha accettato un incarico come insegnante di criminologia all'universit\u00e0 e cos\u00ec per tre giorni alla settimana deve trasferirsi a New York. Seth Hazlitt la mette in guardia dall'ambiente della Grande Mela, ma Jessica decide comunque di prendere un piccolo appartamento. Tuttavia il vecchio proprietario dell'appartamento, Mike Freelander, viene ucciso e Jessica trova la casa messa a soqquadro. La donna ovviamente comincia a indagare e le cose si complicano quando anche il fratello e socio in affari di Freelander viene trovato morto...\nLezione di criminologia.\nJessica comincia a insegnare a un gruppo di studenti, per la maggior parte membri delle forze dell'ordine. Poco dopo scopre che nel campus si aggira un individuo losco che ha gi\u00e0 aggredito molti ragazzi e viene sfidata da Wallace Evans (ex poliziotto ed ex docente del corso di Jessica) a risolvere il caso.\nIl sasso nello stagno.\nJane Dawson \u00e8 una nota scrittrice specializzata nel pubblicare biografie in cui racconta i segreti pi\u00f9 scandalosi dei vip. Per il suo prossimo lavoro cerca di carpire tutti i particolari della vita privata di Ellen Lombard, una famosa attrice di Hollywood che ha abbandonato i riflettori svariati anni prima. Ellen e suo marito Arthur Brent sono vecchi amici di Jessica, la quale si trova invischiata in una difficile indagine quando la signora Dawson viene trovata morta nella sua vasca da bagno e Arthur viene visto fuggire dall'abitazione della scrittrice.\nBentornato, fratello.\nIl fratello minore dello sceriffo Metzger, Wayne, si presenta inaspettatamente a Cabot Cove; fra i due non corre buon sangue in quanto Wayne, che \u00e8 sempre stato un ragazzo ribelle, in passato ha avuto dei guai con la giustizia. Nonostante ci\u00f2, lo sceriffo gli trova un lavoro come aiutante del pescatore Zach Franklin, ma quando Zach scompare con una considerevole somma di denaro, Mort comincia a credere che ci sia lo zampino di suo fratello. La situazione si complica notevolmente quando viene trovato il cadavere di Terry Montagne, socio in affari di Zach.\nAttenti al computer.\nQuando la sua fedele macchina da scrivere si guasta, la signora Fletcher decide di imparare a usare il pi\u00f9 moderno computer e, per intraprendere questo nuovo percorso, si fa aiutare da un suo giovane e brillante allievo, Michael Rossari. Questi infatti lavora per una compagnia che fornisce computer e insegna agli acquirenti come usarli. Poco dopo per\u00f2 il proprietario della compagnia, Alan Miller, viene strangolato nel suo ufficio e Michael, che ha avuto un passato turbolento, viene sospettato del delitto. Jessica per\u00f2 non ci crede e comincia a indagare per conto suo.\nLa morte a tempo di blues.\nJessica si reca a New Orleans per assistere al funerale di un suo vecchio amico, il musicista blues John \"Daddy\" Coop, ma poco dopo lei e la vedova di Coop trovano il cadavere di Jack Lee Johnson, caro amico del defunto. Quando Melinda comincia a ricevere strane telefonate minatorie, Jessica decide di indagare, nonostante le rimostranze di John Coop Jr., poliziotto e figlio di Coop al donna si convince che \u00e8 tutto collegato alla morte dell'amante di Coop: Luna Santee, avvenuta vent'anni prima.\nL'ultimo numero sulla memoria.\nMentre si trova in California per promuovere il suo nuovo libro, Jessica viene invitata a Santa Barbara nella villa dei suoi amici Clark e Ginny Blanchard. La donna ben presto scopre da Ginny che suo marito spesso torna a casa ubriaco e la picchia, cos\u00ec quando Clark viene trovato morto nella loro casa, colpito alla testa con un attizzatoio, Ginny diviene la principale sospettata.\nOmicidio a Las Vegas.\nJessica \u00e8 a Las Vegas per partecipare a una conferenza e accetta l'invito di una sua giovane conoscente, Susan Hartley, che lavora come barista in un casin\u00f2 insieme al suo fidanzato croupier Eddie Wheaton. Quando il direttore del casin\u00f2, Jerry Pappas, viene spinto gi\u00f9 dalla finestra del suo attico, Eddie viene creduto responsabile e la signora Fletcher cerca in ogni modo di scagionarlo.\nUna sentenza di morte.\nWinston Devermore, caro amico di Jessica, la invita a prendere parte come oratrice a una seduta dell'Avernus Club, un esclusivo ritrovo per soli uomini. Dopo la serata per\u00f2 uno dei membri del club, Lawrence Cayle, viene trovato morto e Jessica scopre che l'uomo era stato oggetto di un vero e proprio processo da parte del comitato esecutivo. La sentenza sul destino di Cayle era stata espressa mediante una votazione con delle biglie bianche e nere, ma Jessica si accorge che i conti non tornano.\nI nostri agenti in Libia.\nIl deputato del Congresso Arthur Prouty insiste per donare a Jessica una copia del libro sulla pesca da lui scritto, ma al suo interno capita per errore un appunto dell'agente del KGB Yuri Lermentov. La spia sovietica si reca nella suite di Jessica per recuperare il biglietto, ma viene ucciso. La signora Fletcher si rivolge allora al suo vecchio amico Michael Hagarty, che era in trattative con Lermentov per la consegna di una lista di agenti britannici a rischio. La polizia sospetta che Hagarty sia l'assassino, ma Jessica non ci crede.\nDanse Diabolique.\nJessica si trova a San Francisco per assistere a un balletto messo in scena dalla compagnia di Geoffrey Presser, che sta attraversando delle serie difficolt\u00e0. Lo spettacolo, dal titolo \"Danse Diabolique\" \u00e8 stato realizzato solo due volte e in entrambi i casi la prima ballerina \u00e8 morta in scena, perci\u00f2 al riguardo c'\u00e8 molta preoccupazione. In questo caso nelle vesti di prima ballerina \u00e8 stata scelta Claudia Cameron, moglie di Presser e amica di Jessica, ma poco prima del debutto la matura danzatrice viene sostituita dalla giovane e ambiziosa Lily Roland. Il protagonista maschile Damien Bolo non perde occasione per esprimere la sua contrariet\u00e0 al cambiamento, non sopportando Lily, e le cose si mettono male per lui quando Lily cade a terra morta durante lo spettacolo.\nLa maledizione della strega.\nSeth Hazlitt sta allestendo uno spettacolo basato sulla storia di una donna arsa per stregoneria e il ruolo della protagonista viene affidato alla nuova arrivata Mariah Osborne. La donna \u00e8 cos\u00ec brava che a Cabot Cove comincia a diffondersi la diceria che sia una vera strega e infatti Mariah viene incolpata di tutti i recenti fatti criminosi, come la caduta del giudice Willard Clinton dal campanile della chiesa e l'incendio a casa dell'assicuratore Nate Parsons. Ovviamente la signora Fletcher non crede alla colpevolezza di Mariah e cerca di scoprire la verit\u00e0.\nLa casa delle tenebre.\nLa signora Fletcher si trova a Los Angeles presso gli Universal Studios, dove si sta per girare un film ispirato a un suo romanzo. Qui Jessica conosce il produttore Darryl Heyward, il quale si sta facendo molti nemici sul set, licenziando il giovane sceneggiatore John Cavershaw e chiudendo brutalmente la propria relazione con l'attrice Monica Chase. Jessica si vede costretta a indagare quando l'odiato Heyward viene ritrovato cadavere nella casa utilizzata per le riprese del film Psyco.\nDelitti in riviera.\nJessica si trova a Monte Carlo per fare visita alla sua amica Annie Floret, proprietaria di un prestigioso hotel che gestisce insieme all'amorevole figlio Richie. La signora Fletcher, che non vedeva Annie da dieci anni, scopre che la donna \u00e8 molto indebitata e che deve consegnare entro pochi giorni una forte somma di denaro al losco uomo d'affari Earl Harper per non perdere l'hotel. Harper per\u00f2 viene trovato morto nella sua camera, pugnalato con delle forbici e dalla stanza sparisce un prezioso diamante appartenente alla moglie di Harper, Cynthia. Del delitto viene incolpato Peter Templeton, impiegato dell'hotel con dei piccoli trascorsi criminali, ma Annie confida a Jessica di essere convinta che il vero assassino sia Richie.\nLe pentole del diavolo.\nJessica \u00e8 a Londra, dove incontra il vice-console americano John Thurston, che le presenta Nigel Atkins, impiegato del Ministero degli Interni. Poco pi\u00f9 tardi Jessica trova Atkins morto, ma all'arrivo della polizia il cadavere \u00e8 scomparso. L'ispettore Stillwell afferma di essersi messo in contatto con Atkins, che \u00e8 vivo e si trova fuori dal paese, ma la signora Fletcher vuole vederci chiaro.\nPer sempre.\nA New York Jessica fa amicizia con la sua nuova vicina di casa, la popolare attrice Joanna Rollins. La donna sta vivendo un momento di crisi con il suo fidanzato, il collega Sonny Lane, che \u00e8 appena stato licenziato dalla soap opera in cui i due recitano da anni. A poca distanza dalla rottura con Sonny, Joanna si fidanza con l'anziano milionario Walter Bowman, anche se il loro rapporto \u00e8 ostacolato dalla figlia di lui, la problematica Marci. Qualche sera dopo il matrimonio fra i due, mentre Joanna e Jessica sono fuori a cena, Walter viene ucciso in casa con un colpo di fucile, apparentemente da qualcuno che si \u00e8 nascosto nell'armadio. Jessica per\u00f2 ha dei dubbi al riguardo e cerca di scoprire la verit\u00e0.\nL'ultima vendetta.\nSean Cullane, un amico irlandese di Jessica ha appena cominciato a insegnare nella sua stessa universit\u00e0 quando in citt\u00e0 si presenta una sua vecchia conoscenza, Michael O'Connor. I due sono cresciuti insieme ma Sean \u00e8 diventato poliziotto, mentre Michael ha intrapreso la strada della criminalit\u00e0. Quando Michael provoca Sean, questi lo minaccia di morte davanti a molti testimoni e quando l'uomo viene davvero trovato morto, Sean \u00e8 il primo sospettato.\nTrasfusione di morte.\nA Cabot Cove \u00e8 appena arrivato un giovane e innovativo medico, Jonas Beckwith, ma il dottor Hazlitt non \u00e8 molto contento del nuovo collega. Nel frattempo la signora Fletcher ha un problema con il computer e chiede aiuto all'amica Harriet Wooster, una giovane imprenditrice che ha creato con successo una piccola societ\u00e0 di software. Ultimamente Harriet soffre di alcuni problemi gastrici, ma il dottor Hazlitt ha interpretato i suoi sintomi come stress e le ha consigliato di riposarsi; Harriet decide di seguire il suo consiglio ed \u00e8 in procinto di vendere la sua societ\u00e0 a una grossa compagnia di Boston, ma muore improvvisamente a causa di un'ulcera non diagnosticata. Seth si sente responsabile ma Jessica capisce che Harriet non \u00e8 morta per cause naturali.\nIl giorno dei morti.\nJessica si trova in Messico con l'amico archeologo Cyrus Ramsey, ma appena arrivata scopre che la notte precedente \u00e8 stata trafugata dal museo la preziosa maschera funeraria dell'imperatore Montezuma. Il giorno seguente, durante la tradizionale festa dei morti, il magnate locale Enrico Montejano viene ucciso con un colpo al cuore e gli viene posta sul volto la maschera di Montezuma. Il primo sospettato \u00e8 il direttore dell'hotel di Montejano, Juan Garc\u00eda, che aveva avuto un duro scontro con il morto accusandolo di avere una relazione con sua figlia Rosa.\nL'angelo della morte.\nMartin Tremaine \u00e8 un vecchio amico di Jessica che la invita nella sua villa in California per farle leggere il copione dello spettacolo teatrale che ha appena finito di scrivere. Jessica trova l'opera di Martin troppo tetra e quando glielo fa notare, l'uomo le confessa il suo timore di essere divenuto pazzo; Martin infatti si sente molto in colpa per il suicidio dell'amata moglie Vivian, a tal punto che ha frequenti apparizioni della donna. Poco dopo l'arrivo di Jessica, il marito della figliastra di Martin viene ucciso e la signora Fletcher si vede costretta a indagare.\nLa morte fa il brindisi.\nIl dottor Hazlitt \u00e8 felice per l'imminente arrivo a Cabot Cove del suo vecchio commilitone Ben Oliver, fino ad allora creduto morto. In citt\u00e0 per\u00f2 arriva anche un investigatore privato di nome Lawrence Jarvis, che racconta a tutti che Ben \u00e8 stato accusato di aver rapinato una gioielleria di Detroit. Ben riesce a trovare lavoro come venditore di barche presso l'imprenditore Mason Porter, ma poco dopo Porter viene derubato e ucciso e parte del denaro viene ritrovata a casa di Ben.\nCodice d'accesso per un delitto.\nMeredith Delaney \u00e8 la vicepresidente della Marathon Toys, una importante societ\u00e0 produttrice di giocattoli di New York, che ha invitato la signora Fletcher a collaborare con loro per il lancio di un nuovo gioco da tavola basato su uno dei suoi romanzi. Meredith \u00e8 una donna molto volitiva, che lavora nella societ\u00e0 da oltre vent'anni e che \u00e8 arrivata a esserne la vera responsabile. La donna tuttavia viene ritrovata uccisa nel laboratorio della Marathon Toys e Jessica comincia a investigare per trovare il colpevole."}
{"id": "1819689", "revid": "36426", "url": "https://it.wikipedia.org/wiki?curid=1819689", "title": "Complesso Marchesi", "text": "Il complesso Marchesi \u00e8 un edificio scolastico situato tra via Enrico Betti e Largo Concetto Marchesi a Pisa.\nStoria.\nAlla fine degli anni sessanta la Provincia di Pisa indice un concorso nazionale per la realizzazione di un grande complesso scolastico dotato di attrezzature sportive e capace di soddisfare i bisogni della cresciuta popolazione giovanile. A presiedere la commissione \u00e8 chiamato Bruno Zevi il quale decide di premiare, non senza forti polemiche da parte di alcuni membri, il progetto di Luigi Pellegrin non solo e non tanto per le soluzioni architettoniche quanto per l'idea fortemente innovativa di scuola, e conseguentemente di societ\u00e0, che esso propone. Tale progetto si pone sin dall'inizio come fonte di un animato dibattito sia con l'amministrazione provinciale sia con il personale docente che mal tollera l'idea di scuola completamente aperta sostenuta dal progettista.\nAll'avvio dei lavori - eseguiti dall'impresa Benini di Ferrara, specialista in strutture prefabbricate (sia la struttura muraria, travi parete prefabbricate, che la copertura sono disegnate da Pellegrin e realizzate dalla Siceps, facente parte della Benini, e sono coperte da brevetto) - si rende necessaria una variante in corso d'opera riguardante l'ala nord occidentale, destinata ad ospitare gli uffici, in origine prevista allineata con il resto dell'edificio.\nFinalmente conclusi i lavori, all'atto del collaudo la commissione ritiene che la struttura presenti degli aspetti labili e richiede un progetto di irrigidimento dell'attacco dei pilastri col solaio, progetto che viene redatto dal dipartimento di Scienza delle costruzioni di Roma.\nL'edificio viene finalmente inaugurato nel 1974. A partire da questo momento i rapporti tra l'amministrazione ed il progettista si interrompono completamente: tutti i lavori eseguiti dopo il 1974 vengono pertanto realizzati senza il suo consenso e come tali disconosciuti da Pellegrin. Gi\u00e0 poco dopo l'edificazione si rende necessario procedere ad una nuova impermeabilizzazione del manto di copertura a seguito dell'assestamento della struttura; agli inizi degli anni ottanta vengono realizzati, adattandosi alla preesistente maglia strutturale, il nucleo contenente la saletta e la biblioteca (progetto del geometra Bandinelli) ed a partire dal 1987 (progetto dell'ufficio tecnico della Provincia) il nucleo dei laboratori, situato a fianco della piscina.\nPi\u00f9 volte oggetto di interventi di manutenzione sin dagli anni duemila, la struttura ha presentato sempre pi\u00f9 frequenti criticit\u00e0 al punto che nel 2015, in seguito al pericoloso distacco di una lastra di vetro e al sopralluogo del sottosegretario all'Istruzione, \u00e8 stato deciso di demolire l'edificio e di ricostruirlo totalmente, a causa dei costi eccessivi imposti dai continui lavori di manutenzione straordinaria e di alcune carenze registrate sin dall'inizio (impossibilit\u00e0 di controllare gli accessi all'istituto con conseguenti problemi di sicurezza, scarso isolamento acustico tra un'aula e l'altra, elevati costi per il riscaldamento, ecc).\nDescrizione.\nIl complesso \u00e8 situato in un'area di espansione periferica, denominata Pisanova, posta al margine orientale dell'abitato urbano ed attraversata da un asse viario che la congiunge a ovest con la citt\u00e0 storica e a est con la viabilit\u00e0 di grande collegamento, autostrada e superstrada.\nIl tessuto edilizio risulta di recente edificazione ed \u00e8 costituito da edifici estremamente eterogenei, nel lessico come nella tipologia (complessi residenziali a stecca su 3 e 4 piani, attrezzature commerciali e per uffici su 8 piani), alternati ad alcune preesistenze dell'area ex-agricola (serbatoio dell'acquedotto, piccole residenze monofamiliari). Con tale realt\u00e0 il complesso Marchesi non cerca una sintesi ma si pone come elemento autonomo e volutamente refrattario al dialogo urbanistico, capace di attrarre in senso centripeto gli interessi della collettivit\u00e0: in tal senso va letta la grande copertura inclinata (in origine praticabile) che diviene grande piazza collettiva dalla quale si accede ai diversi spazi scolastici e sulla quale ciascun abitante del quartiere pu\u00f2 recarsi e sostare. \nL'edificio \u00e8 situato in un lotto irregolare delimitato a nord e ad est dall'asse di via Enrico Betti (oltre la quale \u00e8 situata una fascia a verde pubblico) e da largo Concetto Marchesi, e definito ad ovest e a sud dai retri degli edifici costituenti il tessuto circostante; nella porzione orientale dell'area \u00e8 situato il campo sportivo con pista di atletica ed area di allenamento.\nEsterno.\nIl complesso \u00e8 caratterizzato da una volumetria fortemente articolata sviluppata su due, tre e quattro piani fuori terra e composta da quattro diversi corpi (il nucleo dei geometri, il complesso delle attrezzature, il volume dei laboratori e quello del liceo scientifico), paralleli tra s\u00e9 ed attestati obliquamente rispetto all'asse di via Betti, informati al medesimo lessico architettonico - di derivazione brutalistica laddove niente viene celato ma anzi tutte le contraddizioni plastiche e materiche sono volutamente evidenziate - ma connotati diversamente sia per il valore cromatico che per la geometria delle aperture (quadrate, rettangolari e triangolari di svariate fogge e dimensioni).\nIl tema che maggiormente qualifica tale intervento \u00e8 senz'altro quello della copertura, posta a connessione dell'articolato dinamismo delle masse sottostanti, che si pone come un'ampia superficie leggermente digradante, in origine completamente praticabile, dalla quale risalta la falda a forte pendenza del manto in alluminio del nucleo centrale, sede delle attrezzature collettive. Tale nucleo, davanti al quale si erge svettante il volume verticale della canna fumaria, diviene pertanto l'elemento generatore dell'impianto (contiene una piscina, due palestre, una delle quali ricavata sul solaio della piscina, un ampio auditorium ed una mensa): vi si accede da due cortili, scanditi da un sistema di pilastri semplici o giganti (a sezione circolare e sovrastati da massicce mensole), a sostegno della copertura e dei volumi della scuola e degli uffici, che definiscono in tal modo un ampio spazio collettivo porticato. Da tali cortili si raggiungono gli accessi al liceo ed ai geometri (ora solo al piano terra ma in origine anche al livello della copertura) e i collegamenti verticali per il corpo degli uffici.\nInterni.\nGli interni sono caratterizzati da ampi spazi collettivi che nelle intenzioni del progettista, oggi in parte sconfessate, divengono luoghi di aggregazione non solo per la popolazione studentesca ma anche per quella della citt\u00e0: la realizzazione della recinzione e la chiusura della copertura praticabile hanno fortemente limitato la vocazione alla piena permeabilit\u00e0 del complesso.\nL'edificio \u00e8 caratterizzato da una cromia che si differenzia fortemente da quella del tessuto edilizio circostante - strutture di sostegno e di copertura color verde acqua, pannelli prefabbricati di tamponamento colore azzurro - e dal notevole sviluppo delle superfici vetrate e finestrate (infissi in alluminio anodizzato).\nMolti degli elementi innovativi contenuti nel progetto del Pellegrin non sono oggi pi\u00f9 individuabili a seguito del diverso uso, connesso ad una mutata interpretazione della funzione scolastica, che dei vari spazi \u00e8 stato fatto: le aule, aperte verso l'interno e comunicanti tra s\u00e9, sono state chiuse cos\u00ec come risultano pressoch\u00e9 inutilizzati alcuni spazi collettivi quali la mensa (in stato di completo abbandono) e l'auditorium. La piscina, pensata a servizio della scuola, \u00e8 prevalentemente ad appannaggio di societ\u00e0 sportive che la gestiscono.\nFortuna critica.\nSin dalla fase progettuale, l'intervento avvia un vibrante dibattito all'interno della cultura architettonica contemporanea, che giustamente ne sottolinea il carattere innovativo e per certi versi eversivo: nessuna concessione a configurazioni urbane consolidate, ma originali sperimentazioni plastiche - come nel caso della grande superficie inclinata della copertura (concepita come una grande \"collina artificiale\" praticabile) che si distacca dalla banalit\u00e0 del tessuto edilizio circostante (Polano, 1991) - foriere di un'idea di citt\u00e0 estremamente dinamica. Come ha ben colto Renato Pedio (1980) quelle di Pellegrin sono architetture spudorate, insopportabili ed ambigue per tre ragioni: sono operative, cio\u00e8 superano gli ostacoli, sono polisemantiche, creando una sintassi funzionante e comunicativa del contraddittorio ed alterano di continuo la percezione."}
{"id": "1819690", "revid": "767487", "url": "https://it.wikipedia.org/wiki?curid=1819690", "title": "Ciao amore, come stai", "text": "Ciao amore, come stai \u00e8 il primo album solista del cantante italiano Riccardo Fogli, pubblicato nel 1973, a pochi mesi dall'uscita dell'artista dai Pooh, band di cui era bassista e voce.\nL'album non ottiene un grande riscontro di vendita e in radio vengono passati solo alcuni brani di scarso successo come \"Due regali\", \"Oh Mary\", \"Strana donna\" e \"La prima notte senza lei\", dai quali vengono ricavati anche due 45 giri.\n\u00c8 un disco con una forte presenza orchestrale.\nDiversamente dalla sua esperienza nei Pooh, qui Fogli compare spesso come coautore delle canzoni, scrivendo i testi di alcune di esse, avvalendosi di compositori affermati per le musiche e di parolieri per le liriche restanti.\nL'anno seguente Riccardo Fogli partecipa al Festival di Sanremo con il brano \"Complici\", e \"Strana donna\" come lato B.\nSuccessivamente, la RCA Italiana pubblica una raccolta antologica, nella quale vengono incluse molte delle canzoni di questo disco."}
{"id": "1819696", "revid": "93436", "url": "https://it.wikipedia.org/wiki?curid=1819696", "title": "Andr\u00e9 Neher", "text": "Biografia.\nStudi\u00f2 letteratura tedesca nell'Universit\u00e0 di Strasburgo e contemporaneamente cultura ebraica nella locale Sinagoga e nella yeshiva di Montreux: dal 1936 insegn\u00f2 lingua e letteratura tedesca nel Collegio di Sarrebourg.\nMobilitato nel 1939, dopo la sconfitta francese raggiunse la famiglia a Brive-la-Gaillarde dove insegn\u00f2, prima di essere incaricato a Lanteuil. Con l'entrata in vigore delle leggi anti-semite del Governo di Vichy, il 2 dicembre 1940 gli fu vietato l'insegnamento senza che ci fosse alcuna reazione di protesta da parte dei suoi colleghi.\n\u00c8 proprio in quel periodo che la vita di Neher segna una svolta. Vive assieme al padre, il fratello, il cognato e tutte le donne della sua famiglia in uno stato arcaico, pre-moderno. Questo ritorno al passato si traduce spiritualmente in una completa immersione negli studi religiosi dove Neher trova le risposte alle sue domande: se esiste un futuro e un senso per l'uomo nella vita.\nNeher \u00e8 convinto che nonostante la tragedia della Shoah esista un futuro da progettare: \"\u00abIl y a eu Auschwitz, il a eu Hiroshima. Et pourtant, il y a un avenir\u00bb\".(\u00abVi \u00e8 stato Auschwitz, vi \u00e8 stata Hiroshima. E tuttavia vi \u00e8 un futuro\u00bb).\nQuesta concezione fa riferimento al passo della Genesi 32,28 dove Giacobbe, dopo aver conosciuto l'angoscia, l'abbandono e la disperazione, riceve all'alba il premio della lotta contro Dio. Il premio della sua emancipazione: \u00ab\"Il tuo nome non sar\u00e0 pi\u00f9 Giacobbe, ma Israele, poich\u00e9 tu hai lottato con Dio e con gli uomini, ed hai vinto\"\u00bb.\nAndr\u00e9 Neher, in quanto sopravvissuto alla tragedia, si sente investito della missione di essere il portavoce di sei milioni di uomini: \u00abEtre le porte-parole e le porte-silence de six millions d'hommes\u00bb (\u00abEssere il testimone con la parola e il silenzio di sei milioni di uomini\u00bb.)\nPer tale ragione rinuncia alla carriera di germanista bruciando la tesi di dottorato su Heinrich Heine e inizia a scriverne un'altra su Amos che discute a Strasburgo nel dicembre del 1947 alla vigilia del suo matrimonio.\nSi sposa nel 1947 con Ren\u00e9e Bernheim con la quale scriver\u00e0 diverse opere; nel 1955 \u00e8 nominato professore di letteratura ebraica nell'Universit\u00e0 di Strasburgo dove una cattedra viene istituita appositamente per lui e nel 1962 pubblica con la moglie \"L'histoire biblique du peuple d'Isra\u00ebl\" e poi \"Le Puits de l'exil\".\nDopo la \"Guerra dei sei giorni\" emigra in Israele, stabilendosi a Gerusalemme e insegnando nell'Universit\u00e0 di Tel Aviv.\nIl silenzio di Auschwitz.\nAnche se ben prima della Sho\u00e0 l'ebreo si era posto il problema del perch\u00e9 della sua storia cos\u00ec tragica, Neher presenta una nuova interpretazione della Bibbia accomunandone il suo \"silenzio\" (\u00abIl silenzio costituisce il paesaggio della Bibbia\u00bb) a quello di Auschwitz.\nLa tragica esperienza dell'Olocausto ha determinato nell'ebraismo religioso una profonda crisi basata sull'antica questione teologica:\u00abSi Deus est, unde malum?\u00bb (Se c'\u00e8 Dio, perch\u00e9 il male?)\nDov'era Dio quando il popolo eletto veniva cos\u00ec crudelmente sterminato. Perch\u00e9 Dio non ha risposto a chi lo invocava?\nIl silenzio, quindi, \u00e8 la mancata risposta del divino alle invocazioni umane colpite dal dolore ossia \"la porta\" che al tempo stesso pu\u00f2 essere punto di allontanamento da Dio che non risponde \"attraverso la quale tutto si separa\" o punto d'incontro dove Lui si manifesta agli uomini.\nL'\"esilio della parola\".\nSu questi temi e in particolare sul silenzio nel testo biblico, confrontato con il silenzio di Dio dopo la Shoah e le grandi tragedie della realt\u00e0 contemporanea, si fonda il capolavoro di Neher \"L'esilio della parola\" (\"L'Exil de la parole. Du silence biblique au silence d'Auschwitz\", \u00c9ditions du Seuil), pubblicato a Parigi nel 1970.\nAndr\u00e9 Neher contrappone alla \"morte di Dio\" preannunciata da Nietzsche, il silenzio di Dio. Di un Dio che di fronte alle immani tragedie della storia recente \u00e8 rimasto in disparte. Dal punto di vista di un credente ci\u00f2 \u00e8 silenzio, eclissi, e in qualit\u00e0 di credente Neher contrappone alla proclamazione della morte di Dio l'appello continuo, la preghiera, verso Colui che non si \u00e8 estinto, verso Colui che \u00e8 nascosto, oscurato nel mistero del suo silenzio.\nIl Dio eclissato, nascosto, impone un nuovo ruolo al credente. La vita contingente richiede una guida nel cammino della storia. L'uomo, quindi, si deve fare profeta per interpretare il senso delle cose, per distinguere ci\u00f2 che \u00e8 giusto da ci\u00f2 che \u00e8 sbagliato. In altri termini se Dio si eclissa dalla storia all'uomo tocca farsi profeta per parlare in sua vece.\nSin dall'inizio biblico della storia dell'uomo tra lui e Dio vi sono stati reciproci silenzi e parole e ci\u00f2 deve continuare ad essere nella storia in un reciproco incontro fisico e metafisico: se questo non avvenisse sarebbe la fine per entrambi. \nLa storia \u00e8 il luogo dove Dio e l'uomo s'intrecciano nel loro dolore imparando a interpretare il loro silenzio.\nSe Dio fosse una \"voce che grida nel deserto\" che senso avrebbe la sua esistenza? Cos\u00ec l'uomo deve saper ascoltare Dio quando parla e quando \u00e8 chiuso nel suo silenzio e Dio deve ascoltare il silenzio dell'uomo che lo invoca.\nLa libert\u00e0.\nIl silenzio divino \u00e8 stato provvidenziale: ha permesso la libera iniziativa dell'uomo che \u00e8 \u00abdialetticamente legata al silenzio\u00bb.\nSecondo Neher cio\u00e8 \u00e8 proprio nel silenzio delle pagine della Bibbia, \"fenomenologia della parola\", ma anche, e soprattutto, \"fenomenologia del silenzio\", il metodo di comunicazione pi\u00f9 efficace, che deve essere ricercata la rivelazione divina: grazie ad esso \u00e8 possibile la libert\u00e0 umana intesa come responsabile compartecipazione all'azione creativa di Dio che si \u00e8 quasi autolimitato per offrire agli uomini l'occasione di realizzare la loro libert\u00e0.\nQuando Dio sembra non parlare, la sua parola nascosta va ricercata nella Bibbia che diventa la guida della libera azione dell'uomo.\nMa l'uomo nel suo cammino progressivo nella storia spesso sopravanza Dio ed egli non sa pi\u00f9 se Dio lo sta seguendo e proteggendo. Quando l'uomo si volger\u00e0 indietro \"forse\" Dio sar\u00e0 scomparso nel suo silenzio. Dio non si sostituisce all'uomo che nella sua faticosa opera, pur nella radicale insicurezza, diverr\u00e0 parte attiva della creazione.\nDa qui il \"ponte sospeso\", l'insicurezza ontologica che questa libert\u00e0 provoca nell'uomo: un \"fattore radicale d'incertezza\" che lo costringe a porre l'attenzione, pi\u00f9 che alle idee di redenzione e di salvezza, all\"'essere qui della vita\", ad operare nel mondo e a sperare di realizzare nella vita quanto Dio gli ha assegnato.\nLa speranza \u00e8 dunque nei \"quattro pilastri del silenzio\":\nNel silenzio del dolore Dio si manifesta come colui che ha dato la libert\u00e0 all'uomo: libert\u00e0 che \u00e8 anche rischio di fallire; l'uomo pu\u00f2 tentare di realizzare tutto, ha la speranza di farlo ma \u00e8 per\u00f2 possibile che \"nulla\" si realizzi. \nPer questo si lamenta il profeta Eliazar: \u00ab...Tutto questo sconvolgimento per un Forse!\u00bb Tutto questo dolore nel mondo affinch\u00e9 l'uomo realizzi la sua libert\u00e0 creativa inficiata dal forse, dall'incertezza del suo operato.\nPensiero greco occidentale e ebraismo.\nNell'ultima parte dell\"'Esilio della parola\", Neher evidenzia la profonda differenza che segna il pensiero greco da quello ebraico.\nMentre la filosofia platonica e aristotelica considera il tempo, come un ripetersi ciclico, fattore di contingenza e transitoriet\u00e0, per cui la filosofia antica va alla ricerca dell'immutabile, dell'essenza, la filosofia ebraica \u00e8 una vera e propria \"filosofia della storia\".\nNeher rileva come il pensiero biblico ebraico si fondi sulla rivalutazione del tempo e dello spazio dov'\u00e8 avvenuta l'alleanza, l'incontro nella storia, tra l'uomo e Dio che ha segnato il valore non pi\u00f9 dell'astratta essenza ma della reale esistenza umana nella storia."}
{"id": "1819713", "revid": "124157012", "url": "https://it.wikipedia.org/wiki?curid=1819713", "title": "Bernadette Peters", "text": "\u00c8 una delle pi\u00f9 apprezzate interprete di musical a Broadway, per cui ha vinto tre Tony Award (di cui uno per meriti umanitari) e tre Drama Desk Award.\nBiografia.\nBernadette Lazzara \u00e8 nata in una famiglia italoamericana di origini siciliane nel quartiere di Ozone Park (New York), ultima dei tre figli di Peter Lazzara e Marguerite Maltese. Bernadette fu incoraggiata dalla madre ad entrare nel mondo dello spettacolo sin da bambina. A tre anni e mezzo debutta in televisione con il programma \"Juvenile Jury\", a cui seguono \"Name That Tune\" e diverse puntate di \"The Horn and Hardart Children's Hour\" quando aveva cinque anni.\nNel gennaio 1958 ottenne l'Actor Equity Card e cambi\u00f2 il nome in Bernadette Peters (dal nome di battesimo del padre) per evitare di essere presa solo per ruoli da italoamericana. Nello stesso mese debutt\u00f2 a teatro con la commedia \"This is Goggle\", con la regia di Otto Preminger, ma la commedia si rivel\u00f2 un flop e non raggiunse mai Broadway. Nei mesi successivi recit\u00f2 con Jessica Tandy, Margaret Hamilton e Richard Thomas per la NBC, mentre studiava alla Quintano's School for Young Professionals. Nel 1959 debutt\u00f2 a Broadway nel revival del musical \"The Most Happy Fella\", in cui interpretava la giovanissima Tessie.\nA 13 anni recit\u00f2 per la prima volta in \"\", nel secondo tour statunitense del musical, e interpretava Thelma, una delle \"Hollywood Blondes\". L'anno successivo, la Peters recit\u00f2 nuovamente in Gypsy, questa volta nel ruolo di Dainty June. Nel 1964 recit\u00f2 in \"Tutti insieme appassionatamente\" in Pennsylvania, uno stato in cui torn\u00f2 del 1966 per \"Riverwing\". Sempre nel 1966 apparve nella produzione dell'Off Broadway di \"The Penny Friend\", a cui segu\u00ec \"Curley McDimple\" nel 1967. Nel 1967 ritorn\u00f2 a Broadway come sostituta in \"The Girl in the Freudian Slip\" e nella commedia \"Johnny No-Trump\". Nel 1968 ottenne il suo primo ruolo di alto profilo a Broadway, quando interpret\u00f2 la sorella di George Cohan (interpretato dal premio Oscar Joel Grey) nel musical \"George M!\". Per la sua performance vinse il Theatre World Award. L'anno successivo riconferm\u00f2 il successo con la sua interpretazione nel ruolo di Ruby nella commedia musicale \"Dames at Sea\" nell'Off Broadway, per cui vinse il Drama Desk Award. Nel 1969 fu la volta di un flop quando interpret\u00f2 Gelsomina in un fallimentare adattamento musicale di \"La strada\" a cura di Lionel Bart. Nel 1971 ottenne un nuovo successo con il revival di Broadway del musical di Leonard Bernstein \u2018'On The Town'\u2019, per cui fu candidata al suo primo Tony Award, alla miglior attrice non protagonista in un musical. Nel 1972 recita ne \"Il Tartufo\" a Filadelfia. Nel 1974 fu la volta di un altro flop, il musical di Jerry Herman \u2018'Mack and Mabel'\u2019, con Robert Preston; nonostante lo spettacolo chiuse dopo poche repliche, Bernadette fu candidata al Tony Award alla miglior attrice protagonista in un musical per la sua performance nel ruolo dell'attrice Mabel Normand. Dopo il flop di Mack and Mabel si trasfer\u00ec a Los Angeles per intraprendere una carriera sul grande schermo. Ha recitato in oltre trenta film, ma la sua fama cinematografica \u00e8 legata soprattutto al sodalizio con Steve Martin, che scrisse per lei un ruolo ne \"Lo straccione\" (1979). Nel 1981 recit\u00f2 in un altro film con Steve Martin, \"Spiccioli dal cielo\", per cui vinse il Golden Globe per la migliore attrice in un film commedia o musicale.\nDopo otto anni di assenza dalla scene newyorchesi, Bernadette Peters torn\u00f2 a recitare nell'Off Broadway in alcune opere di prosa a partire dal 1982; tra di esse anche la commedia drammatica \u2018'Sally and Marsha'\u2019, per cui fu candidata al Drama Desk Award. Il 1984 segn\u00f2 l'inizio del sodalizio pi\u00f9 importante della carriera della Peters, quello con il pluripremiato compositore Stephen Sondheim. Fu scelta per interpretare Dot e Marie nella produzione originale del musical di Sondheim e James Lapine \u2018'Sunday in the Park with George'\u2019, che vinse il Premio Pulitzer per la drammaturgia; per la sua performance, la Peters fu candidata al Drama Desk Award e al Tony Award alla miglior attrice protagonista in un musical. Non vinse il Tony Award per Sunday, ma l'anno successivo lo vinse per la sua performance nel ruolo di Emma nel musical di Andrew Lloyd Webber \u2018'Song and Dance'\u2019. Nel 1987 recita in un altro musical della coppia Sondheim-Lapine, \u2018'Into the Woods'\u2019, e per la sua performance venne candidata al Drama Desk Award alla migliore attrice protagonista in un musical. Nel fu nuovamente candidata al Tony Award alla miglior attrice protagonista in un musical per The Goodbye Girl, di Neil Simon e Marvin Hamlisch. Nel 1995 recit\u00f2 in un altro musical di Sondheim, \u2018'Anyone Can Whistle'\u2019, in scena in versione concertistica alla Carnegie Hall con Angela Lansbury e Madeline Kahn. Il 1999 le port\u00f2 un nuovo successo, con il classico di Broadway \u2018'Annie Get Your Gun'\u2019 e per questa sua interpretazione vinse il suo secondo Tony Award alla miglior attrice protagonista in un musical. Nel 2003, Sam Mendes la diresse in un acclamato revival di Broadway di (in cui aveva gi\u00e0 recitato agli inizi degli anni sessanta) e per la sua performance nel ruolo della protagonista Rose fu candidata al Tony Award. Nel 2007 prese parte a un reading del musical di Sondheim \u2018'Road Show'\u2019 e nel 2010 torn\u00f2 a Broadway dopo sei anni di assenza per rimpiazzare Catherine Zeta Jones nel revival del musical di Sondheim \u2018'A Little Night Music'\u2019. Nel 2011 fu la volta di un nuovo musical di Sondheim, \"Follies\", in scena a Washington e poi a Broadway, per cui ottenne critiche contrastanti, ma anche una candidatura al Drama Desk Award. Nel 2012 ricevette uno speciale Tony Award, il suo terzo, per le sue attivit\u00e0 filantropiche. Nel gennaio 2018 Bernadette Peters torna a recitare a Broadway dopo quasi sei anni quando sostituisce Bette Midler nel revival di \"Hello, Dolly!\" in scena allo Shubert Theatre.\nAlla attivit\u00e0 teatrale, Bernadette Peters ha affiancato anche una carriera da scrittrice di libri per bambini (\"Broadway Barks\", \"Stella is a star\" e \"Stella and Charlie Friends Forever\"), una carriera televisiva (candidata a tre Emmy Awards), ha pubblicato sei album (tre dei quali furono candidati al Grammy Award) e si \u00e8 esibita in concerto su numerosissimi palchi prestigiosi, tra cui l'Hollywood Bowl, la Carnegie Hall, la Sydney Opera House, la Royal Festival Hall di Londra (1998 e 2016), Radio City Musical Hall e il Lincoln Center.\nVita privata.\nCugina dell'attrice Connie Stevens, ha sposato il 20 luglio 1996 il consulente d'investigazione Michael Wittenberg, che mor\u00ec il 26 settembre 2005 in un incidente in elicottero avvenuto in Podgorica, in Montenegro, dove si era recato per un viaggio d'affari. Non ha avuto figli.\nRiconoscimenti.\nGolden Globe\nGrammy Award\nEmmy Award\nTony Award\nDrama Desk Award\nOuter Critics Circle Award\nTheatre World Award\nDrama League Award\nDoppiatrici italiane.\nNelle versioni in italiano dei suoi film, Bernadette Peters \u00e8 stata doppiata da:\nCome doppiatrice \u00e8 sostituita da:"}
{"id": "1819715", "revid": "287204", "url": "https://it.wikipedia.org/wiki?curid=1819715", "title": "Alessandro Cervellati", "text": "Biografia.\nAlessandro Cervellati nacque a Bertinoro di Romagna l'8 marzo 1892, ma dopo qualche mese la famiglia si trasfer\u00ec a Bologna. Nel 1913 si iscrisse all'Istituto di Belle Arti di Bologna, ma nel 1915 abbandon\u00f2 gli studi e part\u00ec volontario per la Prima guerra mondiale, chiedendo l'arruolamento tra i bersaglieri. Partecip\u00f2 alle operazioni militari nelle zone di Gorizia, sul Monte Grappa e a Caporetto. \nFinito il servizio militare, riprese gli studi all'Istituto di Belle Arti e ottenne la licenza nel 1919. In quello stesso anno fond\u00f2, insieme ad alcuni amici, il foglio futurista \"La ghebia, deflagratore della maschilit\u00e0 artistica\", del quale uscirono solo due numeri (16 luglio e 15 agosto). Cervellati partecip\u00f2 al progetto con lo pseudonimo di Sandrino Ciurvelia, scrivendo articoli di satira accompagnati da illustrazioni a xilografia.\nSi rec\u00f2 poi a Parigi con Severo Pozzati e vi rimase per un anno, lavorando come pubblicitario. Tornato a Bologna, ottenne l'abilitazione all'insegnamento del disegno nelle scuole medie.\nNel 1924 inizi\u00f2 la collaborazione con il \u201cCarlino Sera\u201d come illustratore e caricaturista; pubblic\u00f2 schizzi e disegni anche su altri periodici bolognesi e partecip\u00f2 a numerose esposizioni d'arte, dove si mise in luce per il suo eclettismo e soprattutto il suo amore per ogni forma di spettacolo.\nNel 1933 ottenne l'incarico di insegnante di disegno e calligrafia presso Istituto Tecnico Industriale Aldini Valeriani di Bologna; tuttavia non riusc\u00ec ad ottenere la sistemazione in ruolo nell'insegnamento poich\u00e9 non era iscritto al Partito Nazionale Fascista. \nNel 1934 e nel 1936 fu invitato alla Biennale di Venezia; in entrambe le occasioni espose disegni riguardanti il mondo dello spettacolo e il circo; suoi disegni furono acquistati dalla Galleria nazionale d'arte moderna di Roma e dalla Galleria d'arte moderna di Bologna.\nDal 1940 inizi\u00f2 a scrivere per \u201cIl Resto del Carlino\u201d articoli sul costume bolognese, che accompagnava con proprie illustrazioni.\nNel 1950 partecip\u00f2 alla XXV Biennale di Venezia ed entr\u00f2 a far parte, grazie alla sua competenza e all'interesse dimostrato per il mondo del circo, dell\"Union des historiens du Cirque\" promossa dal francese Tristan Remy; per questa associazione scriver\u00e0 numerosi saggi e articoli.\nNel 1951 avvi\u00f2 la collaborazione con il quotidiano \u201cAvanti!\u201d, con disegni e scritti di costume, ma tenne vivo il rapporto con il Carlino, con il quale pubblic\u00f2 svariate opere. Nel frattempo inizi\u00f2 la collaborazione con la \"Enciclopedia dello spettacolo\" diretta da Silvio D'Amico per la Sansoni di Firenze, curando le voci relative al circo, al teatro dei burattini e al cinema.\nTra il 1957 e il 1960 si dedic\u00f2 in particolare alla raccolta e alla redazione di memorie e curiosit\u00e0 su Bologna e sull'ambiente dello spettacolo. In quegli anni illustr\u00f2 alcuni testi di studiosi bolognesi (\"I miei monologhi\" di Carlo Musi, lo studio \"Cos\u00ec dicevano\" sui detti bolognesi di Mario Bianconi, \"Fatti e vicende dello studio bolognese\" di Athos Vianelli, \"Il 1859-60 a Bologna\", di autori vari).\nNel 1962 Cervellati fond\u00f2 a Bologna il sodalizio \"Il circo delle arti\" assieme agli amici Alberto Menarini, Athos Vianelli, Gino Marzocchi, Ugo Guidi. Lo stesso anno, assieme a Menarini, cur\u00f2 la mostra \"Il circo e il music-hall\" allestita presso il Museo Civico di Bologna, dove espose una parte della sua grande raccolta storico-documentaria sul mondo dello spettacolo (volumi, manifesti, fotografie, programmi e opuscoli) e settanta suoi disegni a penna acquerellata dedicati al circo. \nNel marzo 1963, sempre con Alberto Menarini, organizz\u00f2 la rassegna \"Il burattino a Bologna\", che comprendeva una mostra documentaria e una serie di spettacoli. Collabor\u00f2 poi con il Museo Teatrale alla Scala di Milano alla realizzazione di due mostre, una sui burattini e le marionette (1967) e l'altra sul circo (1968).\nRisale al 1973 il suo ultimo lavoro, il volume \"Bologna futurista\", dove Cervellati condens\u00f2 ricordi, polemiche e interpretazioni personali riguardanti il movimento futurista nella sua declinazione bolognese. Mor\u00ec a Bologna il 29 dicembre 1974.\nUna parte dell'archivio di lavoro di Alessandro Cervellati si trova presso la Biblioteca Comunale dell'Archiginnasio di Bologna.\nStudi biografici.\n\"Alessandro Cervellati. Mostra antologica organizzata con il patrocinio dell'Assessorato alla cultura del Comune di Bologna. Bologna, Museo civico 16 dicembre-21 gennaio 1979\", a cura di Franco Solmi, Bologna, La fotocromo Emiliana, 1978."}
{"id": "1819720", "revid": "125152771", "url": "https://it.wikipedia.org/wiki?curid=1819720", "title": "Complesso Marzotto", "text": "Il complesso Marzotto \u00e8 un complesso di ex edifici industriali situati in via Filippo Buonarroti 2 a Pisa. Attualmente ospita il Polo Fibonacci, dimora della facolt\u00e0 di Scienze Matematiche, Fisiche e Naturali, le segreterie per gli studenti dell'Universit\u00e0 di Pisa, e dell'Istituto nazionale di fisica nucleare.\nStoria.\nNel 1936 Gaetano Marzotto rileva dalla famiglia Pontecorvo l'omonima fabbrica tessile, situata all'interno delle mura cittadine: la vetust\u00e0 dell'impianto e la necessit\u00e0 di introdurre nuovi macchinari inducono il proprietario alla demolizione degli opifici e a un conseguente nuovo progetto. L'incarico per la realizzazione della nuova fabbrica \u00e8 affidato all'architetto veneziano Gildo Valconi: il progetto viene presentato alle autorit\u00e0 cittadine il 23 novembre del 1937 ed il 21 dicembre successivo viene concesso il nulla osta alla costruzione dei nuovi fabbricati, nulla osta vincolato alla sistemazione urbanistica dell'area antistante il complesso e alla costruzione di fabbricati destinati ad abitazione per i dipendenti. \nI lavori, avviati subito dopo e gi\u00e0 in stato avanzato nella primavera del 1938, sono eseguiti dall'impresa Oberziner &amp; Zampieri di Milano (degli ingegneri civili Alfredo Oberziner e Angelo Zampieri) nel rispetto delle istruzioni 'autarchiche' impartite direttamente dal duce (uso del ferro esclusivamente per le strutture, materiali sintetici e autarchici ove possibile). Il complesso \u00e8 finalmente terminato nel 1939, dopo la morte del progettista. Nel 1944 la fabbrica viene gravemente danneggiata dai bombardamenti: la successiva ricostruzione, terminata nel 1948, comporta la riedificazione di buona parte della pilastratura. \nCon la crisi nazionale della produzione del tessile, la fabbrica Marzotto riduce progressivamente la produzione sino a cessarla definitivamente nel giugno del 1968. Viene successivamente rilevata dal gruppo Forest, che riavvia l'attivit\u00e0 sino al 1974, anno in cui l'opificio conosce la definitiva chiusura.\nDescrizione.\nIl complesso sorge nell'angolo nord orientale della citt\u00e0 murata, in un'area caratterizzata da edifici religiosi e complessi conventuali - Santa Caterina, San Francesco e San Zeno - di notevole valore storico ed artistico nonch\u00e9 urbanistico, e progressivamente saturata a partire dalla fine dell'Ottocento con edifici a prevalente destinazione residenziale. \nIl lotto in cui il complesso si articola \u00e8 delimitato a occidente da via Filippo Buonarroti, sulla quale si affaccia uno dei tre capannoni a impianto longitudinale, e dall'omonima piazza, dove prospetta l'edificio dell'amministrazione ora sede del dipartimento di matematica: su tale piazza si immette la via San Lorenzo, principale asse di collegamento col cuore della citt\u00e0 vecchia. Il confine meridionale dell'area \u00e8 definito dal lotto delle residenze (ora private, prima destinate al personale) mentre il rimanente perimetro \u00e8 costituito dall'antica cinta muraria, dalla quale gli edifici industriali mantengono un'esigua distanza. Il complesso presenta un muro di recinzione lungostrada e all'interno, in corrispondenza con l'edificio dell'amministrazione, un giardinetto alberato.\nLa ex Marzotto si compone di diversi corpi di fabbrica, caratterizzati da un lessico razionalista, pi\u00f9 informato al funzionalismo negli impianti ad esclusivo uso industriale o tecnico, leggermente pi\u00f9 aulico nell'edificio di rappresentanza.\nI tre edifici un tempo destinati alla produzione industriale, disposti parallelamente all'asse stradale, sono caratterizzati da una pianta rettangolare (articolata per l'edificio adiacente alle mura) e da una volumetria compatta, sviluppata su due piani fuori terra, e sono stilisticamente uniformati dalla fascia vetrata continua al piano terra (infissi in metallo a modulo quadrato), dalla copertura a shed e dalla pilastratura in cemento (gli obl\u00f2 del pi\u00f9 grande dei tre edifici e la frammentazione degli spazi interni sono il risultato della recente ristrutturazione). I due edifici tecnici, la centrale termica e la torretta, sono anch'essi caratterizzati dal medesimo lessico e dal calibrato rapporto fra superficie trasparente e campitura muraria. \nLa centrale, caratterizzata dall'accorpamento di due volumi di diversa altezza, presenta un'ampia superficie finestrata di terragniana memoria - del modulo di 4x4 aperture sul fronte occidentale, 4x2 su quello meridionale - e una fascia terminale a nastro che corrono continue a enfatizzare la visione angolare dell'edificio, tema questo che viene riproposto in pi\u00f9 contenute dimensioni nel corpo pi\u00f9 basso, fungente da punto di controllo dell'intero complesso. La torretta, situata all'opposto del portale di ingresso in adiacenza alle antiche mura, ha una pianta rettangolare sviluppata su quattro livelli e conclusa dallo snello aggetto del ballatoio terminale.\nIl corpo dell'amministrazione presenta un impianto maggiormente articolato, caratterizzato dal diverso trattamento della zona di rappresentanza (l'edificio lungostrada) e di servizio (l'ala interna degli uffici) con schema ad \"L\" e volumetria compatta sviluppata su tre piani fuori terra. Tale volume \u00e8 collegato sul fronte stradale al corpo della ex fabbrica tramite un edificio-portale, con fornice rettangolare al piano terra (dal quale si accede al cortile interno) e fascia finestrata al piano superiore. Il fronte principale, connotato da un rivestimento lapideo, \u00e8 scandito da una teoria di aperture - al piano terra cinque portali con luci rettangolari ai lati, ai piani superiori sette finestre rettangolari per piano - inserite in una griglia a moduli rettangolari aggettante dalla cortina muraria; ai due lati della facciata il paramento \u00e8 interrotto da un portale rettangolare sovrastato da un nastro verticale. \nI corpi sul retro, semplicemente intonacati, sono scanditi da aperture quadrate e rettangolari. L'interno di tale edificio \u00e8 caratterizzato da un grande atrio al piano terra ai cui lati sono situati specularmente due corpi vetrati semicilindrici (vetrati e con fascia basamentale in marmo) dai quali si accede ai vani scale. Ai piani superiori un corridoio longitudinale serve i vani distribuiti su ambedue i fronti.\nFortuna critica.\nUnico giudizio critico rintracciato, se si esclude il generico \"bel complesso\" del Cozzi (1994), \u00e8 quello del Martinelli (1993) che, oltre a sottolineare la differenza di linguaggio tra gli edifici destinati alla produzione (razionalisti) ed alla rappresentanza (moderato classicismo), ne loda la qualit\u00e0 architettonica, rintracciandovi un caso esemplare di perfetta fusione tra diverse esigenze della committenza - stabilit\u00e0 e potenza, funzionalit\u00e0 e efficienza - esigenze risolte con un'interessante compenetrazione di stili."}
{"id": "1819727", "revid": "1543377", "url": "https://it.wikipedia.org/wiki?curid=1819727", "title": "Piccolo Deserto Sabbioso", "text": "Il Piccolo Deserto Sabbioso \u00e8 un deserto situato nell'Australia Occidentale a sud del Gran Deserto Sabbioso e a ovest del Deserto di Gibson. \u00c8 cos\u00ec chiamato perch\u00e9 \u00e8 relativamente vicino e simile al Gran Deserto Sabbioso, ma \u00e8 molto pi\u00f9 piccolo. Presenta similitudini sia per quanto riguarda la fauna, la flora e la morfologia.\n\u00c8 una delle regioni IBRA in cui \u00e8 divisa l'Australia.."}
{"id": "1819740", "revid": "729019", "url": "https://it.wikipedia.org/wiki?curid=1819740", "title": "Castello Grumello", "text": "Castel Grumello \u00e8 un castello del XIII secolo situato nel Comune di Montagna in Valtellina. \u00c8 posizionato su un colle (o \u201cgrumo\u201d, termine locale da cui deriva il nome) in posizione strategica, su un versante a strapiombo difficilmente raggiungibile da eventuali nemici.\nSi tratta di un castello gemino, costituito da due edifici separati, uniti da una cinta muraria ormai quasi totalmente scomparsa e sembra essere appartenuto al ghibellino Corrado de' Piro. Fu distrutto nel 1526 in seguito all'occupazione della Valtellina da parte dei Grigioni, assieme al vicino castello di Mancapane.\nAttualmente \u00e8 di propriet\u00e0 del Fondo Ambiente Italiano che ne ha curato il recupero con utilizzo culturale."}
{"id": "1819742", "revid": "287204", "url": "https://it.wikipedia.org/wiki?curid=1819742", "title": "Auriga", "text": "Nell'antichit\u00e0, lauriga era colui che guidava il carro da guerra e partecipava alle corse dei carri negli agoni dell'antica Grecia.\nNell'antica Roma gli aurighi conducevano le bighe nei ludi circensi.\nStoria.\nAntica Grecia.\nDiversamente dagli altri atleti olimpici, gli aurighi non gareggiavano nudi, probabilmente per ragioni di sicurezza dato il polverone sollevato dai cavalli in corsa e la frequenza con cui si verificavano sanguinosi incidenti. I concorrenti indossavano una veste chiamata \"xystis\": era lunga fino alle ginocchia e legata stretta in vita con un largo cinturone. Due cinghie che si incrociavano sulla parte superiore della schiena impedivano che la xystis si gonfiasse per l'aria durante la gara. Al pari dei moderni fantini gli aurighi erano scelti per il loro peso limitato e, dato che dovevano anche essere abbastanza alti, spesso si trattava di adolescenti.\nIn epoca micenea l'auriga e il proprietario di carro e cavalli erano la stessa persona e quindi l'auriga vincente riceveva il suo premio. Ai tempi dei Giochi Panellenici invece i proprietari avevano degli schiavi a cui facevano portare i carri, e il premio veniva quindi vinto dai proprietari. Arsecila, il re di Cirene, vinse la corsa dei carri ai Giochi pitici del 462 a.C., quando un suo schiavo fu l'unico a portare a termine la gara. Nel 416 a.C. il generale ateniese Alcibiade fece partecipare alla gara sette carri di sua propriet\u00e0, ottenendo il primo, il secondo e il quarto posto; come \u00e8 ovvio, non fu certo lui a guidare i sette carri contemporaneamente. Anche Filippo II di Macedonia vinse una corsa di carri olimpica per dimostrare di non essere un barbaro ma, se si fosse cimentato egli stesso alla guida del carro, sarebbe certamente stato considerato a un livello sociale anche inferiore a quello di un barbaro.\nRoma antica.\nGli aurighi romani, diversamente da quelli greci, indossavano un caschetto e altre protezioni per il corpo e si legavano le redini attorno alla vita, mentre i greci le reggevano in mano. A causa di quest'ultima usanza, i romani non potevano lasciare le redini in caso di incidente, cos\u00ec spesso finivano per essere trascinati dai cavalli attorno alla pista finch\u00e9 non rimanevano uccisi o riuscivano a liberarsi: per questo motivo portavano con s\u00e9 un coltello per riuscire a sganciarsi da simili situazioni.\nUn'altra importante differenza \u00e8 che erano gli aurighi stessi a essere considerati i vincitori delle gare, nonostante si trattasse generalmente di schiavi come accadeva nel mondo greco. Ricevevano in premio una corona di foglie di alloro e, probabilmente anche del denaro; se riuscivano a vincere abbastanza corse potevano cos\u00ec disporre della somma sufficiente per comprarsi la libert\u00e0. Gli aurighi potevano diventare famosi in tutto l'Impero semplicemente sopravvivendo alle competizioni, dato che l'aspettativa di vita di un pilota di carri non era molto elevata. Uno di questi aurighi celebri fu Scorpo, che vinse pi\u00f9 di 2.000 corse prima di restare ucciso in un incidente sulla meta quando aveva appena 27 anni. Anche tre imperatori romani sono noti per aver gareggiato e vinto nelle corse con i carri: Tiberio, Nerone e Caligola.\nMitologia.\nGli aurighi erano figure fondamentali nella mitologia greca, cos\u00ec come nelle battaglie combattute in epoca classica.\nNell\"Iliade\".\nOmero menziona tra i troiani e i loro alleati tantissimi guidatori dei carri di battaglia, che quasi tutti persero la vita al fianco dei propri comandanti.\nCelebre \u00e8 il caso di Ettore che dovette cambiare auriga pi\u00f9 di una volta: il primo, Eniopeo, fu ucciso da Diomede, il secondo, Archeptolemo, da Teucro, mentre il terzo, Cebrione, rimase vittima di Patroclo: Cebrione era fratellastro di Ettore, in quanto figlio del re Priamo e di una schiava. Omero narra anche la morte di altri due Priamidi, Antifo e Iso, precisando che combattevano su un solo cocchio, e anche in questo caso l'auriga, Iso, era un figlio naturale del re troiano: entrambi vennero uccisi da Agamennone. Questi subito dopo trucid\u00f2 i due figli di Antimaco: Pisandro e Ippoloco, rispettivamente guerriero e auriga sul cocchio da cui combattevano.\nDue altre coppie di fratelli carnali combattenti su un carro erano quella formata da Fegeo e Ideo, figli di Darete, e quella composta da Laogono e Dardano: il testo non specifica per\u00f2 quali fossero i cocchieri; Ideo fu l'unico a salvarsi, mentre Fegeo venne ucciso da Diomede, e gli altri due caddero per mano di Achille. Tornando ad Agamennone, egli \u00e8 ricordato nell\"Iliade\" anche quale uccisore di Oileo, compagno e cocchiere del troiano Bienore, pure lui vittima del comandante acheo.\nL'auriga del re paflagone Pilemene, di nome Midone, fu ammazzato da Antiloco, che in seguito uccise anche il cocchiere (innominato) di Asio, caduto poco prima sotto i colpi di Idomeneo. Fedele auriga del giovane Assilo, nobile di Arisbe, fu il suo servo Calesio, e i due scesero insieme nell'oltretomba, uccisi da Diomede. Il bellissimo Molione, che per il re asiatico Timbreo faceva sia da cocchiere sia da scudiero, fu colpito a morte da Odisseo subito dopo l'uccisione dello stesso Timbreo (ad opera di Diomede).\nTrasidemo, auriga del re licio Sarpedonte, cadde per mano di Patroclo, che poi uccise anche il sovrano. Altri due cocchieri, Ippodamante e Areitoo, vennero trafitti dalle lance di Achille, alla stregua dei loro signori: il primo accompagnava il troiano Demoleonte, l'altro era al seguito di Rigmo, il giovane eroe trace figlio di Piroo.\nIn certi passaggi del poema c'\u00e8 addirittura qualche condottiero che per un motivo o per un altro si ritrova eccezionalmente a fare da auriga a un suo pari: per esempio nel quinto libro, dove \u00e8 detto che Pandaro sal\u00ec sul cocchio di Enea, venendo ucciso proprio in quest'occasione, ad opera di Diomede, mentre Enea scamp\u00f2 alla morte per la protezione della madre Afrodite. Omero ricorda poi i fratelli Adrasto e Anfio, vittime entrambi di Diomede: erano sovrani di due citt\u00e0 della Troade, combattenti sullo stesso carro; il poeta lascia dunque intendere che l'uno facesse da auriga all'altro.\nDecisamente pi\u00f9 fortunati i cocchieri dei capi greci. L'auriga di Achille e di suo figlio Neottolemo, Automedonte, menzionato nel poema omerico, fu poi tra gli Achei che si nascosero nel cavallo di legno, come narra Virgilio nell\"Eneide\", e dopo la presa di Troia fece un veloce rimpatrio. Il nome di questo personaggio viene spesso usato anche come sinonimo di cocchiere.\nAnche l'auriga di Diomede, Stenelo, torn\u00f2 sano e salvo nella sua citt\u00e0.\nNell\"Eneide\".\nA parte Automedonte, gli aurighi di cui parla Virgilio figurano tutti nei canti dedicati alla guerra troiano-italica:\nOmonimi.\nEsiste anche la costellazione chiamata Auriga, derivante dalla mitologia greca, dove viene rappresenta da una persona che porta in braccio una piccola capretta, e nello stesso tempo ha in mano anche una frusta (o delle briglie). Il cocchiere forse deriva dal mito che ritraeva la storia di Zeus e Amaltea, anche se vi sono altre leggende al riguardo nella mitologia araba."}
{"id": "1819752", "revid": "114977608", "url": "https://it.wikipedia.org/wiki?curid=1819752", "title": "Laride e Timbro", "text": "Laride e Timbro sono due personaggi dell\"Eneide\".\nIl mito.\nLe origini.\nLaride e Timbro sono due giovani latini, gemelli, talmente identici da venire scambiati l'un con l'altro da tutti, persino dal loro padre Dauco. Entrambi sono tra gli italici che muovono guerra ai troiani di Enea sbarcati nel Lazio.\nLa morte.\nIndistinguibili fin dalla nascita, solo di fronte alla morte i due gemelli subiscono una differenziazione: vengono infatti assaliti in combattimento da Pallante, il quale con la spada donatagli dal padre Evandro decapita Timbro e recide la mano destra a Laride, che non riceve il colpo di grazia ma viene abbandonato agonizzante. Virgilio si sofferma poi a descrivere il macabro palpeggiare della mano amputata sulla spada.\n&lt;poem&gt; \" \"Vos etiam, gemini, Rutulis cecidistis in aruis, \"\n\"Daucia, Laride Thymberque, simillima proles,\"\n\"indiscreta suis gratusque parentibus error;\"\n\"at nunc dura dedit uobis discrimina Pallas.\"\n\"nam tibi, Thymbre, caput Euandrius abstulit ensis;\"\n\"te decisa suum, Laride, dextera quaerit\"\n\"semianimesque micant digiti ferrumque retractant\". \" &lt;/poem&gt;\n&lt;poem&gt; \" \"Anche voi cadeste, gemelli, nei campi rutuli\",\n\"Laride e Timbro, somigliantissimi figli di Dauco; i vostri\"\n\"non vi distinguevano, e l'abbaglio era gradito ai genitori;\"\n\"ma ora Pallante vi inferse un crudele divario:\"\n\"a te, o Timbro, la spada di Evandro recise la testa;\"\n\"a te, o Laride, la destra troncata cerca il padrone,\"\n\"e vibrano le dita morenti e palpeggiano il ferro\" \" &lt;/poem&gt;\nInterpretazione e realt\u00e0 storica.\nLa sorte di queste due giovani vittime, come quella di altri guerrieri morti prematuramente - Almone, Serrano, Eurialo e Niso e lo stesso Pallante - non pu\u00f2 che far breccia nell'animo sensibile del poeta. Ma qui il pathos raggiunge il culmine col ricordo dei momenti felici vissuti da Laride e Timbro nel loro ambiente familiare. Il destino avverso spinge ora la coppia di gemelli allo scontro con un loro coetaneo; sullo sfondo restano le due figure di padri, Dauco ed Evandro, il quale ha donato a Pallante la spada con cui uccide i suoi nemici, mentre un'altra spada, quella impugnata da Laride (il vero protagonista dell'episodio) accorso per vendicare la morte del fratello, finisce a terra con la mano recisa del giovane.\nL'immagine di Laride morente \u00e8 molto simile a quella del giovane sacerdote troiano Ipsenore nell'Iliade, con la differenza che quest'ultimo subisce l'amputazione mortale mentre fugge:\n&lt;poem&gt; \" \"E del fiume Scamandro il sacerdote \"\n\"Ipsenore, che dio parve alle genti,\"\n\"e magnanima prole era dell'alto \"\n\"Dolopione, ebbe alle spalle un colpo \"\n\"di che il brando d'Euripilo, fendendo \"\n\"l'omero e il braccio, gli mozz\u00f2 la mano.\"\n\"Ei la vedea sul prato, e intorno agli occhi\"\n\"la Parca gli piovea tenebre eterne\" \". &lt;/poem&gt;"}
{"id": "1819754", "revid": "125099672", "url": "https://it.wikipedia.org/wiki?curid=1819754", "title": "Complesso di San Michele in Borgo", "text": "Il Complesso di San Michele in Borgo, anche conosciuto come \"Mattonaia\", \u00e8 un edificio polifunzionale, attualmente in forte stato di degrado, situato tra via degli Orafi, via San Michele e via Vernagalli a Pisa.\nStoria.\nMassimo Carmassi inizia ad interessarsi alla ricostruzione dell'area retrostante la chiesa di San Michele in Borgo (anticamente occupata dal chiostro dell'omonimo monastero - colpito da bombardamenti durante l'ultima guerra mondiale e conseguentemente demolito nella superstite porzione del chiostro - ed in seguito ridotta a parcheggio) fin dal 1974, anno in cui segue come correlatore una tesi sul tema presso la facolt\u00e0 di Architettura di Firenze. Nel 1983 presenta al concorso \"Rinascita della citt\u00e0\", indetto da Oikos, una soluzione progettuale che viene adottata dall'amministrazione comunale come piano di Recupero: tale soluzione funge da punto di partenza per le successive elaborazioni, ottenute tramite un processo di semplificazione linguistica che tende a conservare il massimo delle valenze superstiti e a recuperare quelle compromesse.\nBen quattro sono le soluzioni di progetto disposte dall'ufficio Progetti di Pisa tra il 1975 ed il 1979; ulteriori elaborazioni conducono ad una versione definitiva, appaltata nel 1985 all'impresa Panchetti, in realt\u00e0 ancora aperta a modifiche: nuovi elaborati esecutivi riguardanti sia i fronti che la distribuzione degli interni ed i particolari costruttivi, vengono elaborati tra il 1986 ed il 1987 e ulteriormente variati nel giugno del 1988. La dilatazione pi\u00f9 che ventennale dell'arco di tempo dell'intervento, durante la quale \u00e8 variata la ditta esecutrice (Bm di Lucca), \u00e8 indicativa della grande importanza attribuita al rilievo degli elementi costruttivi e della continua ricerca da parte del progettista e dei suoi collaboratori delle soluzioni di volta in volta pi\u00f9 pertinenti.\nNel 1986, a lavori appena iniziati, il cantiere si ferma per la richiesta della sovrintendenza di compiere uno scavo archeologico nell'area e portare alla luce le tracce dell'edificio originariamente prospiciente via degli Orafi: questo evento induce Carmassi a definire la parte esecutiva dell'intervento secondo il perimetro murario delle antiche murature emerse. Sin dalle prime versioni il progetto prevede il completamento delle case torre e un analogo completamento dei ruderi sul lato opposto, mentre la costruzione ex novo di un corpo di fabbrica parallelo a via degli Orafi, al fine di definire una piazzetta in luogo del chiostro preesistente, si viene sempre pi\u00f9 precisando nelle fasi intermedie. Nella configurazione finale la discontinuit\u00e0 tra le case torre e il nuovo edificio \u00e8 sottolineata dal vuoto che segna l'angolo dell'area a sud-est, allusione ed introduzione alla piazza retrostante e a sua volta concepito come spazio collettivo, che si riconnette alla piazza chiostro interna.\nAl 2020 non \u00e8 mai stato concluso il secondo lotto e non \u00e8 nota la data di ultimazione del terzo lotto (alloggi e commercio) e del quarto lotto (piazza). Lo stabile risulta in forte degrado e chiuso per evitare atti vandalici o occupazioni abusive.\nDescrizione.\nIl complesso si inserisce nel cuore della citt\u00e0 storica, in posizione baricentrica tra borgo Stretto, il teatro Verdi ed il lungarno, e ridefinisce i tre fronti di una corte interna, un tempo chiostro porticato, dominata ad ovest dal romanico fronte absidale (a filaretto di calcare) e dal seicentesco campanile della chiesa di San Michele.\nTale intervento si innesta, a nord e a sud, sulle preesistenze architettoniche delle antiche case torre che vengono restaurate divenendo esse stesse parte integrante del progetto. Sono pertanto riconfigurati i tre nuovi fronti dell'isolato - delimitato a est da via degli Orafi, che viene a riacquistare l'originario assetto di angusto borgo, a sud da via Vernagalli e a nord da via San Michele - e ricomposti i rapporti volumetrici e altimetrici col circostante tessuto, caratterizzato dalla compattezza dei fronti scanditi dalla seriale architettura medievale.\nL'intervento di Carmassi si articola in due diverse parti, una di restauro delle preesistenti strutture murarie (ruderi di case torri su via Vernagalli, ruderi di edificio addossato alla canonica su via San Michele) con conseguente riedificazione di alcune porzioni e l'altra di nuova edificazione, sulle preesistenti fondazioni dell'antico isolato, del corpo su via degli Orafi; tutti e tre i corpi si collegano in modo tale da ricostituire i tre lati del preesistente isolato e si organizzano attorno alla ritrovata corte interna.\nNel primo caso il progettista sceglie la via della riproposizione della trama delle case torri conservandone la connotazione tipologica in facciata, inserendo materiali diversi (mattone su calcare) a segnare la sovrapposizione nuovo -preesistenza, ed introducendo elementi nuovi e apertamente dialettici quali le grandi finestre ed aperture sui fronti e gli ampi vani interni, privi dell'antica frammentazione degli spazi.\nSu via Vernagalli il fronte \u00e8 pertanto scandito da 6 paraste a definire 5 tagli verticali, conclusi da architravi o archi a sesto ribassato, all'interno dei quali si distribuiscono su tre livelli, segnati da archi di collegamento in laterizio, le preesistenti aperture o le nuove finestre. L'angolo sud est di tale fronte, sul quale si trova un portale in pietra (unica preesistenza di un'antica casa torre conservata da Carmassi nella sua funzione di sedimento ruderizzato), \u00e8 caratterizzato all'ultimo piano da lunettoni che, oltre a richiamarsi alle aperture sulla corte del corpo a nord, dichiarano esplicitamente il passaggio tra il linguaggio di mediazione del fronte strada e quello, pi\u00f9 autonomo, della corte. Il fronte est di tale corpo, prospiciente uno slargo di uso pubblico collegato visivamente tramite un angusto taglio al cortile interno, \u00e8 connotato, oltre che dai lunettoni e da due finestre preesistenti, da un forte taglio verticale, servito da una scala esterna, dal quale si eccede alle abitazioni, tutte servite da autonome scale di accesso.\nVerso il cortile il fronte si articola in tre diversi corpi (collegati tramite una preesistente struttura voltata al corpo della chiesa e dotati al piano terra di antichi volumi porticati), caratterizzati da aperture di foggia e ritmo diversi (due tagli verticali su due livelli per il primo, una grande apertura su tre piani dalla quale si intravede il volume cilindrico del corpo scala per il secondo, una cortina muraria con un'unica finestra per il terzo).\nIl corpo su via San Michele, le cui preesistenze consistono nel muro verso la corte ed in una porzione del primo livello sul fronte nord, \u00e8 caratterizzato sul lato strada da un nuovo fronte scandito da finestre rettangolari dal ritmo costante e, al piano terra, da una teoria di arcate a sesto ribassato; un taglio verticale su tutti e tre i piani lo separa dal corpo su via degli Orafi ed introduce in un andito, nel quale si affacciano fronti finestrati, da cui si accede tramite una scala a chiocciola ai piani superiori. La facciata verso la corte propone una soluzione di grande forza e raffinatezza al contempo: il terzo livello \u00e8 caratterizzato da una teoria di 6 archi a tutto sesto, con ghiera in mattoni arretrati, impostati direttamente sul muro sottostante, separato dalla nuova muratura tramite una semplice cornice in mattoni.\nAll'estremit\u00e0 orientale del muro un articolato taglio su due livelli, bipartito da un pilastro cilindrico, funge da scansione d'angolo con il corpo attiguo.\nQuesto, progettato ex novo sulla traccia delle preesistenti fondazioni, si presenta come un volume estremamente compatto caratterizzato, sui fronti maggiori, da 2 ampie aperture verticali, sviluppate sui tre livelli e concluse da un arco ribassato, fungenti da passaggio di collegamento tra esterno interno e da cannocchiale visivo verso la corte: le finestre, su due livelli, sono anch'esse concepite come tagli verticali di limpida geometria. La compatta cortina muraria in laterizio \u00e8 pertanto scandita, oltre che da tali aperture, da altri vuoti (un portale archivoltato ed una luce circolare verso la corte, un portale archivoltato ed un lunettone verso il borgo) che si configurano come calibrati segni geometrici. I fronti minori sono ambedue caratterizzati da un'ampia apertura verticale, come quelle sui lati maggiori sviluppata su tre livelli e conclusa da un arco a sesto ribassato, dalla quale si accede agli spazi di distribuzione. Il piano terra di tale corpo si caratterizza per la possibilit\u00e0, grazie a aperture interne e pareti vetrate, di traguardare trasversalmente l'intero edificio da sud verso nord, e diviene pertanto completamente permeabile sia alla vista che alla percorrenza, luogo di intersezione tra spazio pubblico e privato.\nI tre nuclei sono uniformati, oltre che dal medesimo lessico compositivo dominato dall'esigenza di rigore e semplicit\u00e0, dall'uso incondizionato del mattone a faccia vista, il cui disegno \u00e8 stato definito con grande cura, e dalla destinazione d'uso degli spazi: ai piani terra attivit\u00e0 commerciali o direzionali, a quelli superiori abitazioni (nello specifico residenze convenzionate).\nDiversa invece l'articolazione delle coperture, utilizzata dal progettista per differenziare il riuso dalla nuova progettazione: nel primo caso (ex casa torre) si tratta infatti di tetti a due falde con struttura a travi e travicelli in legno e con sottogronda aggettante dalla muratura: nel secondo invece i tetti, sempre a due falde ma con struttura in cemento armato, sono racchiusi nella massa compatta della muratura dalla quale lievemente aggetta una cornice in mattoni.\nFortuna critica.\nL'intervento di San Michele in Borgo \u00e8 concordemente ritenuto dalla critica l'opera pi\u00f9 impegnativa che ha impegnato Carmassi negli ultimi tempi, occasione unica per mettere a frutto quanto egli \u00e8 venuto accumulando nel corso del lungo e contrastato rapporto con la sua citt\u00e0 proponendo in particolare un intenso dialogo con la storia (Dal Co, 1992): qui, come osserva Marco Mulazzani (1992), conservazione e riuso non sembrano pi\u00f9 essere termini fra loro antitetici e la storia risulta uno stimolo alla ricerca progettuale, per una nuova e pi\u00f9 ricca esperienza della citt\u00e0. Tale stimolo \u00e8 ben rintracciabile nel nuovo edificio su via degli Orafi, ideato e realizzato come se si trattasse del riuso di una struttura preesistente. Oltre al valore urbano dell'intervento - portatore secondo Acocella (1992) di un'architettura contestualizzata che nelle discontinuit\u00e0 del \"tessuto dei ruderi\" trova occasioni di rammagliatura e di innesto volumetrico - viene giustamente sottolineata la qualit\u00e0 della sperimentazione architettonica e tipologica, la ripresa di tese superfici in mattoni, la riduzione degli elementi costruttivi, il gusto per l'ordine ben segnato delle differenze, ovvero il paziente lavoro con poche cose, la cui povert\u00e0 e semplicit\u00e0 sono riscattate dall'ordine che l'architetto riesce loro ad imporre (Dal Co, 1992).\nUna nota negativa \u00e8 rilevabile da parte di Massimo Dringoli dove critica il progetto che privilegia la parte stilistica a discapito dell'effettive esigenze dei futuri utenti del complesso."}
{"id": "1819757", "revid": "767487", "url": "https://it.wikipedia.org/wiki?curid=1819757", "title": "Bella, ricca, lieve difetto fisico, cerca anima gemella", "text": "Bella, ricca, lieve difetto fisico, cerca anima gemella \u00e8 un film del 1973 diretto da Nando Cicero.\nTrama.\nMichele, sposato con Rosaria, \u00e8 un distinto partenopeo che \"per mestiere\" contatta donne facoltose sole facendole credere di volerle sposare per farsi dare del denaro con cui sparire. Con questo metodo nutre la sua famiglia.\nMa la cosa non appare sempre tra le pi\u00f9 semplici: infatti il testo degl'inserti con cui cerca le sue vittime \u00e8: Bella, ricca, lieve difetto fisico, cerca anima gemella. Le donne che incontra hanno tutte un \"difetto\". Una anziana vedova si rivela essere una pericolosa cannibale; una formosa macellaia \u00e8 costretta ad esibirsi in poderosi peti.\nInfine conosce Paola, una donna bella e apparentemente normale che, per\u00f2, nasconde un segreto: infatti, in Svizzera, cambier\u00e0 sesso e giunta a Napoli avr\u00e0 un rapporto con Rosaria e la metter\u00e0 incinta."}
{"id": "1819761", "revid": "1543377", "url": "https://it.wikipedia.org/wiki?curid=1819761", "title": "Valgismo", "text": "In medicina il termine valgismo viene utilizzato per indicare una posizione anomala di una parte di arto (l'esempio pi\u00f9 comune \u00e8 dato dal cosiddetto alluce valgo, ma il fenomeno pu\u00f2 interessare anche l'intero piede, una parte della gamba, ecc.), con allontanamento verso l'esterno di un osso in seguito a lesioni o rotture, che porta alla deformit\u00e0 ossea. Il caso contrario, ovvero la deformit\u00e0 verso l'interno, \u00e8 definito varismo.\nTipologia.\nA seconda della parte di arto interessata si hanno diverse tipologie riscontrate in ortopedia:\nSintomatologia.\nLe manifestazioni pi\u00f9 gravi riguardano l'andatura che viene ostacolata.\nEziologia.\nLe cause sono molteplici, possono essere congenite possono nascere da un evento traumatico oppure in seguito all'evolversi di forme di artrosi. Spesso viene imputata l'obesit\u00e0 come fattore di rischio e diversi studi confermano l'aumento di incidenza nei ragazzi obesi.\nPatologie correlate.\nAlcune sindromi come la sindrome di Hurler possono manifestarsi in caso di valgismo.\nEsami.\nGli esami utilizzati per una corretta diagnosi sono semplicemente l'esame obiettivo, dove alla persona \u00e8 richiesto di cercare di unire le parti del corpo interessate (ginocchia, piedi) dove l'anomalia si evidenzia e la radiografia per riceverne conferma.\nTerapia.\nIl trattamento \u00e8 strettamente chirurgico, l'artrodesi (dove un'articolazione viene sostituita da un'unione ossea) mostra ottimi risultati, o in alternativa si utilizza l'artroscopia, un esame diagnostico ma che al contempo permette di agire sulla possibile lesione. Nei casi pi\u00f9 gravi si rende necessario l'artroplastica totale, sostituzione delle parti danneggiate con protesi. In seguito all'operazione la fisioterapia \u00e8 di sostegno per un pronto recupero delle funzionalit\u00e0 motorie."}
{"id": "1819762", "revid": "377499", "url": "https://it.wikipedia.org/wiki?curid=1819762", "title": "Bulimia nervosa", "text": ""}
{"id": "1819763", "revid": "125942411", "url": "https://it.wikipedia.org/wiki?curid=1819763", "title": "Riccardo Fogli (album 1976)", "text": "Riccardo Fogli \u00e8 il secondo album eponimo di Riccardo Fogli, passato dall'essere ex voce e bassista del complesso dei Pooh a cantante solista con una carriera avviata. Il disco esce nel 1976, in concomitanza con il lavoro \"Poohlover\" degli ex colleghi.\nDopo un primo album ed una partecipazione al Festival di Sanremo 1974 con la canzone \"Complici\", di Carla Vistarini e Luigi Lopez, Riccardo torna in auge avvalendosi di amici compositori che confezionano il suo primo grande successo da solista, \"Mondo, \"scritto da Carla Vistarini e Luigi Lopez. \"Mondo\" raggiunge le prime 10 posizioni della classifica dei singoli, riuscendo a far meglio del precedente singolo, \"Guardami\", che si era fermato alla dodicesima posizione nel 1975.\nIl disco.\nL'album che non si discosta molto dal precedente, \u00e8 un raffinato ensemble di lenti, magistralmente orchestrati e arrangiati dal maestro Danilo Vaona e dalla sua orchestra. Fra i brani presenti, necessita una menzione \"In silenzio\", brano dei Pooh del 1968 che lo stesso Fogli cantava all'epoca della sua permanenza nel gruppo e che viene riarrangiata dandole un'atmosfera pi\u00f9 lenta ed orchestrale, con un'introduzione che ricorda da vicino \"Infiniti noi\" degli stessi Pooh, datata 1973.\nFacendo parte della stessa casa discografica, Umberto Tozzi scrive per il pi\u00f9 affermato collega di scuderia \"Mi manca\", brano firmato anche dal paroliere Giancarlo Bigazzi. La canzone trova spazio, con un testo diverso, anche in \"Donna amante mia\", album di debutto di Tozzi, uscito nello stesso anno. Ma il pezzo trainante l'intero album \u00e8 \"Mondo\" con cui Riccardo partecipa al Festivalbar e vince il Disco Verde."}
{"id": "1819764", "revid": "798140", "url": "https://it.wikipedia.org/wiki?curid=1819764", "title": "Hotel Royal Victoria", "text": "Il Royal Victoria Hotel \u00e8 un edificio ad uso alberghiero situato in lungarno Pacinotti 12 a Pisa. Fa parte dei Locali storici d'Italia.\nStoria.\nRisalente al XVI secolo e originariamente di propriet\u00e0 della famiglia Del Vigna, l'edificio pass\u00f2 poi alla famiglia Aulla; nel 1837 venne da questi concesso in locazione a Pasquale Piegaja, cittadino lucchese, che lo adatt\u00f2 all'uso alberghiero e, quindi, ne divenne proprietario.\nL'aspetto attuale del prospetto di facciata risale al 1912, quando in seguito a lavori di completa trasformazione venne demolita la propaggine anteriore della casa-torre esistente sul lato sinistro del palazzo e la casa stessa venne inglobata nella costruzione principale.\nNe consegu\u00ec l'apertura di una sesta fila di finestre sul prospetto in sostituzione della torre. Al tempo stesso vennero realizzati dei terrazzi al primo piano, il rivestimento in pietra serena del piano terreno e l'eliminazione dei rostri dei fondi.\nIn progetto, non realizzato, era previsto anche l'accorpamento del contiguo palazzo Foscarini, posto sulla sinistra, al fine di realizzare un imponente complesso alberghiero.\nNegli anni furono molteplici gli interventi sull'assetto interno del palazzo. I pi\u00f9 significativi dovuti agli interventi di Domenico Piegaja, figlio del fratello di Pasquale, che aveva ereditato la conduzione dell'albergo ed aveva studiato architettura. Si devono a lui gli importanti scaloni principali in pietra serena che hanno la peculiarit\u00e0 di avere i bordi smaltati in bianco in stile \"inglese\". A lui si deve inoltre la trasformazione degli appartamenti, che costituivano l'albergo pi\u00f9 antico, in camere pi\u00f9 adatte alle nuove necessit\u00e0 della clientela. Molto significativo l'intervento da lui effettuato tra il 1896 ed il 1904 per dotare l'albergo di riscaldamento ed acqua calda centralizzati. Tale intervento rese necessario sostituire, pressoch\u00e9 totalmente, la pavimentazione in cotto tradizionale con una nuova pavimentazione in cemento decorato della Ditta Tessieri di Lucca. Al medesimo periodo, su disegno di Domenico Piegaja, risalgono le decorazioni \"liberty\" sulle pareti, sui soffitti nonch\u00e9 su alcune vetrate. Sempre di Domenico Piegaja fu il progetto di incorporare sul prospetto di facciata l'antica torre.\nAltre trasformazioni interne risultano compiute alla fine degli anni trenta su progetto dell'ing. Federigo Severini, che modific\u00f2 in chiave moderna le aperture tra i locali al piano terreno e che intervenne in parte anche sulla sala da pranzo al primo piano, in previsione, poi disattesa, di trasformarla radicalmente. Al progetto di Severini si deve anche l'utilizzo, a favore della \"hall\" dell'albergo, di alcuni fondi commerciali.\nUlteriori interventi sulla \"hall\", secondo le forme attuali, furono attuati negli anni cinquanta, all'epoca della ristrutturazione post-bellica che comport\u00f2 anche la ricostruzione di un'intera ala dell'albergo, minata dalle truppe tedesche, ala non pi\u00f9 parte dell'Hotel a partire dal 2009.\nNel 1839 si tenne a Pisa il 1\u00ba Congresso degli Scienziati Italiani, di cui l'Hotel Royal Victoria ospit\u00f2 i rappresentanti\nArchitettura.\nOccupa l'area compresa tra il lungarno Pacinotti, a sud, e la piazza del Mercato a nord. Sul lato est il vicolo Del Vigna lo separa dal palazzo del Monte dei Paschi di Siena. Sul lungarno ha di fronte l'antico Scalo del Carbone, non pi\u00f9 esistente, uno dei luoghi pi\u00f9 importanti nella storia della citt\u00e0.\nEsterno.\nL'edificio si presenta come un blocco parallelepipedo elevato su cinque piani fuori terra e caratterizzato in facciata da quattro file di finestre incorniciate e da una serie di aperture ad arco al piano terreno, sovrastate, nel caso delle tre centrali e della laterale, da un lungo terrazzo a pilastrini e colonnine e da un terrazzino.\nIl fronte principale si presentava, tra il 2007 ed il 2009, privo del paramento ad intonaco, demolito in seguito al degrado raggiunto dallo stesso. Il distacco dell'intonaco non ha mostrato presenze significative di murature preesistenti. L'intonacatura \u00e8 stata ripristinata e la tinteggiatura rispecchia quella riscontrabile a met\u00e0 Ottocento. Le arcate d'ingresso all'albergo conservano gli infissi in legno e le lunette originali con le scritte.\nInterno.\nL'ingresso principale immette in una galleria con volta a botte scandita da arcate successive, comunicante sulla sinistra con una delle due salette dell'albergo, a loro volta comunicanti fra loro.\nLo spazio su cui affaccia la portineria \u00e8 coperto da un lucernario in metallo mentre la parete di testa appare scandita da due arcate di cui la prima tamponata, separate da una coppia di lesene e coronate da una cornice che corre per l'intero perimetro del vano d'ingresso.\nLa presenza del lucernario, la diversa caratterizzazione della parete di testa e la presenza, in essa, di un'antica finestra e di tracce di muratura in pietra, fanno pensare che prima del Cinquecento, il blocco della costruzione originaria fosse pi\u00f9 arretrato rispetto a quello attuale.\nSulle pareti risaltano le cornici, le paraste e le arcate ed i medesimi colori si ritrovano nel pavimento, in marmette bianche e grigie disposte a scacchiera con fascia di rigiro in marmo grigio.\nNonostante gli interventi degli anni trenta con la creazione delle aperture di comunicazione tra le salette laterali con la galleria d'ingresso, architravate e rivestite in legno scuro, l'insieme conserva un carattere ottocentesco.\nLa galleria d'ingresso prosegue fino al pianerottolo di partenza delle scale interne che nel loro sviluppo collegano anche le parti pi\u00f9 antiche della costruzione, risultata dal progressivo accorpamento di diversi edifici e pertanto di complessa distribuzione planimetrica.\nOltre agli arredi, realizzati dall'ebanisteria dell'albergo tra il 1837 ed il 1962, l'edificio conserva la pavimentazione originale dei primi anni del secolo, in graniglia e in marmo, negli ultimi anni parzialmente reintegrata con piastrelle in graniglia realizzate appositamente dalla ditta Tessieri di Lucca sul modello delle preesistenti.\nOriginali appaiono inoltre gli infissi in legno, arricchiti in alcuni casi da vetrate decorate, e le decorazioni pittoriche, presenti in molte stanze e in alcuni vani di passaggio, opera di decoratori pisani della fine dell'Ottocento. Le decorazioni con paesaggi coloniali ed italiani sono invece opera di tal pittore Martinelli di Lucca.\nParticolarmente interessante \u00e8 la parte, gi\u00e0 casa-torre, inglobata nei primi anni del Novecento sulla sinistra del fabbricato principale. In essa, le stanze sono pavimentate in legno e caratterizzate in chiave neo-gotica da decorazioni parietali a vaio, a finti tendaggi, con arcate sottolineate dalla bicromia bianco-grigio e arricchite da stemmi.\nDecorazioni di chiara ispirazione \"liberty\" sono state invece rinvenute - insieme ad altri strati di coloriture la pi\u00f9 antica delle quali sembrerebbe settecentesca - nei fondi al piano terreno e in parte rimesse in luce negli ultimi anni da un attento lavoro di restauro.\nLa critica.\nL'edificio \u00e8 stato finora soltanto segnalato nell'ambito degli studi sul \"liberty\" in Toscana."}
{"id": "1819772", "revid": "599013", "url": "https://it.wikipedia.org/wiki?curid=1819772", "title": "Fratelli della Beata Maria Vergine Madre della Misericordia", "text": "I Fratelli della Beata Maria Vergine Madre della Misericordia, detti di Tilburg (in latino \"Congregatio Fratrum B. Mariae V., Matris Misericordiae\"; in neerlandese \"Fraters van Onze Lieve Vrouw Moeder van Barmhartigheid\") sono un istituto religioso maschile di diritto pontificio.\nStoria.\nLa congregazione venne fondata a Tilburg il 25 agosto 1854 da Joannes Zwijsen (1794-1877), vicario apostolico di 's-Hertogenbosch e poi arcivescovo di Utrecht, per l'educazione cristiana e l'istruzione della giovent\u00f9: pur comprendendo inizialmente anche sacerdoti, l'istituto divenne essenzialmente laicale. Nel 1851 i Fratelli di Tilburg aprirono a Maaseik una scuola per ciechi e sordomuti.\nPresto i religiosi si aprirono anche all'apostolato in terra di missione, aprendo scuole a Cura\u00e7ao (1866) e in Guyana Olandese (1902).\nL'istituto ricevette il pontificio decreto di lode il 5 settembre 1859 e l'approvazione definitiva della Santa Sede nel 1861; le sue costituzioni vennero approvate definitivamente il 5 settembre 1859.\nAttivit\u00e0 e diffusione.\nI Fratelli di Tilburg si dedicano soprattutto all'istruzione e all'educazione cristiana della giovent\u00f9.\nSono presenti in Belgio, nei Paesi Bassi, nelle Americhe (Brasile, Stati Uniti d'America, Suriname), in Africa (Kenya, Namibia, Tanzania) e in Asia (Indonesia, Timor Est); la sede generalizia \u00e8 a Tilburg (nei Paesi Bassi).\nAl 31 dicembre 2005, la congregazione contava 320 religiosi in 40 case."}
{"id": "1819776", "revid": "547992", "url": "https://it.wikipedia.org/wiki?curid=1819776", "title": "Agenzia Stefani", "text": "L'Agenzia Stefani \u00e8 stata la prima agenzia di stampa italiana, fondata da Guglielmo Stefani il 26 gennaio 1853.\nStoria.\nGli inizi.\nLa Telegrafia privata - Agenzia Stefani venne fondata il 26 gennaio 1853 a Torino da Guglielmo Stefani, veneziano direttore della Gazzetta ufficiale del Regno di Sardegna, con l'appoggio di Camillo Cavour.\nSotto il governo Cavour l'agenzia ottenne grandi vantaggi con l'elargizione di fondi (tenuti segreti poich\u00e9 lo Statuto Albertino vietava privilegi e monopoli ai privati), mentre la stampa indipendente sub\u00ec restrizioni sulla libert\u00e0 d'informazione. L'agenzia Stefani, assumendo connotati quasi monopolistici, divenne uno strumento governativo per il controllo della sorgente principale dell'approvvigionamento di notizie nel Regno di Sardegna.\nDopo la morte di Guglielmo Stefani, avvenuta nel 1861, l'agenzia strinse rapporti di collaborazione con l'agenzia britannica Reuters e con la francese Havas. Quest'ultima, prima agenzia di stampa al mondo e, all'epoca, in condizione di forte predominio, acquis\u00ec il 50% dell'agenzia Stefani nel 1865.\nFonte di informazione ufficiale del governo sabaudo, la \"Stefani\" segu\u00ec i vari trasferimenti della capitale d'Italia, da Torino a Firenze nel 1865 e da Firenze a Roma nel 1871.\nLa direzione di Friedl\u00e4nder.\nNel 1881 la direzione venne assunta da Ettore Friedl\u00e4nder, destinato a rimanervi per 37 anni. Sotto la guida di Friedl\u00e4nder l'agenzia fu permanentemente vicina al governo. Il ministero dell'Interno, infatti, forn\u00ec all'agenzia larghe concessioni in maniera da scoraggiare ogni tipo di concorrenza. Inoltre il governo fece in modo che la stampa indipendente fosse costretta a servirsi della Stefani. Grazie alla posizione di monopolio cos\u00ec istituita, l'agenzia Stefani pot\u00e9 imporre tariffe elevate ai giornali cui forniva il servizio.\nTutti i principali eventi di fine secolo ebbero la copertura dell'agenzia: dalla disastrosa guerra d'Africa allo scandalo della Banca Romana, dai moti popolari del 1898 e dalle azioni repressive del governo Pelloux all'assassinio di re Umberto I, dalla guerra di Libia ai disinvolti mutamenti d'alleanze internazionali che precedettero la prima guerra mondiale.\nNell'ultimo decennio del XIX secolo, Francesco Crispi si fece promotore della rottura con la Havas, accusata di diffondere notizie false o tendenziose, atte a favorire la politica estera della Francia. Fu cos\u00ec siglato un accordo di mutuo scambio con la tedesca Continentalen, con l'austriaca Correspondenz-Bureau e con la Reuters, in modo tale da consentire ai vari governi di controllare e censurare, se del caso, le notizie da e per l'estero.\nDurante la prima guerra mondiale fu concessa all'agenzia Stefani l'esclusiva per la diffusione dei dispacci dello Stato maggiore dell'Esercito e, nel 1920, fu stipulato un accordo con il governo che le affidava il compito di distribuire le informazioni ufficiali alla stampa, ai prefetti e agli uffici governativi. In esecuzione dell'accordo, le nomine del direttore e dei principali corrispondenti esteri, da quel momento furono sottoposte al \"placet\" del governo. L'anno seguente venne stipulato un nuovo accordo con la Havas che consentiva l'accesso alle informazione provenienti dagli Stati Uniti e dall'America latina, grazie al collegamento via cavo realizzato tra New York e Parigi.\nLa gestione Morgagni.\nDopo l'ascesa al potere del fascismo, Mussolini si accorse della potenziale utilit\u00e0 di un simile strumento e l'8 aprile 1924 pose l'agenzia Stefani sotto il controllo del sansepolcrista Manlio Morgagni che, in breve tempo, la trasform\u00f2 nella voce del governo in Italia e all'estero.\nNel 1924 poteva contare su 14 sedi italiane, 160 corrispondenti dall'Italia e 12 dall'estero che riuscivano quotidianamente a \"lavorare\" una media di 165 dispacci in arrivo e 175 in partenza. Durante la gestione di Morgagni l'agenzia conobbe un enorme sviluppo, tanto che nel 1939, le sedi italiane erano 32 e 16 quelle estere, con un organico di 261 corrispondenti in Italia e 65 all'estero che ogni giorno sbrigavano una media di 1.270 dispacci in arrivo e 1.215 in partenza.\nAvuta notizia dell'arresto di Mussolini, il 26 luglio 1943, Manlio Morgagni si tolse la vita.\nLa RSI e l'ANSA.\nCon l'avvento della Repubblica Sociale Italiana l'agenzia Stefani divenne propriet\u00e0 dello Stato; la sede venne trasferita a Milano, sotto la direzione di Luigi Barzini senior. Il suo ultimo direttore, Ernesto Daquanno, venne fucilato a Dongo insieme ai gerarchi che accompagnavano Benito Mussolini nel suo tentativo di fuga. La \"Stefani\" venne infine disciolta il 29 aprile 1945; la struttura tecnica e organizzativa dell'agenzia venne di fatto rilevata e utilizzata dalla neonata ANSA.\nNel 2005 la testata \"Agenzia Stefani\" \u00e8 stata assegnata in propriet\u00e0 all'Ordine dei giornalisti e ha ripreso le pubblicazioni come settimanale d'informazione edito dall'Ordine dei giornalisti di Bologna.\nDirigenti.\nPresidenti.\n\"Nel 1920 la Stefani venne trasformata in societ\u00e0 anonima di capitali.\"\n\"Nel marzo 1944 il Minculpop rilev\u00f2 la propriet\u00e0 dell'agenzia. Da allora la presidenza divenne una carica onorifica.\""}
{"id": "1819777", "revid": "36426", "url": "https://it.wikipedia.org/wiki?curid=1819777", "title": "Palazzo INAIL (Pisa)", "text": "Il Palazzo INAIL \u00e8 un edificio polifunzionale situato tra via del Giardino 2 e via Giovanni Di Simone a Pisa.\nStoria.\nL'area prescelta per l'edificazione dello stabile - di propriet\u00e0 Leoncini Labindo, posta all'interno del quartiere S. Francesco che nel 1938 era stato sottoposto ad un pesante risanamento mediante l'abbattimento di numerosi lotti di case ritenute malsane (\"La Nazione\", 22/10/1938) - fu acquistata dall'INFAIL (Istituto Nazionale Fascista per l'Assicurazione contro gli Infortuni sul Lavoro) nel 1939.\nIl progetto dell'edificio fu redatto nel 1940 dall'arch. Luigi Giulini dell'Ufficio Tecnico dell'INFAIL (disegnatore Sabbatini) e la licenza di costruzione fu concessa con deliberazione Comunale del 19 aprile 1940 n\u00b0 4400. Nell'ottobre 1941 l'edificio risulta in costruzione.\nNel 1945-46 l'edificio fu usato come lavanderia militare americana.\nNel 1949 fu acquistato dall'INAIL e totalmente ristrutturato. Da quella data ospita gli uffici e gli ambulatori dell'Istituto, mentre il corpo sul retro \u00e8 destinato ad abitazioni.\nDescrizione.\nPosto nella zona a tergo del massiccio palazzo di Giustizia ed inserito in un modesto tessuto edilizio a carattere residenziale realizzato prevalentemente nel dopoguerra, l'edificio si dispone in angolo tra la via del Giardino e la via Di Simone, con i due prospetti raccordati da un fronte leggermente concavo che ne costituisce la facciata principale. Sul retro, le due ali racchiudono un cortile interno su cui prospetta anche il corpo parallelepipedo destinato ad abitazioni, attestato ad angolo retto all'estremit\u00e0 del fronte su via del Giardino.\nIl palazzo si eleva su quattro piani fuori terra oltre il seminterrato, per un totale di circa 20.000 m3. I diversi livelli sono collegati da tre scale interne, di cui la scala A per gli uffici, le scale B e C per i sette appartamenti destinati ad abitazioni.\nIl seminterrato ospita archivi e cantine private; al pian terreno, dopo l'atrio e gli sportelli per il pubblico, si trovano alcuni uffici e, sul retro, il centro medico legale e gli ambulatori. I piani superiori sono interamente destinati ad uffici. Le coperture sono a terrazza con lastrico solare.\nEsterno.\nL'esterno presenta un paramento continuo in laterizio a vista su cui risaltano gli inserti in travertino della fascia basamentale, delle cornici e della fascia marcapiano, dei due larghi setti giganti ai lati dell'entrata, delle colonne accoppiate della loggia sulla quale, nel fronte principale, affacciano gli ultimi due piani e, infine, delle lesene che scandiscono la zona superiore intonacata dei fronti laterali.\nIl fronte principale, preceduto da una scalinata circolare, \u00e8 animato dai chiaroscuri delle profonde rientranze ai lati e superiormente al vano di entrata e della loggia agli ultimi due piani, sorretta da coppie di colonne e sottolineata da una cornice.\nIl settore inferiore del fronte \u00e8 interamente rivestito in travertino mentre la parete interna della loggia \u00e8 trattata ad intonaco Fulget.\nSulle pareti laterali scompare il motivo della loggia e le colonne lasciano il posto ad una successione di lesene che ne scandiscono il settore superiore, leggermente arretrato rispetto al filo della muratura e sottolineato dalla cornice in travertino e trattato ad intonaco.\nNella zona inferiore continua la successione delle finestre rettangolari la cui cornice in travertino risalta sul paramento continuo in laterizio a vista.\nNel basamento a travertino sbozzato sono ritagliate le aperture del seminterrato.\nL'edificio \u00e8 coronato da una spessa cornice in finto travertino che costituisce anche il parapetto della terrazza di copertura.\nLa semplicit\u00e0 volumetrica che appare dalla strada si perde sul retro dell'edificio, dove il cortile interno \u00e8 racchiuso da una fitta articolazione di volumi, di differenti altezze e di diverso trattamento parietale: totale rivestimento in travertino per i bassi corpi degli ambulatori, cortina di mattoni per i volumi laterali e intonaco per il fronte tergale e i corpi leggermente convessi dei due vani scala, collegati fra loro da passaggi esterni coperti.\nSulle terrazza di copertura degli ambulatori sono stati recentemente sistemati dei volumi prefabbricati per l'ampliamento degli archivi.\nInterno.\nL'entrata principale immette nell'atrio con gli sportelli al pubblico, di forma trapezoidale e pavimentato in marmo alla palladiana; ai lati degli sportelli si dipartono i corridoi, di cui quello di sinistra direttamente comunicante con l'entrata sul retro, lungo i quali si aprono gli uffici. Questi risultano pavimentati in linoleum, mentre nei corridoi \u00e8 rimasto il pavimento originale in graniglia.\nGli elementi maggiormente rilevanti dell'edificio risultano i due corpi scala a pianta ellittica disposti simmetricamente sul retro, con accesso sia dall'interno che dal cortile. A sviluppo elicoidale, le scalinate in marmo bianco si snodano per i quattro piani dell'edificio, accompagnati dalla zoccolatura in marmo verde e dal parapetto in muratura con cimasa in marmo verde e corrimano in legno."}
{"id": "1819779", "revid": "767487", "url": "https://it.wikipedia.org/wiki?curid=1819779", "title": "Santogold (album)", "text": "Santogold \u00e8 l'album di debutto della cantante e produttrice statunitense Santigold, che all'epoca usava il nome Santogold, pubblicato nel 2008 per la Atlantic Records."}
{"id": "1819782", "revid": "223378", "url": "https://it.wikipedia.org/wiki?curid=1819782", "title": "Folicologenesi", "text": ""}
{"id": "1819786", "revid": "729019", "url": "https://it.wikipedia.org/wiki?curid=1819786", "title": "Neuma composto", "text": "I neumi di base utilizzati nel canto gregoriano possono essere completati da piccoli gruppi di prefissi o suffissi, oppure dalla composizione di pi\u00f9 neumi.\nSerie di Punctum e Tractulus.\nNella notazione corsiva, i gruppi di base possono essere preceduti o seguiti da una serie di due o tre punctum o tractulus.\nLe serie sono solitamente omogenee, ma talvolta si incontrano delle combinazioni miste dove il tractulus segna la fine di un inciso (spesso episemato in certi manoscritti).\nQueste serie di note leggere si trovano di solito dopo il neuma, \u00e8 pi\u00f9 raro trovare una o pi\u00f9 note di preparazione (sempre ascendenti).\nNote di articolazione posteriori.\nI neumi conservano il loro nome anche quando le ultime note continuano il movimento iniziale, ricevendo una qualificazione che descrive le note che le prolungano, quando queste note corrispondono ad un cambiamento di movimento:\nGruppi neumatici.\nI gruppi neumatici presuppongono due o pi\u00f9 elementi neumatici precedenti. Si continua a parlare di \"neuma\" (anche se complesso) se ci sono due o tre elementi neumatici, poi si parler\u00e0 di melisma o neuma melismatico."}
{"id": "1819788", "revid": "729019", "url": "https://it.wikipedia.org/wiki?curid=1819788", "title": "Castello di Mancapane (Montagna in Valtellina)", "text": "Il castello di Mancapane si trova nel comune di Montagna in Valtellina in provincia di Sondrio a un'altitudine di circa 900\u00a0m s.l.m. \n\u00c8 un castello praticamente sconosciuto, nonostante la sua importanza nelle Alpi Retiche per l'eccezionale tipicit\u00e0 di piccolo castello-recinto, costituito da due sole essenziali tipologie: recinto e torre.\nUna tradizione popolare vorrebbe che il nome derivi dalla mancanza di pane sub\u00ecta dai castellani durante un assedio dei comaschi. Pi\u00f9 attendibile \u00e8 che Mancapane derivi dal nome greco Catapani, nome originario e contratto di De' Capitanei, la potente dinastia guelfa insediata nel 1372 nel castello Grumello, in colleganza con quello di Mancapane.\nLa costruzione parrebbe risalire al periodo tra la fine del secolo XIII e l'inizio del secolo XIV."}
{"id": "1819790", "revid": "36426", "url": "https://it.wikipedia.org/wiki?curid=1819790", "title": "Palazzo delle Poste (Pisa)", "text": "Il Palazzo delle Poste \u00e8 situato tra piazza Vittorio Emanuele II, 7 - 10 e via B. Croce, 113 a Pisa.\nStoria.\nNel 1924 l'amministrazione pisana bandisce il concorso per la costruzione del palazzo delle Poste la cui progettazione viene aggiudicata agli ingegneri Federigo Severini e Giulio Buoncristiani. I lavori, avviati di l\u00ec a poco, sono eseguiti dall'impresa Bianchi. L'edificio viene inaugurato il 28 ottobre del 1929: parallelamente viene avviata la nuova sistemazione della piazza (abbattimento delle palme e dei platani e loro sostituzione con pini marittimi, demolizione della grande vasca con la fontana nonch\u00e9 dei chioschi di bibite e di frutta non ritenuti consoni alla nuova realt\u00e0 urbana) e, sempre nel 1929, \u00e8 prevista la costruzione di un palazzo del Littorio, attiguo a quello delle Poste, poi sostituito dal palazzo dell'amministrazione provinciale, realizzato anch'esso su progetto del Severini.\nDescrizione.\nIl palazzo \u00e8 situato sul fronte meridionale della circolare piazza Vittorio Emanuele, collocata in posizione baricentrica tra il centro storico e le aree di nuova espansione; l'edificio costituisce uno dei due fondali ad esedra (l'altro \u00e8 definito dal Palazzo della Provincia, assai simile per lessico ed organizzazione dei volumi) che concludono idealmente e visivamente i due assi longitudinali e convergenti di Corso Italia e via D'Azeglio e inquadrano l'ampio rettifilo di viale Gramsci.\nEsso occupa un intero isolato (delimitato a nord da via Benedetto Croce, a est da via Pilsudsky, a sud da viale Bonaini e a ovest dal viale Gramsci) ed \u00e8 circondato da un tessuto edilizio estremamente eterogeneo per tipologia ed epoca di costruzione.\nL'edificio \u00e8 caratterizzato da un lessico revivalistico, curiosa e libera contaminazione di neoromanico e neogotico, e presenta una pianta ed una volumetria articolate, sviluppate su tre piani fuori terra.\nTale articolazione \u00e8 tuttavia molto pi\u00f9 marcata sul retro che sui fronti principali.\nQuesti infatti, coincidenti con il corpo ad esedra e con i due bracci paralleli agli assi stradali dei viali Croce e Gramsci, sono caratterizzati in tutta la loro lunghezza da un portico scandito da archi a tutto sesto sostenuti da pilastri ottagoni in pietra; in corrispondenza dei due corpi d'angolo, lievemente emergenti in altezza dal resto dell'edificio, i pilastri ottagoni sono sostituiti da setti murari.\nTali fronti sono caratterizzati dalla dicotomia pietra (o intonaco a finta pietra) e laterizio - laddove la prima indica il basamento, le strutture verticali e le porzioni terminali del complesso, e il secondo il paramento murario di tamponamento - e sono scanditi verticalmente da lesene, corrispondenti ai sottostanti pilastri, che si raccordano al terzo livello con un arco a ogiva in corrispondenza dei due corpi angolari, a sesto ribassato nel corpo centrale e nelle due ali laterali; all'interno di tale modulo, il paramento in laterizio ospita, a ogni piano, una bifora con ghiera in pietra.\nIl centro del fronte a esedra \u00e8 connotato tramite il paramento lapideo che, per l'ampiezza di tre moduli, corre ininterrotto sino al sottogronda e \u00e8 caratterizzato al piano nobile dalla presenza di un balcone con balaustra, su cui si affaccia una porta finestra a trifora, e al piano secondo da tre bassorilievi in marmo in corrispondenza delle tre aperture. Su di esso sono inoltre situati, ai due lati delle trifore centrali, altrettanti bassorilievi in pietra. Il retro dell'edificio presenta l'alternanza tra corpi in finta pietra e mattoni scanditi da bifore e monofore e corpi semplicemente intonacati, corrispondenti ai servizi ed alle chiostrine: tale articolazione \u00e8 ricucita sul fronte stradale dalla presenza di un muretto di recinzione con cancellata in ferro battuto.\nSi accede all'interno tramite un accesso principale, posto al centro del fronte a esedra, dal quale un atrio immette nel grande salone degli sportelli. Ai due lati di questo, in posizione baricentrica, sono situate due chiostrine a pianta trapezoidale e i corpi scala: rispettivamente un corpo scale di servizio (a sinistra) e, sul lato opposto, lo scalone principale con adiacente scala di servizio. Altri accessi all'immobile si hanno sui fronti nord e ovest, rispettivamente magazzino e telegrafo, e sul retro, due entrate di servizio ed accesso ai locali tecnici.\nL'impianto \u00e8 caratterizzato a tutti e tre i piani dalla confusa organizzazione degli spazi di distribuzione. Al piano terra sono localizzati i servizi per il pubblico, incentrati attorno al salone coperto da un vasto lucernario; al piano primo gli uffici, le stanze della direzione, gli archivi e il refettorio e al piano secondo il dopolavoro e la zona telex.\nFortuna critica.\nNella stampa dell'epoca (\"La Nazione\" dell'ottobre 1929, p.3) l'edificio viene lodato per il carattere storicistico che \"costituisce nel suo stile pisano un'opera d'arte che onora la nostra citt\u00e0: nella ideazione del progetto sono infatti stati tenuti presenti alcuni fra i pi\u00f9 pregiati esemplari di architettura pisana\". Successivamente, decadute le fortune del linguaggio retorico di regime basato su italianit\u00e0 e regionalismi, l'edificio viene sostanzialmente ignorato dalla critica, tanto che non \u00e8 stato possibile rintracciare alcun giudizio critico su di esso."}
{"id": "1819791", "revid": "486946", "url": "https://it.wikipedia.org/wiki?curid=1819791", "title": "API Pallavolo Verona", "text": ""}
{"id": "1819796", "revid": "767487", "url": "https://it.wikipedia.org/wiki?curid=1819796", "title": "L.E.S. Artistes", "text": "\"L.E.S. Artistes\" \u00e8 il singolo di debutto dell'artista statunitense Santogold, ed insieme con \"Creator\", il primo ad essere estratto dall'album di debutto \"Santogold\" del 2008.Questa canzone \u00e8 stata scelta anche per il gioco Band Hero.\nIl video.\nIl video, diretto da Nima Nourizadeh, \u00e8 un omaggio al film \"La montagna sacra\" ed ha ricevuto una notevole attenzione quando \u00e8 stato apprezzato da Kanye West sul proprio blog.\nIl video comincia con Santogold in una foresta, che canta il brano seduta su un cavallo nero, mentre due donne piuttosto simili nell'abbigliamento stanno in piedi ai due lati del cavallo, immobili, salvo i movimenti improvvisi di una bizzarra coreografia. Segue una scena in un apparentemente tranquillo quartiere, dove Santogold libera il proprio cavallo. Le persone per le strade cominciano a morire violentemente, ma i dettagli raccapriccianti delle violenze vengono sostituite da vari oggetti; salsicce verdi invece degli intestini, vernice verde o palline colorate anzich\u00e9 sangue ecc... La cantante viene mostrata illesa, mentre continua a camminare in mezzo ai morti.\nAltre versioni.\nNel 2009 la girlband britannica Girls Can't Catch registr\u00f2 una cover della canzone."}
{"id": "1819798", "revid": "767487", "url": "https://it.wikipedia.org/wiki?curid=1819798", "title": "L'inferno verde", "text": "L'inferno verde (\"White Woman\") \u00e8 un film del 1933 diretto da Stuart Walker e interpretato da Carole Lombard, Charles Laughton e Charles Bickford.\nLa sceneggiatura si basa sul lavoro teatrale \"Hangman's Whip\" di Norman Reilly Raine e Frank Butler andato in scena a New York il 24 febbraio 1933 al St. James Theatre e interpretato, nel ruolo di Prin, da Montagu Love.\nTrama.\nIn Malesia, la bella cantante Judith Denning gode di cattiva fama perch\u00e9 la gente mormora che il marito si sia suicidato a causa della sua infedelt\u00e0 e Chisholm, un avvocato britannico, la dipinge come una donna perduta. Costretta a lasciare la citt\u00e0, Judith accetta la proposta di matrimonio di Horace H. Prin, il \"re della giungla\", ricco piantatore di gomma. Ben presto la donna si accorge che l'uomo usa metodi violenti e tirannici e che i suoi sottoposti bianchi sono in gran parte ex criminali che lui usa per i suoi scopi e che lui ha in pugno, conoscendone tutti i segreti. David, un bianco che vive da anni nella giungla, si innamora di Judith e decide di andarsene con lei. Ma Prin impedisce loro la fuga e spedisce David in un pericoloso avamposto sul fiume. Tra lo spietato piantatore e i nativi i rapporti si fanno sempre pi\u00f9 tesi, finch\u00e9 Prin entra in guerra aperta con due trib\u00f9 che vorrebbero vendere la loro gomma ad altri mercanti. David corre ad avvertire Judith del pericolo, cercando di salvarla dall'arrivo degli indigeni. I due riusciranno a partire mentre Prin, dopo che i suoi sono caduti, si autoproclama signore della giungla per sempre e si lancia all'attacco.\nProduzione.\nIl film fu prodotto dalla Paramount Pictures,\nVenne girato net Paramount Studios - 5555 Melrose Avenue, Hollywood.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 10 novembre 1933. Nel 1934, fu distribuito in Svezia (5 marzo), Finlandia (15 aprile) e Danimarca (28 maggio).\nNel 1958 venne trasmesso in tv negli USA dalla MCA/Universal Pictures."}
{"id": "1819801", "revid": "36426", "url": "https://it.wikipedia.org/wiki?curid=1819801", "title": "Palazzo di Giustizia (Pisa)", "text": "Il Palazzo di Giustizia \u00e8 un edificio situato tra piazza della Repubblica, via Giuseppe Giusti, via Santa Bibbiana e via del Buschetto a Pisa.\nStoria.\nIl concorso per la costruzione del nuovo palazzo di Giustizia di Pisa, riservato ad ingegneri ed architetti, fu indetto nel luglio del 1935. Come area per la costruzione veniva indicato l'isolato compreso tra le vie Santa Bibbiana, Giuseppe Giusti, del Buschetto e della Pallacorda, limitrofo al teatro Verdi e occupato da \"vecchie e malsane casupole\" da demolire, lasciando isolata la chiesetta romanica di Sant'Andrea.\nTramite la costruzione del palazzo si pensava quindi di risolvere un problema edilizio ed igienico di notevole importanza, in contrasto tuttavia con i criteri espressi nel Piano Regolatore Generale vincitore del concorso nazionale dell'agosto 1929: lo sventramento previsto per la costruzione del palazzo di Giustizia, infatti, non essendo guidato \"\"da nessun organico concetto urbanistico ed edilizio\", avrebbe dato luogo ad \"informi piazzali fiancheggiati da povere case\"\" senza in alcun modo regolare la viabilit\u00e0 n\u00e9 stabilire proporzioni tra i vari volumi dei fabbricati.\nSecondo il bando di concorso, il progetto \"\"pur rispettando l'evoluzione artistica dell'attuale epoca storica\", doveva ricollegarsi \"alle nobili tradizioni della grande arte italiana e per quanto possibile avere il carattere ambientale storico-estetico della citt\u00e0 di Pisa e conservarne le caratteristiche\"\".\nLa commissione giudicatrice, nella quale rappresentante del Sindacato Architetti era l'arch. Foschini, dopo lo spoglio dei diversi progetti pervenuti - alcuni dei quali contenenti altre soluzioni urbanistiche - indisse una seconda gara tra i quattro progetti ritenuti migliori, presentati rispettivamente dall'architetto Gaetano Rapisardi, da Mario Paniconi e Giulio Pediconi, da Giuseppe Wittinch e da Maria Calandra.\nFu dichiarato vincitore il progetto di Gaetano Rapisardi, mentre il secondo premio ex aequo veniva assegnato agli architetti Paniconi e Pediconi e all'architetto Calandra.\nIl progetto vincitore presentava una pianta irregolare articolata in due corpi di fabbrica sfalsati, ambedue dotati di cortile interno, con due lati del primo blocco leggermente incurvati e l'entrata principale tripartita e disposta asimmetricamente verso la chiesa di S. Andrea. L'alzato, previsto su tre piani fuori terra nei quali dovevano essere insediati rispettivamente la Pretura, il Tribunale Penale ed il Tribunale Civile, si serviva di materiali di notevole pregio, come il granito grigio nella zona basamentale, il porfido nelle loggette sull'ingresso ed il marmo di Vallestrona nel motivo a logge del secondo piano.\nIl progetto Paniconi e Pediconi prevedeva una pi\u00f9 semplice impostazione piantistica rettangolare, con un ampio cortile d'onore e un cortile secondario; l'entrata principale, anch'essa tripartita ed asimmetrica e rivolta verso la chiesa di S. Andrea, immetteva in una galleria coperta sulla quale si aprivano i successivi ingressi. L'alzato, qualificato da un grande pannello a bassorilievo nel settore sopra l'entrata, suggeriva due diversi rivestimenti per il piano terreno e per i piani superiori ed era scandito da lunghe finestrature verticali al primo e al secondo piano.\nIl progetto Calandra, infine, presentava una pianta giocata sull'aggancio tra un corpo rettangolare e, dopo una profonda rientranza, l'avancorpo principale caratterizzato dall'incurvatura del prospetto verso S. Andrea, con una statua della Giustizia prevista all'angolo dell'edificio.\nNel 1938 l'arch. Rapisardi presentava una variante di progetto nella quale veniva semplificata la pianta irregolare della prima redazione per passare ad un unico blocco rettangolare con un cortile principale e due cortiletti quadrati sul retro.\nSi recuperava in tal modo una perfetta simmetria compositiva, segnata dalla entrata centrale preceduta dalla scalinata, e si caricava il progetto in senso ancor pi\u00f9 monumentale. In questo senso va interpretata anche la previsione di tracciare una lunga direttrice stradale di collegamento con la piazza Cairoli e il lungarno Mediceo, aperta esattamente in asse con l'entrata stessa.\nI lavori di costruzione, curati dal ministero dei Lavori Pubblici, iniziarono nel 1938 per essere interrotti nel 1941; ripresi nel 1947 con una seconda variante di progetto, furono terminati nel 1958 sotto la direzione di Ivo Lambertini.\nDescrizione.\nEsterno.\nLa grande mole del palazzo, che costituisce un intero isolato compreso tra le vie G. Giusti, S. Bibbiana, del Buschetto e, davanti all'entrata principale, lo slargo di piazza della Repubblica, si inserisce pesantemente nel minuto tessuto edilizio del centro storico rispetto al quale appare isolata ed incongrua. Davanti all'ingresso si trova l'antica chiesa di S. Andrea e limitrofa \u00e8 la casa natale di Galileo; molte delle case circostanti conservano in facciata tracce della struttura medievale. Sul retro, in asse con uno degli angoli della piazza trapezoidale del palazzo, prospetta l'architettura anni quaranta del Palazzo INAIL.\nPi\u00f9 che alla qualit\u00e0 architettonica, l'edificio sembra affidare la sua importanza alle dimensioni: si presenta infatti come un enorme blocco parallelepipedo finestrato, circondato su tre lati da larghe fasce di rispetto ed elevato su tre piani fuori terra pi\u00f9 un alto seminterrato.\nI primi due piani appaiono rivestiti di bozze rustiche di granito grigio mentre il piano superiore, costituito da una loggia fittamente scandita da pilastri rettangolari, continua su tutti i lati dell'edificio e sottolineata uno spesso cornicione, \u00e8 in marmo bianco.\nMotivo caratterizzante del fronte principale sono i quattro pilastroni giganti, di piacentiniana memoria, che tripartiscono l'entrata principale; rivestiti in lastre di porfido, i pilastroni si ripetono nella parete di fondo dell'androne da cui ci si immette nel cortile centrale.\nL'entrata, coronata dalla scritta \"Iustitia\" in lettere di bronzo, \u00e8 preceduta da una scalinata rettilinea in marmo e cubetti di porfido sulla piazza e da una seconda rampa interna in granito prima degli accessi veri e propri, chiusi da infissi metallici. Sulla parete destra della loggia d'ingresso \u00e8 collocata una targa in bronzo con lo stemma della Repubblica e l'anno di completamento dell'edificio, 1958.\nAi lati dell'entrata e sugli altri fronti sono ritagliate le due lunghe file di finestre rettangolari, in numero di tredici sul lato posteriore e di diciassette sui fronti laterali, al di sotto delle quali sono disposte le bucature chiuse da grate del seminterrato.\nAlle estremit\u00e0 del fronte prospiciente via S. Bibbiana, le finestre sono intervallate da due entrate secondarie e da un'altra entrata all'estremit\u00e0 del prospetto su via Giusti. Le tre entrate sussidiarie, arretrate rispetto al filo del fronte, recano sull'architrave motti latini (\"Liberi Esse Possimus\", \"Legum Servi Sumus\", \"Alterum Non Laedere\").\nIl cortile interno, di forma rettangolare, presenta due ordini di logge architravate, chiuse da infissi in legno al primo piano, e un terzo ordine di semplici finestre incorniciate aperte nella muratura continua. \u00c8 pavimentato in granito e spartito da aiuole.\nIn asse con l'entrata sulla piazza si trovano gli accessi all'atrio principale, dalle estremit\u00e0 del quale si dipartono le due scalinate marmoree di collegamento con il primo piano. Il piano superiore \u00e8 collegato da una scala sussidiaria.\nInterno.\nSul pianerottolo di arrivo del primo piano si aprono a sinistra gli accessi agli uffici, distribuiti tramite il corridoio continuo affacciato sul cortile interno, e a destra la sezione del Tribunale, trattata con materiali di pregio.\nL'aula per i processi \u00e8 preceduta da una galleria e appaiono ambedue interamente foderate di marmi di differenti tonalit\u00e0. Sul marmo cipollino delle pareti della galleria spiccano i pilastri rivestiti in mischio rossastro, mentre l'aula del Tribunale appare foderata in marmo verde con la parete di fondo in legno serrata tra due rientranze e arcuata a forma di grande nicchia, al centro della quale si apre la porta per l'entrata dei magistrati.\nBibliografia.\n "}
{"id": "1819807", "revid": "174925", "url": "https://it.wikipedia.org/wiki?curid=1819807", "title": "Ninfei", "text": ""}
{"id": "1819809", "revid": "767487", "url": "https://it.wikipedia.org/wiki?curid=1819809", "title": "Distretto di Ambala", "text": "Il distretto di Ambala \u00e8 un distretto dell'Haryana, in India, di 1.013.660 abitanti. \u00c8 situato nella divisione di Ambala e il suo capoluogo \u00e8 Ambala."}
{"id": "1819812", "revid": "287204", "url": "https://it.wikipedia.org/wiki?curid=1819812", "title": "TIAA Bank Field", "text": "Il TIAA Bank Field, precedentemente noto come Jacksonville Municipal Stadium fino al 1996 e dal 2006 al 2009 e come Alltel Stadium dal 1997 al 2006 e EverBank Field dal 2009 al 2018, \u00e8 uno stadio situato a Downtown Jacksonville, in Florida. Attualmente ospita le partite dei Jacksonville Jaguars della NFL. Inoltre annualmente si tengono diverse partite di football universitario, tra cui il Gator Bowl.\nStoria.\nLo stadio venne costruito sulle fondamenta del Gator Bowl Stadium, costruito nel 1949 e demolito nel 1994. Nello stesso anno inizi\u00f2 la costruzione del nuovo stadio, che venne inaugurato il 18 agosto 1995 con una partita d'esibizione contro i San Francisco 49ers.\nIl 6 febbraio 2005 si \u00e8 svolto il Super Bowl XXXIX, nel quale i New England Patriots sconfissero i Philadelphia Eagles 24-21.\nIl record di spettatori \u00e8 stato segnato il 29 settembre 2007, quando 85.412 persone assistettero alla partita NCAA tra Florida State e Alabama, terminata con la vittoria della squadra di casa."}
{"id": "1819814", "revid": "156992", "url": "https://it.wikipedia.org/wiki?curid=1819814", "title": "Pavel \u010cerenkov", "text": ""}
{"id": "1819818", "revid": "183694", "url": "https://it.wikipedia.org/wiki?curid=1819818", "title": "Igor' Evgen'evi\u010d Tamm", "text": "Studi\u00f2 all'universit\u00e0 di Mosca dove si laure\u00f2 in fisica nel 1918.\nRicevette il premio Nobel per la fisica nel 1958, insieme a Pavel \u010cerenkov, e Il'ja Michajlovi\u010d Frank per i loro lavori sull'effetto \u010cerenkov.\nNel 1951 invent\u00f2 e propose in collaborazione con Andrej Dmitrievi\u010d Sacharov il sistema del tokamak, metodo che permette di realizzare la fusione nucleare controllata.\nDi lui parla il fisico russo George Gamow, il quale narra nella sua autobiografia, \"La mia linea di universo\", una storia della sua giovinezza: durante la Rivoluzione russa, quando Tamm era professore di fisica all'Universit\u00e0 di Odessa, una volta in cui il cibo scarseggiava decise di andare in un paese vicino sotto il controllo comunista cercando di barattare dei cucchiai di argento in cambio di qualcosa da mangiare; tuttavia quando arriv\u00f2 scopr\u00ec che il paese era sotto il controllo di una banda di anticomunisti, armati di fucili ed esplosivi. I banditi si insospettirono di Tamm, che era vestito elegantemente, e lo portarono dal loro capo che gli chiese chi fosse e cosa facesse; egli rispose che era un professore di matematica, cos\u00ec che il capo gli rispose che sarebbe stato liberato se gli avesse detto la stima dell'errore che si commette nel tagliare la serie di Maclaurin al termine n, in caso contrario sarebbe stato fucilato; Tamm confuso dalla situazione riusc\u00ec comunque a dare una soluzione soddisfacente e venne liberato, non scoprendo mai chi fosse quel misterioso bandito.\nTamm mor\u00ec a Mosca il 12 aprile 1971."}
{"id": "1819819", "revid": "15756", "url": "https://it.wikipedia.org/wiki?curid=1819819", "title": "Scuola media Gamerra", "text": "La scuola media Gamerra \u00e8 un edificio scolastico dedicato al militare Gian Paolo Gamerra situato in localit\u00e0 Putignano, nel comune di Pisa.\nStoria.\nIncaricato dal comune di Pisa di realizzare una nuova sede scolastica per il sobborgo di Putignano, Massimo Carmassi inizia il progetto nel 1980 con la collaborazione dell'ufficio progetti del Comune. I progetti esecutivi stati realizzati nel luglio dell'anno successivo; l'edificio, la cui costruzione \u00e8 gi\u00e0 conclusa alla fine del 1982, viene inaugurato in occasione dell'anno scolastico 1983-84. La sede della circoscrizione - collocata a sud della scuola, dall'altro lato della strada - \u00e8 progettata da Carmassi alla fine degli anni ottanta ed inaugurata nel 1990.\nDescrizione.\nLa scuola \u00e8 collocata nel sobborgo di Putignano, area cerniera fra citt\u00e0 e campagna a sud est di Pisa, caratterizzata dalla coesistenza di residenza e aree rurali. Il complesso, caratterizzato da edifici diversi per destinazione e configurazione volumetrica, risalta nel contesto come una sorta di cittadella fungente da polo generatore per nuovi brani di citt\u00e0. L'area su cui esso insiste \u00e8 delimitata a ovest, lato su cui sono situati gli accessi ai diversi corpi, da via Ximenes e a sud da via Targioni Tozzetti, e confina a nord con l'area della scuola elementare: sul lato opposto della strada \u00e8 situata la sede della circoscrizione (a differenza della scuola aperta a nord verso la citt\u00e0), la quale, proponendosi come la giustapposizione di due cubi con ridotte aperture, non sembra dialogare con il lessico della scuola, di cui riprende solo l'uso del mattone.\nLa scuola si articola in tre diversi corpi - edificio scolastico, aule speciali e palestra - concepiti come tre volumi diversi nella forma e sviluppati attorno ad una piazza centrale, dominata da un grande albero preesistente la costruzione, ai quali si aggiungono, all'estremit\u00e0 settentrionale, i due volumi, cilindrico e cubico, dei servizi igienici delle palestra e della centrale termica.\nIl corpo principale, a pianta longitudinale con due appendici semicircolari, si distribuisce ortogonalmente all'asse di via Ximenes, mentre i due secondari risultano disassati, con due diverse angolature, rispetto ad esso, cos\u00ec come disassato risulta il portico (in metallo e vetro, con otto pilastri circolari e copertura a sezione mistilinea) che funge da accesso principale alla scuola. I collegamenti tra i 3 diversi nuclei sono garantiti, per la scuola e le aule speciali, all'esterno da una gradinata che, avendo come fondale la facciata della scuola, pu\u00f2 fungere all'occorrenza da luogo teatrale, e all'interno da un passaggio ricavato nel punto di intersezione tra l'angolo meridionale delle aule speciali e il fronte nord della scuola; tra le aule speciali e la palestra il collegamento, nella visuale e nei volumi ma non nei percorsi, \u00e8 conseguito tramite la convergenza dei muri e, all'estremit\u00e0 est, grazie a un volume curvilineo e finestrato. Al corpo della palestra si accede tramite un portico a struttura metallica, anch'esso prospiciente la piazza esterna ed attiguo a quello del corpo della scuola, al disotto del quale trova posto, arretrato, il volume curvilineo degli spogliatoi. Tutti gli edifici sono uniformati dall'uso del mattone a faccia vista, con l'unica eccezione del fronte settentrionale della palestra, mentre differenziate sono le geometrie delle masse e delle aperture nonch\u00e9 i valori cromatici degli elementi in metallo.\nIl corpo principale delle aule, su due piani e a pianta e volumetria compatte, \u00e8 caratterizzato sul fronte nord da finestre a taglio verticale interrotte, in corrispondenza con le gradinate, da un'ampia parete finestrata e, sul fronte sud, da una serie di ampie finestre corrispondenti alle aule, che, congiuntamente ai cordoli ed alle fasce marcadavanzale e marcapiano, conferiscono a questa facciata una marcata partitura orizzontale, interrotta all'estremit\u00e0 ovest da finestre dal disegno curvilineo e, in prossimit\u00e0 della strada principale, dalla particolare muratura 'non conclusa' a foggia di rudere. L'interno \u00e8 organizzato attorno al lungo corridoio con sovrastante ballatoio arretrato che, attraversando longitudinalmente l'edificio, garantisce l'accesso alle aule, sul lato sud, e ai servizi e agli spazi di distribuzione, attestati alle due estremit\u00e0; elemento connotante l'interno sono i pilastri cilindrici a sostegno del ballatoio, le pareti in legno ad ambedue i piani (in parte armadi a muro), fungenti da accesso alle aule, e la parete ondulata in prossimit\u00e0 dell'ingresso che racchiude un'aula accessibile anche dall'esterno e i servizi.\nIl corpo delle aule speciali, a unico vano al piano terra e a quattro vani al piano superiore, \u00e8 caratterizzato sul fronte verso la piazza dalla scalinata conclusa al primo piano da una sorta di esedra che funge da pozzo luce e che al piano terra diviene fontana. L'edificio della palestra ha forma di puro parallelepipedo con finestre in verticale; l'angolo est \u00e8 smussato e finestrato e un passaggio collega la palestra con il corpo dei servizi.\nGli infissi e la carpenteria metallica, data la diversit\u00e0 della forma e della dimensione, sono stati tutti disegnati da Carmassi e realizzati espressamente.\nLa sede della circoscrizione presenta una volumetria compatta, risultante dalla giustapposizione di 2 cubi leggermente disassati, sviluppata su due piani fuori terra: sul fronte verso la citt\u00e0 \u00e8 situata la porta d'ingresso e due aperture vetrate ritagliano agli angoli i due volumi; il fronte sud \u00e8 invece caratterizzato da semplici finestre quadrate al primo piano.\nAll'interno due scale a chiocciola collegano i diversi ambienti.\nIl primo piano (6 aule) \u00e8 parzialmente utilizzato per mancanza di allievi (2 aule sono state trasformate in laboratorio, 4 non inutilizzate). La grande aula speciale al piano terra \u00e8 stata trasformata in luogo per spettacoli e data in uso ad esterni, cos\u00ec come l'aula all'estremit\u00e0 ovest del corpo principale e gli spazi compresi nel corpo semicircolare posto ad est della palestra. Il pozzo-fontana non \u00e8 mai stato attivato.\nFortuna critica.\nIl complesso, bench\u00e9 iscritto dalla critica in posizione secondaria nella produzione carmassiana, ha suscitato notevole interesse soprattutto per il coraggio e l'onest\u00e0 della scelta compiuta dall'architetto: infatti bench\u00e9 siano state sottolineate alcune \"ingenuit\u00e0\" dettate dal desiderio di compiere nuove esperienze (Mulazzani, ad esempio ne sottolinea la sin troppo dichiarata \"ruderizzazione\" del muro come segnale della introiezione del tema della \"trasformazione\" nell'architettura, mentre Acocella evidenzia l'eccessivo ottimismo con cui Carmassi tende alla costruzione di un pezzo di citt\u00e0 dove citt\u00e0 ancora non c'\u00e8) ne sono stati lodati (Raja 1989, Polano, 1991) l'intensit\u00e0 compositiva ottenuta in realt\u00e0 a partire da pochi volumi edilizi di semplice conformazione (negli spazi come negli elementi costituenti e nei materiali), la variet\u00e0 linguistica prodotta dai diversi materiali e, soprattutto, l'eterogeneit\u00e0 dell'immagine architettonica, evocante un sperimentalismo figurativo, quasi a saggiare l'integrazione di materiali e elementi dell'architettura diversi fra loro."}
{"id": "1819823", "revid": "767487", "url": "https://it.wikipedia.org/wiki?curid=1819823", "title": "Distretto di Kaithal", "text": "Il distretto di Kaithal \u00e8 un distretto dell'Haryana, in India, di 945.631 abitanti. \u00c8 situato nella divisione di Ambala e il suo capoluogo \u00e8 Kaithal."}
{"id": "1819837", "revid": "179578", "url": "https://it.wikipedia.org/wiki?curid=1819837", "title": "Giovanni Andrea De Ferrari", "text": "Biografia.\nSi form\u00f2 alla scuola di Bernardo Castello e successivamente dello Strozzi, di cui divenne stretto collaboratore tanto che molte sue opere erano ritenute del maestro. \nGi\u00e0 in et\u00e0 giovanile ebbe importanti commissioni, quali la figura allegorica della \"Giustizia\", commissionata dal governo della Repubblica, oggi a Palazzo Bianco, la \"Predica di san Tommaso davanti al re delle Indie\", 1624, per l'oratorio di San Tommaso, il \"Martirio di sant'Andrea,\" ora in Santa Maria dei Servi, e la \"Vergine che intercede per le anime purganti\", nella chiesa del Carmine. \nPur operando esclusivamente a Genova, molte sue tele furono destinate a varie cittadine della republica (\"Angelo custode\" per la parrocchiale di Santa Margherita Ligure e la \"Nativit\u00e0 di Maria\" per Sant'Ambrogio a Voltri, la \"Madonna del Carmine\" di Alassio\").\"\nNumerosi furono anche i dipinti destinati alle quadrerie private, fra i quali prevalgono i soggetti biblici (\"Scherno di Cam, Esa\u00f9 e Giacobbe\" di Palazzo Bianco, l\"'Ebrezza di No\u00e8\" dell'Accademia Ligustica, le \"Storie\" \"di Giuseppe\" della Galleria nazionale d'arte antica di Roma). Molte di queste opere sono considerate fra le sue meglio riuscite, non solo per i realistici brani di natura morta, ma soprattutto per l'intimo rapporto psicologico che si crea fra le figure, grazie anche all'uso drammatico delle luci di matrice caravaggesca.\nCollabor\u00f2 ad alcuni progetti con Giovanni Andrea Ansaldo ed ebbe tra i suoi allievi alcuni tra i pi\u00f9 noti pittori della scuola genovese del Seicento, quali Valerio Castello, Giovanni Benedetto Castiglione detto il Grechetto, Giovanni Bernardo Carbone, Sebastiano Cervetto e Giovanni Andrea Podest\u00e0.\nOpere.\nTra le sue opere pi\u00f9 importanti si ricordano:"}
{"id": "1819841", "revid": "121209324", "url": "https://it.wikipedia.org/wiki?curid=1819841", "title": "Roberto Bocchi", "text": "Biografia.\nCresciuto a Lerici, si laurea in Scienze dell'Informazione all'Universit\u00e0 di Pisa e per molti anni lavora come informatico, iniziando, nel frattempo, dopo essersi trasferito a Milano, a lavorare in pubblicit\u00e0 come protagonista di spot televisivi e campagne stampa.\nNel 2001 inizia a studiare recitazione al \"Centro teatro attivo\" di Milano e successivamente segue parecchi seminari teatrali.\nDopo aver partecipato a molti cortometraggi, nel 2006 gira, in qualit\u00e0 di protagonista, il film \"VelvetMorgue\", per la regia di Dario Russo, distribuito in DVD negli Stati Uniti; l'anno successivo, invece, interpreta il chirurgo plastico di Anna Galiena nel film \"Sleeping around\", con la regia di Marco Carniti e nel 2014 impersona un onorevole nell'opera prima \"Poli opposti\" di Max Croci. Nel 2019 ha preso parte a \"Il giorno pi\u00f9 bello del mondo\" di Alessandro Siani.\nPer la televisione interpreta la soap opera \"Cuori rubati\" (Rai 2, 2002), la mini-serie \"Sospetti 3\" (Rai 1, 2005), la fiction \"Senza via d'uscita - Un amore spezzato\" (Canale 5, 2007), la serie \"Don Matteo\" (Rai 1, 2008), il film-TV \"Un amore di strega\" (Canale 5, 2009). Recita la parte dell'imprenditore Raul Gardini nella serie televisiva \"1993\" (2017).\nA teatro interpreta, nel ruolo di Tinker, \"Purificati\" di Sarah Kane e uno spettacolo di atti unici di Eug\u00e8ne Ionesco, recitato in lingua francese.\n\u00c8 socio del Mensa, un'associazione internazionale senza scopo di lucro."}
{"id": "1819843", "revid": "246675", "url": "https://it.wikipedia.org/wiki?curid=1819843", "title": "IKIRU SAIN\u014c", "text": ""}
{"id": "1819845", "revid": "767487", "url": "https://it.wikipedia.org/wiki?curid=1819845", "title": "Distretto di Panchkula", "text": "Il distretto di Panchkula \u00e8 un distretto dell'Haryana, in India, di 469.210 abitanti. \u00c8 situato nella divisione di Ambala e il suo capoluogo \u00e8 Panchkula."}
{"id": "1819849", "revid": "767487", "url": "https://it.wikipedia.org/wiki?curid=1819849", "title": "Distretto di Yamuna Nagar", "text": "Il distretto di Yamuna Nagar \u00e8 un distretto dell'Haryana, in India, di 982.369 abitanti. \u00c8 situato nella divisione di Ambala e il suo capoluogo \u00e8 Yamuna Nagar."}
{"id": "1819850", "revid": "36426", "url": "https://it.wikipedia.org/wiki?curid=1819850", "title": "Scuola Reale di Ingegneria", "text": "La Scuola Reale di Ingegneria \u00e8 un edificio scolastico situato in via Diotisalvi 2 a Pisa, che attualmente fa parte dell'Universit\u00e0 di Pisa (Facolt\u00e0 di Ingegneria).\nStoria.\nLa Scuola di Applicazione di Ingegneria, istituita a Pisa con Legge 22 giugno 1913 n.856, ebbe agli inizi la sua sede in alcuni locali nell'edificio della Sapienza e nel 1924 venne in parte trasferita nella cosiddetta ex Dispensa Vecchia, in via del Collegio dei Ricci, oggi sede della Facolt\u00e0 di Lettere.\nData la molteplicit\u00e0 degli Istituti della Scuola, dispersi in diversi edifici cittadini, si pose ben presto il problema della realizzazione di una sede unica, in vista della quale gi\u00e0 dal dicembre 1920 erano state avviate trattative con il Comune di Pisa per la ricerca di un'area da destinare alla costruzione, ben presto individuata sul luogo dell'ex Convento di San Benedetto in piazza San Paolo.\nL'incarico della progettazione del nuovo edificio, che avrebbe dovuto sorgere sull'area di resulta delle demolizioni dell'antico complesso, venne conferito al prof. Benfratello, direttore dell'Istituto di Architettura, e all'ing. Bernieri, dirigente dell'Ufficio Tecnico del Comune di Pisa. Dopo un primo progetto, rifiutato per la eccessiva mole dalla Soprintendenza ai Monumenti di Firenze, che peraltro condivideva la decisione della totale demolizione delle strutture esistenti, venne elaborato un secondo progetto approvato nel luglio 1925, mentre nel 1926 avvenne la definitiva cessione del complesso dell'ex Convento.\nNel 1928, tuttavia, veniva decisa la revoca della convenzione con l'Amministrazione Comunale e deliberata la cessione alla Scuola, in sostituzione dell'area di San Benedetto, di una nuova area totalmente libera adiacente a via Bonanno, e il progetto per la nuova costruzione veniva ancora una volta affidato al prof. Benfratello.\nLa nuova localizzazione si rivelava maggiormente apprezzabile sotto il profilo dell'accessibilit\u00e0 e della possibilit\u00e0 di ampliamenti successivi, ricadendo in un comprensorio a destinazione agricola non ancora investito dalla crescita urbana, e inoltre la realizzazione delle opere stradali gi\u00e0 previste nel Piano Regolatore cittadino avrebbe assicurato all'area la conformazione di un vero e proprio isolato, servito da ampie strade pubbliche e da uno slargo centrale che avrebbe inquadrato l'accesso principale all'edificio.\nUn primo acquisto, riguardante la maggior parte dell'area destinata alla costruzione e un settore di quella necessaria alla realizzazione delle strade lungo i confini Nord e Sud, avvenne nel febbraio 1930, mentre le porzioni residue, di propriet\u00e0 Emilio Ferrucci, Agostino Bramanti e Ottavio Mazzacurati, vennero acquisite nel 1931 e nel 1932. L'atto pubblico di donazione dell'area venne stipulato il 14 luglio 1932, a firma del prof. Quaglia, Direttore della Scuola, e del vice Podest\u00e0 Flaminio Bozza; nel frattempo erano giunte a conclusione, mediante la Convenzione dell'8 maggio 1930 stipulata a Roma alla presenza di Mussolini, Costanzo Ciano e Giuseppe Bottai, le trattative con il Ministero per il finanziamento dell'opera, previsto in lire 24.000.000 e ripartite tra lo Stato, il Comune di Pisa, la Cassa di Risparmio e il Consorzio Universitario di Pisa.\nIl progetto Benfratello, di cui erano state elaborate due diverse soluzioni, una a padiglioni separati ed una ad edificio unico, non ebbe seguito, e con il trasferimento del prof. Benfratello a Palermo, nel 1932, venne incaricato dello stesura di un nuovo progetto il prof. Luigi Pera, aiuto presso la Cattedra di Architettura Tecnica.\nIl progetto Pera, approvato dal Consiglio dei Professori, venne completato dall'Ufficio del Genio Civile di Pisa che si assunse anche il compito di espletare la gara d'appalto per la costruzione, tenutasi il 18 aprile 1932 e vinta dall'Impresa Ingg. Buoncristiani e Severini di Pisa.\nIl contratto d'appalto venne stipulato il 30 maggio 1932 e l'importo dei lavori a base d'asta, originariamente previsto in 4.000.000 di lire, era ridotto a 2.732.800 lire; la consegna dei lavori avvenne il 14 luglio 1932 e il termine dell'opera veniva fissato in due anni.\nL'effettiva ultimazione dei lavori avvenne tuttavia il 20 ottobre 1936, mentre il costo complessivo dell'opera ammont\u00f2 a lire 4.384.743, lievitazione giustificata in tre perizie su varianti in corso d'opera del 26 giugno 1932 (formazione del piano scantinato non previsto nel progetto), del 25 marzo 1933 (varianti di prospetto) e del gennaio 1933 (maggiori opere di fondazione). Il collaudo delle opere fu affidato fin dal gennaio 1935 ad una terna di ingegneri presieduta dall'Ing. Luigi Monaco, Ispettore Superiore del Genio Civile.\nLa solenne inaugurazione dell'edificio avvenne il 28 ottobre 1936 alla presenza di Vittorio Emanuele III, del rappresentante del Governo Guido Buffarini Guidi, del Rettore dell'Universit\u00e0 senatore Giovanni Achiardi e di numerose altre autorit\u00e0 e personaggi politici.\nL'edificio, pi\u00f9 che del progetto Pera, risulta tuttavia frutto delle varianti introdotte dal titolare dell'Impresa, l'ing. Federigo Severini, il quale in una lettera dell'8 marzo 1933 denunciava l'assoluta mancanza di particolari costruttivi, in un momento in cui si era giunti \"\"allo stacco delle murature in elevazione\" (ASPI, filza 401 - cfr. Bortoli, pag. 96). Per evitare il prolungarsi di onerose soste dei lavori, l'Impresa propose il completamento dell'opera mediante l'elaborazione di particolari esecutivi che risultano delle vere e proprie soluzioni alternative al progetto. Rimaneva immutata l'impostazione planimetrica e distributiva del progetto Pera, ad eccezione dell'inserimento del piano seminterrato, mentre le trasformazioni pi\u00f9 significative furono introdotte nei prospetti, rispetto ai quali si mirava innanzitutto ad eliminare l'uso della pietra di San Giuliano, di scarsa lavorabilit\u00e0 e di difficile reperimento, per sostituirla con la pietra di Filettole, per il rivestimento del corpo basamentale, e con il travertino di Rapolano, per i corpi sporgenti dei piani superiori e per le fasce orizzontali che delimitavano i riquadri delle cortine di mattoni.\nDescrizione.\nL'edificio sorge all'interno di un'area in parte a verde, recintata e delimitata dalle vie Diotisalvi, Giunta Pisano e Bonanno Pisano. All'interno della stessa area si trovano alcuni nuovi padiglioni della Facolt\u00e0, mentre limitrofi, sul retro, sono gli edifici delle cliniche dell'Ospedale di S. Chiara.\nDi impostazione perfettamente simmetrica, l'edificio si sviluppa su tre piani fuori terra oltre il seminterrato e si articola in due corpi di forma quadrata, con cortile interno, collegati da un corpo centrale nettamente staccato dal filo di parete e caratterizzato in chiave fortemente monumentale, preceduto da una rampa semicircolare in cotto e travertino e da una scalinata in travertino. Altri due avancorpi, di minori dimensioni, movimentano il fronte dei due lunghi corpi laterali conclusi da blocchi di testata originariamente elevati su due piani e solo recentemente sopraelevati. Le ampie cortine in laterizio a vista dei fronti sono perimetrati da fasce in travertino di Rapolano, mentre il settore basamentale appare rivestito in pietra bianca di Filettole.\nIl settore centrale si presenta in facciata tripartito da larghi avanzamenti della muratura a m\u00f7 di lesene; il piano terreno, interamente rivestito in travertino fino all'altezza dei davanzali delle finestre del piano superiore, si apre in tre ampi fornici di ingresso, di cui quello centrale ulteriormente avanzato rispetto al filo di parete e nuovamente suddiviso in tre spazi da due colonne tuscaniche raddoppiate all'interno ed elevate su basamenti.\nAl primo piano, l'avanzamento dell'ingresso principale costituisce il balcone su cui si affaccia la porta-finestra dell'Aula Magna, coronata da un timpano con stemma centrale ed inserita in una profonda strombatura il cui rivestimento in travertino prosegue ai lati della finestra del piano superiore in forma di fasci stilizzati.\nOltre la loggia di ingresso, l'androne, delimitato ai lati dai due vani delle portinerie, \u00e8 coperto da una soffittatura a cassettonato e inquadrato da due colonne tuscaniche in marmo che segnano il percorso verso la vetrata di ingresso e l'atrio, da cui si diparte, preceduta da altre due colonne marmoree, la imponente scalinata ancora in marmo. Con tipico svolgimento a tenaglia, riscontrabile in diverse altre costruzioni pubbliche pisane dell'epoca, costituendone il maggior episodio architettonico, (cfr. Martinelli, p. 42), lo scalone sale con una sola rampa centrale fino al pianerottolo intermedio dove si biforca in due rampe laterali per proseguire fino al piano superiore; la balaustrata in muratura, rivestita in travertino e dotata del corrimano in legno originale.\nIl vano scala, illuminato da una grande vetrata centrale e da un lucernario, appare caratterizzato dal paramento in mattoni a vista interrotto da una fascia in travertino nella parte centrale, dove sono alloggiati gli apparecchi illuminanti in forma anch'essi di fasci stilizzati. I pianerottoli di arrivo dello scalone, disposto trasversalmente rispetto al corridoio di distribuzione degli ambienti, sono caratterizzati dalla presenza delle due colonne tuscaniche che inquadrano visivamente le porte di ingresso all'Aula Magna. Quest'ultima, articolata su due livelli, occupa l'intero blocco centrale ed \u00b8 dotata al primo piano di tre ingressi, con portali incorniciati in travertino, e al secondo piano di due accessi alla galleria superiore, uno dei quali chiuso da una vetrata policroma decorata con figurazioni relative ai diversi corsi di studio.\nLa caratterizzazione interna dell'Aula, improntata ad una severa rappresentativit\u00e0, \u00e8 affidata al rivestimento parietale in travertino, interrotto da fasce in mattoni a vista ai lati delle aperture ma integrale nella parete di fondo, decorata al centro da un intervento pittorico, ancora una volta con soggetti relativi al corso di laurea, inserito in una strombatura inquadrata da fasci stilizzati.\nAltri motivi decorativi sono costituiti dalle iscrizioni latine incise sulla cornice di coronamento all'altezza della galleria superiore e dalle figurazioni policrome sui vetri della porta-finestra di affaccio al balcone centrale; l'Aula conserva inoltre l'arredo ligneo originale, costituito dalla cattedra sulla parete di testa e da file di seggiole a ribalta.\nIl monumentalismo del blocco centrale, gi\u00e0 annunciato in facciata, \u00e8 ribadito all'interno dalla scelta del marmo per la pavimentazione e dalle imponenti incorniciature in travertino che caratterizzano le aperture di comunicazione, sulle testate, con le ali e le finestrature di affaccio verso il cortile interno posteriore.\nPi\u00f9 economici ma utilizzati con uguale ricercatezza appaiono i materiali di finitura interna dei blocchi laterali, dotati a loro volta di ingressi autonomi laterali e di vani scala sussidiari. Le aule sono distribuite da lunghi corridoi affacciati verso i cortili interni e pavimentati in mattonelle di gres rosso acceso, con fasce perimetrali di color arancio; gli ingressi agli istituti principali e alla Biblioteca, collocati sulle testate, sono chiusi dagli infissi originali in legno e vetro e segnalati da scritte in lettere di bronzo, con i tipici caratteri del ventennio. Sulle facciate laterali e sul fronte posteriore prosegue il paramento in mattoni a vista interrotto da inserti in travertino, maggiormente presenti nel riproposto avanzamento del corpo centrale; le pareti dei cortili interni, in mediocre stato di conservazione, presentano invece paramenti intonacati con coloriture arancio sui quali si aprono le regolari file di aperture rettangolari.\nFortuna critica.\nNell'insieme, l'intero carattere dell'edificio veniva ad avvalersi di una chiara ispirazione razionalista, decisamente pi\u00f9 aggiornata rispetto agli stilemi classicheggianti adottati dal Pera.\nSecondo il Bortoli, che individua decisamente in Severini l'autore della \"forma sobria e razionale\" dell'intera architettura dell'edificio, e non solo l'artefice della \"decorazione architettonica\"\", le soluzioni proposte dal Severini stesso hanno significato \"un salutare svecchiamento, (...) attuato con criterio di spiccata razionalit\u00e0, (...) con partizioni che divenivano chiare ed essenziali (...) con un linguaggio sobrio, facilmente accessibile (...) e l'insieme guadagnava una immagine schietta e vigorosa\" (pag. 105)."}
{"id": "1819858", "revid": "228587", "url": "https://it.wikipedia.org/wiki?curid=1819858", "title": "Sant'Amanzio", "text": "Con il nome di sant'Amanzio la Chiesa cattolica venera:"}
{"id": "1819861", "revid": "767487", "url": "https://it.wikipedia.org/wiki?curid=1819861", "title": "Sperduti nell'harem", "text": "Sperduti nell'harem (\"Lost in a Harem\") \u00e8 un film del 1944 diretto da Charles Reisner.\nTrama.\nPeter e Harvey, due inetti prestigiatori in giro nel regno del medio oriente di Barabeeha, aiutano il principe Ramo, privato del diritto di voto, a riacquistare il trono da suo zio Nimativ, che usa due magici anelli ipnotici e metodi spietati per mantenere il suo potere. I ragazzi evadono dalla cella sotterranea malsana, eludono le guardie del palazzo e i suoi boia, ed evitano il rilevamento nell'harem reale."}
{"id": "1819863", "revid": "117392068", "url": "https://it.wikipedia.org/wiki?curid=1819863", "title": "The Rhythm Is Magic", "text": "The Rhythm Is Magic \u00e8 una canzone del 1994 della cantautrice argentina Marie Claire D'Ubaldo, estratta come primo singolo dall'album omonimo.\nApparsa originariamente nell'album \"Alma De Barro\" in spagnolo con il titolo \"La Magia Del Ritmo\", il brano fu ricantato in inglese in occasione della pubblicazione internazionale dell'album e divenne un successo internazionale.\nIl brano della D'Ubaldo ottiene dignitosi posizionamenti nelle classifiche di pi\u00f9 o meno tutta Europa, ma \u00e8 soprattutto in Italia che la canzone diventa popolarissima, riuscendo a raggiungere la vetta della classifica il 6 agosto 1994, rimanendovi per 4 settimane e diventando uno dei pezzi pi\u00f9 trasmessi dell'estate e tormentone estivo.\nLa canzone \u00e8 stata inserita nel 1996 nella colonna sonora del film \"Il ciclone\" di Leonardo Pieraccioni, e nel 2015 in quella del film \"Le badanti\" di Marco Pollini."}
{"id": "1819866", "revid": "16716706", "url": "https://it.wikipedia.org/wiki?curid=1819866", "title": "Kveldulv", "text": ""}
{"id": "1819867", "revid": "1305772", "url": "https://it.wikipedia.org/wiki?curid=1819867", "title": "Archiscultura", "text": "Archiscultura \u00e8 un termine utilizzato nella riflessione sull'architettura e sulla scultura contemporanee, con diversi significati.\nSono state definite con questo termine sia opere di architettura, con forti valori visivi, che si ponessero come opere di scultura a s\u00e9 stanti, sia opere di scultura spesso di dimensioni monumentali, nelle quali, in diversi modi l'artista si proponeva di indagare i rapporti con le forme architettoniche, nell'ambito delle tre dimensioni.\nUna mostra con questo titolo \u00e8 stata aperta in diverse sedi (Fondazione Beyler a Riehen, presso Basilea, in Svizzera, Kunstmuseum di Wolfsburg in Germania e Guggenheim Museum a Bilbao in Spagna) tra la fine del 2004 e gli inizi del 2006 (sottotitolo: \"Dialoghi tra architettura e scultura dal XVIII secolo ai giorni nostri\"): la mostra si proponeva di indagare i rapporti tra le due arti, a partire dalle forme elaborate dagli architetti grazie alle innovazioni offerte dalle tecnologie digitali e dallo sviluppo di nuovi materiali, ponendo accanto ai modelli architettonici opere di scultori noti, evidenziandone i rapporti con l'architettura contemporanea.\nNello stesso periodo (2004-2005) si \u00e8 tenuta presso il Palazzo ducale di Genova la mostra \"Arti &amp; Architettura 1900/2000\", che esponeva dipinti e sculture che richiamassero soggetti architettonici e parallelamente opere architettoniche con forte componente visuale."}
{"id": "1819890", "revid": "130040", "url": "https://it.wikipedia.org/wiki?curid=1819890", "title": "Oscin di Corico", "text": "Apparteneva al Casato degli Hetumidi, era il figlio di Aitone da Corico signore di Corico poi divenuto monaco e storico, e di Isabella di Ibelin.\nBiografia.\nAlla morte del padre, nel 1308 divenne signore del porto di Corico.\nSua sorella Isabella fu la prima moglie del re Oscin.\nDivenne reggente per il nipote Leone V alla morte del re Oscin d'Armenia, che secondo alcune voci sarebbe stato da lui stesso ad avvelenare.\nDurante la sua reggenza il reame sub\u00ec le razzie dei Mamelucchi, il Papa Giovanni XXII intervenne sollecitando l'Ilkhan ed il re Filippo V di Francia a rendere pi\u00f9 sicura la Cilicia armena, ed il reame ottenne una tregua di quindici anni con il sultano Mamelucco An-N\u00e2sir Muhammad.\nOscin aveva fatto di tutto per rinsaldare la sua presa sul giovane re, prima di tutto ne aveva sposato la matrigna, vedova di re Oscin (1320), poi lo aveva costretto a sposare sua figlia (1321), infine fu probabilmente responsabile anche della morte (1323) della sorella di re Oscin, Zabel e di due dei figli di lei: Ugo ed Enrico di Lusignano, al fine di eliminare pretendenti rivali.\nQuando Leone raggiunse la maggiore et\u00e0, nel 1329, si ribell\u00f2 violentemente contro lo zio ed il 28 febbraio lo fece assassinare insieme a Costantino, Connestabile d'Armenia e signore di Lampron ed alla regina Alice, rispettivamente fratello e figlia di Oscin; la testa di Oscin fu inviata all'Ilkhan e quella di Costantino ad An-N\u00e2sir Muhammad.\nMatrimoni e discendenza.\nOscin si spos\u00f2 due volte:"}
{"id": "1819903", "revid": "228587", "url": "https://it.wikipedia.org/wiki?curid=1819903", "title": "Specie di Linyphiidae (A-E)", "text": "Di seguito sono descritte tutte le specie della famiglia di ragni Linyphiidae, i cui generi sono compresi fra la lettera iniziale A e la E, note al 30 dicembre 2007.\nAbacoproeces.\n\"Abacoproeces\" \nAberdaria.\n\"Aberdaria\" \nAbiskoa.\n\"Abiskoa\" Saaristo &amp; Tanasevitch, 2000\nAcartauchenius.\n\"Acartauchenius\" \nAcorigone.\n\"Acorigone\" \nAdelonetria.\n\"Adelonetria\" \nAfribactrus.\n\"Afribactrus\" \nAfromynoglenes.\n\"Afromynoglenes\" Merrett &amp; Russell-Smith, 1996\nAfroneta.\n\"Afroneta\" Holm, 1968\nAgnyphantes.\n\"Agnyphantes\" Hull, 1932\nAgyneta.\n\"Agyneta\" Hull, 1911\nAgyphantes.\n\"Agyphantes\" Saaristo &amp; Marusik, 2004\nAinerigone.\n\"Ainerigone\" \nAlioranus.\n\"Alioranus\" \nAllomengea.\n\"Allomengea\" \nAllotiso.\n\"Allotiso\" \nAmbengana.\n\"Ambengana\" \nAnacornia.\n\"Anacornia\" \nAnguliphantes.\n\"Anguliphantes\" Saaristo &amp; Tanasevitch, 1996\nAnibontes.\n\"Anibontes\" Chamberlin, 1924\nAnnapolis.\n\"Annapolis\" \nAnodoration.\n\"Anodoration\" \nAnthrobia.\n\"Anthrobia\" \nAntrohyphantes.\n\"Antrohyphantes\" Dumitrescu, 1971\nAphileta.\n\"Aphileta\" \nApobrata.\n\"Apobrata\" \nAprifrontalia.\n\"Aprifrontalia\" \nArachosinella.\n\"Arachosinella\" \nAraeoncus.\n\"Araeoncus\" \nArcharaeoncus.\n\"Archaraeoncus\" \nArcterigone.\n\"Arcterigone\" \nArcuphantes.\n\"Arcuphantes\" Chamberlin &amp; Ivie, 1943\nAscetophantes.\n\"Ascetophantes\" Tanasevitch &amp; Saaristo, 2006\nAsemostera.\n\"Asemostera\" \nAsiceratinops.\n\"Asiceratinops\" \nAsiophantes.\n\"Asiophantes\" \nAsperthorax.\n\"Asperthorax\" \nAsthenargellus.\n\"Asthenargellus\" \nAsthenargoides.\n\"Asthenargoides\" \nAsthenargus.\n\"Asthenargus\" \nAtypena.\n\"Atypena\" \nAustralolinyphia.\n\"Australolinyphia\" \nAustralophantes.\n\"Australophantes\" Tanasevitch, 2012\nBactrogyna.\n\"Bactrogyna\" \nBaryphyma.\n\"Baryphyma\" \nBaryphymula.\n\"Baryphymula\" \nBathylinyphia.\n\"Bathylinyphia\" \nBathyphantes.\n\"Bathyphantes\" \nBatueta.\n\"Batueta\" \nBifurcia.\n\"Bifurcia\" Saaristo, Tu &amp; Li, 2006\nBirgerius.\n\"Birgerius\" Saaristo, 1973\nBisetifer.\n\"Bisetifer\" \nBishopiana.\n\"Bishopiana\" \nBlestia.\n\"Blestia\" \nBolephthyphantes.\n\"Bolephthyphantes\" Strand, 1901\nBolyphantes.\n\"Bolyphantes\" C. L. Koch, 1837\nBordea.\n\"Bordea\" Bosmans, 1995\nBrachycerasphora.\n\"Brachycerasphora\" \nBursellia.\n\"Bursellia\" \nCaenonetria.\n\"Caenonetria\" \nCallitrichia.\n\"Callitrichia\" \nCameroneta.\n\"Cameroneta\" \nCanariellanum.\n\"Canariellanum\" \nCanariphantes.\n\"Canariphantes\" Wunderlich, 1992\nCapsulia.\n\"Capsulia\" Saaristo, Tu &amp; Li, 2006\nCaracladus.\n\"Caracladus\" \nCarorita.\n\"Carorita\" \nCassafroneta.\n\"Cassafroneta\" Blest, 1979\nCatacercus.\n\"Catacercus\" \nCatonetria.\n\"Catonetria\" \nCaucasopisthes.\n\"Caucasopisthes\" \nCautinella.\n\"Cautinella\" \nCaviphantes.\n\"Caviphantes\" \nCentromerita.\n\"Centromerita\" Dahl, 1912\nCentromerus.\n\"Centromerus\" Dahl, 1886\nCentrophantes.\n\"Centrophantes\" Miller &amp; Polenec, 1975\nCeraticelus.\n\"Ceraticelus\" \nCeratinella.\n\"Ceratinella\" \nCeratinops.\n\"Ceratinops\" \nCeratinopsidis.\n\"Ceratinopsidis\" \nCeratinopsis.\n\"Ceratinopsis\" \nCeratocyba.\n\"Ceratocyba\" \nCheniseo.\n\"Cheniseo\" \nChenisides.\n\"Chenisides\" \nCherserigone.\n\"Cherserigone\" \nChiangmaia.\n\"Chiangmaia\" \nChthiononetes.\n\"Chthiononetes\" \nCinetata.\n\"Cinetata\" \nClaviphantes.\n\"Claviphantes\" Tanasevitch &amp; Saaristo, 2006\nCnephalocotes.\n\"Cnephalocotes\" \nCollinsia.\n\"Collinsia\" \nColoncus.\n\"Coloncus\" \nComorella.\n\"Comorella\" \nConcavocephalus.\n\"Concavocephalus\" \nConnithorax.\n\"Connithorax\" \nCoreorgonal.\n\"Coreorgonal\" \nCornicephalus.\n\"Cornicephalus\" Saaristo &amp; Wunderlich, 1995\nCresmatoneta.\n\"Cresmatoneta\" \nCrispiphantes.\n\"Crispiphantes\" Tanasevitch, 1992\nCrosbyarachne.\n\"Crosbyarachne\" \nCrosbylonia.\n\"Crosbylonia\" \nCryptolinyphia.\n\"Cryptolinyphia\" \nCtenophysis.\n\"Ctenophysis\" \nCyphonetria.\n\"Cyphonetria\" Millidge, 1995\nDactylopisthes.\n\"Dactylopisthes\" \nDactylopisthoides.\n\"Dactylopisthoides\" \nDecipiphantes.\n\"Decipiphantes\" Saaristo &amp; Tanasevitch, 1996\nDeelemania.\n\"Deelemania\" \nDendronetria.\n\"Dendronetria\" \nDenisiphantes.\n\"Denisiphantes\" Tu, Li &amp; Rollard, 2005\nDiastanillus.\n\"Diastanillus\" \nDicornua.\n\"Dicornua\" \nDicymbium.\n\"Dicymbium\" \nDidectoprocnemis.\n\"Didectoprocnemis\" \nDiechomma.\n\"Diechomma\" \nDietrichia.\n\"Dietrichia\" \nDiplocentria.\n\"Diplocentria\" \nDiplocephaloides.\n\"Diplocephaloides\" \nDiplocephalus.\n\"Diplocephalus\" \nDiploplecta.\n\"Diploplecta\" \nDiplostyla.\n\"Diplostyla\" \nDiplothyron.\n\"Diplothyron\" \nDisembolus.\n\"Disembolus\" \nDismodicus.\n\"Dismodicus\" \nDoenitzius.\n\"Doenitzius\" Oi, 1960\nDolabritor.\n\"Dolabritor\" \nDonacochara.\n\"Donacochara\" \nDrapetisca.\n\"Drapetisca\" Menge, 1866\nDrepanotylus.\n\"Drepanotylus\" \nDresconella.\n\"Dresconella\" \nDubiaranea.\n\"Dubiaranea\" Mello-Leit\u00e3o, 1943\nDumoga.\n\"Dumoga\" \nDunedinia.\n\"Dunedinia\" \nEborilaira.\n\"Eborilaira\" \nEldonnia.\n\"Eldonnia\" Tanasevitch, 2008\nEmenista.\n\"Emenista\" \nEnguterothrix.\n\"Enguterothrix\" \nEntelecara.\n\"Entelecara\" \nEordea.\n\"Eordea\" \nEpibellowia.\n\"Epibellowia\" Tanasevitch, 1996\nEpiceraticelus.\n\"Epiceraticelus\" \nEpigyphantes.\n\"Epigyphantes\" Saaristo &amp; Tanasevitch, 2004\nEpigytholus.\n\"Epigytholus\" Tanasevitch, 1996\nEpisolder.\n\"Episolder\" (Tanasevitch, 1996)\nEpiwubana.\n\"Epiwubana\" \nEridantes.\n\"Eridantes\" \nErigone.\n\"Erigone\" \nErigonella.\n\"Erigonella\" \nErigonoploides.\n\"Erigonoploides\" \nErigonoplus.\n\"Erigonoplus\" \nErigonops.\n\"Erigonops\" \nErigophantes.\n\"Erigophantes\" \nEskovia.\n\"Eskovia\" \nEskovina.\n\"Eskovina\" \nEsophyllas.\n\"Esophyllas\" Prentice &amp; Redak, 2012\nEstrandia.\n\"Estrandia\" \nEulaira.\n\"Eulaira\" \nEurymorion.\n\"Eurymorion\" \nEvansia.\n\"Evansia\" \nExechopsis.\n\"Exechopsis\" Millidge, 1991\nExocora.\n\"Exocora\" "}
{"id": "1819907", "revid": "104458", "url": "https://it.wikipedia.org/wiki?curid=1819907", "title": "Georg Streitberger", "text": "Biografia.\nStagioni 1997-2008.\nStreitberger, originario di Maishofen e attivo in gare FIS dal dicembre del 1996, ha esordito in Coppa Europa il 12 gennaio 1998 ad Altenmarkt-Zauchensee in discesa libera, senza completare la gara. Il 26 febbraio 2000 \u00e8 diventato campione del mondo juniores nello slalom gigante nella rassegna di Qu\u00e9bec 2000; di conseguenza pochi giorni dopo, il 18 marzo, ha fatto il suo esordio in Coppa del Mondo nello slalom gigante di Bormio (24\u00ba).\nIn Coppa Europa ha ottenuto il primo podio il 25 gennaio 2002 a Sankt Moritz in discesa libera (2\u00ba), la prima vittoria il 23 gennaio 2004 ad Altenmarkt-Zauchensee in supergigante e la sua ultima vittoria, nonch\u00e9 ultimo podio, il 17 marzo 2007 a Santa Caterina Valfurva in discesa libera. Il 2 marzo 2008 ha ottenuto il suo primo podio di Coppa del Mondo vincendo il supergigante di Lillehammer Kvitfjell.\nStagioni 2009-2017.\nHa debuttato ai Giochi olimpici invernali a , dove si \u00e8 classificato 17\u00ba nel supergigante e non ha concluso la supercombinata, e ai Campionati mondiali a Schladming 2013, dove si \u00e8 piazzato 10\u00ba nella discesa libera. Ai XXII Giochi olimpici invernali di , sua ultima presenza olimpica, si \u00e8 classificato 17\u00ba nella discesa libera e 21\u00ba nel supergigante; ha colto la sua ultima vittoria in Coppa del Mondo il 28 febbraio dello stesso anno a Lillehammer Kvitfjell in discesa libera.\nL'anno dopo ai Mondiali di Vail/Beaver Creek 2015, suo congedo iridato, \u00e8 stato 29\u00ba nella discesa libera e 8\u00ba nel supergigante; ha colto il suo ultimo podio in Coppa del Mondo il 18 marzo dello stesso anno a M\u00e9ribel in discesa libera (3\u00ba). Si \u00e8 ritirato durante la stagione 2016-2017 e la sua ultima gara in carriera \u00e8 stata il supergigante di Coppa del Mondo disputato a Val-d'Is\u00e8re il 2 dicembre, chiuso da Streitberger al 43\u00ba posto, anche se in seguito ha ancora disputato, nel gennaio seguente, le prove delle discese libere di Coppa del Mondo di Wengen e Kitzb\u00fchel.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "1819913", "revid": "287204", "url": "https://it.wikipedia.org/wiki?curid=1819913", "title": "Gregorio De Ferrari", "text": "Biografia.\nNato a Porto Maurizio (oggi Imperia) si trasfer\u00ec giovanissimo a Genova per studiare legge, ma fin\u00ec invece per frequentare, tra il 1664 e il 1669, lo studio del pittore Domenico Fiasella, del quale fu assistente quando questi dipinse la pala d'altare raffigurante \"Santa Chiara che mette in fuga i Saraceni\" per la chiesa parrocchiale di San Giovanni Decollato di Montoggio (Genova). Effettu\u00f2 un viaggio a Parma (tra il 1669 e il 1673), dove effettu\u00f2 copie degli affreschi e dipinti del Correggio, che furono per lui di grande ispirazione. Di queste, si conserva \"La Cupola del duomo di Parma,\" presso l'Accademia Ligustica.\nStabilitosi definitivamente a Genova collabor\u00f2 con il pittore Domenico Piola, del quale aveva sposato la figlia Margherita, nel suo rinomato studio conosciuto come \"Casa Piola\". Entrambi furono attivi nella decorazione della basilica della Santissima Annunziata del Vastato, ispirandosi a Pietro da Cortona, al Correggio, e al Grechetto.\nFra le prime commissioni in collaborazione col Piola, vi furono gli affreschi con \"La gloria di s\". \"Andrea Avellino\" della basilica di san Siro, e la \"piet\u00e0\" in santa Maria di Castello, oltre la pala d'altare con \"Il martirio di s\". \"Lorenzo,\" per la Chiesa della Consolazione.\nA partire dal 1684 realizza importanti decorazioni ad affresco nelle sale di importanti palazzi patrizi: \"Le arti liberali\" e \"La gloria di un eroe,\" in Palazzo Gio Battista Centurione, La \"Galleria del Trionfo d'Amore,\" e altre opere in Palazzo Balbi Senarega, il salone nella villa Balbi allo Zerbino, oltre a tele di argomento sacro e profano per i collezionisti genovesi.\nNegli anni seguenti lavor\u00f2 a Torino per Vittorio Amedeo II affrescando alcune sale di palazzo reale e a Marsiglia per il maresciallo di Noailles, a cui probabilmente appartenne il \"Giunone ed Argo\" del Louvre. \nRientrato a Genova, nel 1688 realizza i celebri affreschi con le allegorie della \"Primavera\" e dell\"Estate\", in collaborazione con il quadraturista Antonio Haffner e lo stuccatore Muttone nelle volte di due salotti di Palazzo Rosso. Spetta al De Ferrari il coordinamento delle diverse tecniche e materiali, stucco e quadratura, per ottenere un risultato di assoluta continuit\u00e0 decorativa. La luminosit\u00e0 e la leggerezza di queste opere, e la levit\u00e0 con cui vengono trattate le allegorie, ne fanno un anticipatore della grazia settecentesca. Documentato da fotografie \u00e8 il suo capolavoro, la volta del salone del secondo piano nobile con il \"Mito di Fetonte\", distrutto dai bombardamenti della seconda guerra mondiale, cos\u00ec come l\"Assunta\" nella volta della chiesa dei SS. Giacomo e Filippo.\nFra i suoi capolavori successivi si ricordano la \"Morte di Santa Scolastica\", conservato nella chiesa di Santo Stefano, l\"Assunzione della Vergine\", chiesa di S. Francesco il Grande a Madrid, e la \"Madonna Addolorata e le anime purganti\", attualmente nell'oratorio di S. Leonardo a Porto Maurizio.\nLa sua ultima importante opera pubblica fu \"Il trionfo della Croce nella\" cupola della chiesa genovese di Santa Croce, realizzata in collaborazione con il figlio Lorenzo, che divenne uno dei maggiori autori genovesi del settecento.\nL'importante ciclo di sette grandi tele a soggetto mitologico, con \"Ercole e Anteo\", \"Ercole e l'Idra\", \"Ercole e il toro di Creta\", \"Ercole sul rogo funebre, Perseo e Andromeda\", \"Pan e Siringa, Mercurio e Argo,\" un tempo ospitato nel salone di palazzo Cattaneo-Adorno, \u00e8 stato acquistato nel giugno 2012 dal MiBACT per essere destinate alla Galleria Nazionale della Liguria a Palazzo Spinola. "}
{"id": "1819914", "revid": "2519", "url": "https://it.wikipedia.org/wiki?curid=1819914", "title": "Provincia di Eastern Samar", "text": "Samar Orientale \u00e8 una provincia delle Filippine nella regione di Visayas Orientale. Il suo capoluogo \u00e8 Borongan.\nStoria.\nCon il \"Republic Act No. 4221\" del 19 giugno 1965 l'isola di Samar venne divisa in 3 province: Samar Settentrionale, Samar Orientale e Samar Occidentale (oggi Samar).\n\u00c8 definita la \"porta orientale delle Filippine\", essendo storicamente il luogo del primo approdo di Ferdinando Magellano, nell'isola di Homonhon, nel 1521. Ma \u00e8 anche il luogo nel quale nel 1944, esattamente nell'isola di Guiuan, sbarcarono i primi soldati americani, tre giorni prima dello storico arrivo del Generale MacArthur a Leyte.\nGeografia fisica.\nSamar Orientale occupa tutta la parte orientale dell'isola di Samar, ad eccezione del pezzo pi\u00f9 settentrionale, appartenente a Northern Samar, mentre la parte occidentale \u00e8 occupata dalla provincia di Samar dalla quale \u00e8 divisa da un confine che attraversa tutto l'interno dell'isola con direzione nord-sud. La costa orientale \u00e8 affacciata sul Mare delle Filippine (Oceano Pacifico) mentre la parte meridionale, ad est dell'isola di Guiuan, fa parte del golfo di Leyte.\nGeografia antropica.\nSuddivisioni amministrative.\nSamar Orientale \u00e8 divisa in 23 municipalit\u00e0:"}
{"id": "1819919", "revid": "125869520", "url": "https://it.wikipedia.org/wiki?curid=1819919", "title": "Basso Piave", "text": "Il Basso Piave \u00e8 una regione geografica della citt\u00e0 metropolitana di Venezia situata nell'area nord orientale del capoluogo, estesa attorno al corso del fiume Piave, e che costituisce, insieme al territorio di Portogruaro, l'area geografica denominata Veneto Orientale.\nGeografia fisica.\nIl territorio \u00e8 completamente pianeggiante e si affaccia sul Mare Adriatico, il cui tratto di costa ed \u00e8 caratterizzato da spiagge sabbiose. L'area, attraversata dal fiume Piave, \u00e8 delimitata rispettivamente a nord e a sud dai fiumi Sile e Livenza.\nComuni.\nI comuni che fanno parte del Basso Piave sono: Ceggia, Eraclea, Fossalta di Piave, Jesolo, Meolo, Musile di Piave, Noventa di Piave, San Don\u00e0 di Piave e Torre di Mosto.\nStoria.\nNella vasta laguna che ai tempi di Roma si estendeva dalla foce del Po alla foce del Timavo si distinguevano tre bacini rispettivamente composti: le acque \u201caltinate\u201d, le acque \u201cconcordiesi\u201d e le acque \u201cgradesi\u201d. In quelle altinati, che si estendevano ad est fino al Livenza, erano comprese le \u201clagune Caprulane\u201d e le \u201clagune Eracliane\u201d, zone barenose e vallive (salse) da cui originano le nostre bonifiche. I continui mutamenti dell'ambiente, cui furono legate necessariamente anche le sorti delle genti che vi abitarono, rendono incerte le origini del basso Piave e non \u00e8 facile quindi collocare topograficamente gli antichi centri di Altino, Melidissa, Eraclea, Jexulo, Fines... \n\u00c8 comunque assodato, che agli inizi dell'era volgare in queste zone marginali della X Regione Romana gi\u00e0 esistevano centri di traffico marittimo e fluviale, e che altri centri, per lo pi\u00f9 insulari, sono stati successivamente luoghi di riparo della gente friulana e trevigiana, minacciata dalle invasioni barbariche. Questi centri, essendo non facilmente aggredibili, andarono progressivamente popolandosi di coloro che abbandonava la terra ferma. And\u00f2 cos\u00ec formandosi qualche secolo dopo Cristo quella \u201cMarittima repubblica\u201d che comprendeva in particolare centri insulari come Chioggia, Malamocco, Torcello, Melidissa, Caorle, Bibione, Grado e divent\u00f2 una Provincia dell'Italia bizantina. Nel VI secolo mentre questi centri si consolidarono progressivamente, mentre perivano invece le romane Altino e Concordia travolte anche da eventi catastrofici come il \u201cdiluvium\u201d dell'ottobre 569. \nVerso la fine del VII secolo la Marittima Repubblica si diede un unico governo con un solo capo, il Doge (nel 697 fu eletto Paoluccio Anafesto dai rappresentanti delle varie isole riunitisi a Eraclea (nuovo nome di Melidissa in onore di Eraclio imperatore di Bisanzio). Dalla met\u00e0 dell'VIII secolo la capitale, da Eraclea (attuale Cittanova), venne trasferita prima a Malamocco e poi nell'isola di Rivoalto (811) luoghi pi\u00f9 sicuri e meglio difendibili. I rapporti tra gli abitanti dei suoi principali centri non furono sempre pacifici; ci furono lotte per competizioni territoriali, anche da parte di vescovi. La repubblica dovette inoltre resistere a parecchi assalti esterni (Pipino il Breve, re dei Franchi, distrusse Eraclea nell'808, gli Ungari distrussero ottanta anni dopo Cittanova, la Eraclea appena ricostruita), si salvarono solo Rialto e Malamocco per i motivi gi\u00e0 detti. Diverse in seguito nei secoli IX e XII le competenze territoriali tra i Patriarcati di Belluno, Grado, Aquileia e San Marco nel Basso Piave. Prima e dopo il 1000 per le popolazioni litoranee ci furono periodi duri e penosi; si parla di infezioni malariche e di peste, nonch\u00e9 di frequenti carestie e periodiche alluvioni. Venezia diventava il maggior centro della repubblica marittima e le famiglie patrizie di Jesolo ed Eraclea vi andarono a vivere perch\u00e9 offriva sicurezza. Nel XIII secolo comincia a formarsi la borgata di S. Don\u00e0. \nIn quel tempo esistevano gi\u00e0 quella di Villafranca (localit\u00e0 Salsi a Musile), Torre Caligo, Torre di Fine, Torre di Mosto, San Giorgio e Staffolo. Erano tutte borgate che si ergevano sulle dorsali prodotte dal Piave e Livenza nel divagare verso la foce. Dal XIV al XVIII secolo peggiorarono le condizioni di vita di questi primi agglomerati per il fenomeno del paludismo, delle alluvioni, delle pestilenze che si susseguirono e anche per dei terremoti. Lento ed inesorabile il fenomeno di subsidenza, ovvero di graduale sprofondamento dei terreni sotto il livello del mare. La gente torna verso la terra ferma dove le condizioni erano migliori. La zona di San Don\u00e0 di Piave era paludosa, quindi n\u00e9 marittima n\u00e9 zona di terraferma. Nel XV secolo Venezia si impadroniva di tutto il Veneto e combatteva un po' ovunque (contro i Genovesi, i Visconti, i Carraresi ecc.). I centri decaduti perdevano pure le mura di cinta, le loro chiese, i loro conventi, i palazzi, ecc. perch\u00e9 le pietre lavorate venivano portate a Venezia con barche nel XIII,XIV e XV per sempre nuove costruzioni. Per capire l'importanza di questi centri decaduti basta dire che nel VII sec. Cittanova (Eraclea o Melidissa) aveva 90.000 abitanti e Jesolo 42 chiese.\nSistemazioni idrauliche del fiume Piave e bonifica del Basso Piave.\nGli storici ed i cartografi dei primi secoli dopo Cristo indicano che il percorso dei due fiumi Sile e Piave si confondevano, come talvolta i loro nomi, e che unica era l'inalveazione che scendeva da Treviso verso la laguna in direzione di Altino. Viene indicata nel 569 l'epoca in cui il Piave, a seguito di disastrose alluvioni, spost\u00f2 il suo corso verso levante (e perdette la sua comunione con il Sile) formando vari rami di foci, due dei quali si protesero in laguna con direzione rispettivamente verso Equilio e verso Melidissa; rami che ebbero l'effetto di influire sulla situazione, prima di allora insulare, delle due localit\u00e0. Il corso del fiume Piave all'altezza di Musile incrocia un corso con un alveo pi\u00f9 stretto denominato Piave Vecchia che a sua volta, all'altezza di Caposile, incrocia il fiume Sile.\nUno dei problemi idraulico-ambientali che interessavano la laguna di Venezia era rappresentato dallo straripamento del Piave. Nel XIV e XV secolo, cos\u00ec come aveva fatto per Po, Adige e Brenta, la Serenissima intervenne con provvedimenti di salvaguardia per tre principali motivi: la difesa dalle alluvioni, l'allontanamento dei detriti di dette alluvioni che provocavano l'interramento della laguna veneziana, il mantenimento delle linee di comunicazione via acqua per i commerci allora molto attivi e fiorenti. \nPer la difesa dalle piene furono creati l'argine di San Marco e il taglio del Re. Il primo era una robusta arginatura che si sviluppava da Ponte di Piave a Torre Caligo, alle porte della laguna, iniziata nel 1534 e terminata nel 1543. Un secondo intervento \u00e8 stato quello di allontanare la foce del fiume Piave, che nel frattempo si era protesa a Cavallino-Porto Piave Vecchia, levandola dal porto di Jesolo, troppo vicino al porto di Venezia. Viene decisa la diversione delle piene del fiume, aprendo da Musile di Piave a Cortellazzo un nuovo alveo. Questo tracciato, oggi denominato Taglio di Re, seguiva la linea di Musile, Chiesa Nuova, Passarella, C\u00e0 Pirami, Molinato, Cortellazzo con un percorso di 15\u00a0km. Questa opera non diede risultati positivi in quanto si rivel\u00f2 insufficiente nello smaltimento delle piene e la repubblica dovette esaminare nuove soluzioni. \nL'alveo della Piave Vecchia rimase per lungo tempo inattivo. Venezia aveva un altro fiume che minacciava la sua laguna, il Sile, e pens\u00f2 di deviarle da Portegrandi a Caposile, convogliando le sue acque nel corso vecchio del Piave, lavori intrapresi tra il 1672 e il 1682. In localit\u00e0 Intestadura, a sud di San Don\u00e0, circa 2 secoli pi\u00f9 tardi (1873) veniva sistemato un sostegno, dotato di conca di navigazione per ripristinare i collegamenti tra corso superiore del Piave, Piave vecchia e Laguna Nord di Venezia. Alla fine della Prima guerra mondiale, in particolare tra il 1920 e il 1930, l'intera zona del Basso Piave fu soggetta ad un'importante bonifica con l'introduzione di nuove colture. Gli ingegneri Edoardo Magello e Fausto Guiotto furono, in tempi diversi, i principali progettisti delle bonifiche del Basso Piave."}
{"id": "1819926", "revid": "28592", "url": "https://it.wikipedia.org/wiki?curid=1819926", "title": "Igor Tamm", "text": ""}
{"id": "1819928", "revid": "28592", "url": "https://it.wikipedia.org/wiki?curid=1819928", "title": "Igor Yevgenyevich Tamm", "text": ""}
{"id": "1819932", "revid": "28592", "url": "https://it.wikipedia.org/wiki?curid=1819932", "title": "Il'ja Mikhailovi\u010d Frank", "text": ""}
{"id": "1819933", "revid": "28592", "url": "https://it.wikipedia.org/wiki?curid=1819933", "title": "Andre\u00ef Sakharov", "text": ""}
{"id": "1819954", "revid": "767487", "url": "https://it.wikipedia.org/wiki?curid=1819954", "title": "Osservatorio giuridico-legislativo", "text": "L'Osservatorio giuridico-legislativo (spesso abbreviato in OGL) \u00e8 un'istituzione della Chiesa cattolica italiana che risponde alle esigenze di aggiornamento sulla elaborazione legislativa e giurisprudenziale delle diocesi italiane.\nContenuto del decreto CEI del 16 giugno 1972, che introduceva le messe prefestive.\nL'Osservatorio \u00e8 una struttura della Conferenza episcopale italiana ed \u00e8 stata creata nel 1994 con lo scopo di fungere da organo per l'aggiornamento riguardo alle attivit\u00e0 legislative e giurisprudenziali della assemblea generale dei vescovi. Nel 2000 \u00e8 stata stesa una bozza di statuto.\nLa sede centrale dell'Osservatorio \u00e8 a Roma, ma sedi periferiche sono presenti su tutto il territorio italiano in ogni regione ecclesiastica, e quindi ulteriormente per ogni diocesi.\nL'Osservatorio ha un proprio centro di documentazione che si occupa dell'attivit\u00e0 legislativa del Parlamento italiano. Inoltre, l'Osservatorio pubblica per proprio conto un \"Notiziario\" con diverse rubriche tra le quali \"Il mese del Parlamento\", che sintetizza l'attivit\u00e0 legislativa del Parlamento italiano e \"L'Agenda dell'Osservatorio\" che rende conto dei progetti discussi in seno alla Conferenza Episcopale Italiana."}
{"id": "1819958", "revid": "228587", "url": "https://it.wikipedia.org/wiki?curid=1819958", "title": "Specie di Linyphiidae (F-L)", "text": "Di seguito sono descritte tutte le specie della famiglia di ragni Linyphiidae, i cui generi sono compresi fra la lettera iniziale F e la L, note al 30 dicembre 2011.\nFageiella.\n\"Fageiella\" Kratochv\u00edl, 1934\nFalklandoglenes.\n\"Falklandoglenes\" \nFissiscapus.\n\"Fissiscapus\" \nFistulaphantes.\n\"Fistulaphantes\" Tanasevitch &amp; Saaristo, 2006\nFlagelliphantes.\n\"Flagelliphantes\" Tanasevitch &amp; Saaristo, 1996\nFloricomus.\n\"Floricomus\" \nFlorinda.\n\"Florinda\" \nFloronia.\n\"Floronia\" Simon, 1887\nFormiphantes.\n\"Formiphantes\" Saaristo &amp; Tanasevitch, 1996\nFrederickus.\n\"Frederickus\" \nFrontella.\n\"Frontella\" \nFrontinella.\n\"Frontinella\" \nFrontinellina.\n\"Frontinellina\" \nFrontiphantes.\n\"Frontiphantes\" \nFusciphantes.\n\"Fusciphantes\" \nGibbafroneta.\n\"Gibbafroneta\" Merrett, 2004\nGibothorax.\n\"Gibothorax\" \nGigapassus.\n\"Gigapassus\" \nGlyphesis.\n\"Glyphesis\" \nGnathonargus.\n\"Gnathonargus\" \nGnathonarium.\n\"Gnathonarium\" \nGnathonaroides.\n\"Gnathonaroides\" \nGonatium.\n\"Gonatium\" \nGonatoraphis.\n\"Gonatoraphis\" \nGoneatara.\n\"Goneatara\" \nGongylidiellum.\n\"Gongylidiellum\" \nGongylidioides.\n\"Gongylidioides\" \nGongylidium.\n\"Gongylidium\" \nGorbothorax.\n\"Gorbothorax\" \nGrammonota.\n\"Grammonota\" \nGraphomoa.\n\"Graphomoa\" \nGravipalpus.\n\"Gravipalpus\" \nHabreuresis.\n\"Habreuresis\" \nHalorates.\n\"Halorates\" \nHaplinis.\n\"Haplinis\" Simon, 1894\nHaplomaro.\n\"Haplomaro\" \nHelophora.\n\"Helophora\" Menge, 1866\nHelsdingenia.\n\"Helsdingenia\" Saaristo &amp; Tanasevitch, 2003\nHerbiphantes.\n\"Herbiphantes\" Tanasevitch, 1992\nHeterolinyphia.\n\"Heterolinyphia\" \nHeterotrichoncus.\n\"Heterotrichoncus\" \nHilaira.\n\"Hilaira\" \nHimalaphantes.\n\"Himalaphantes\" Tanasevitch, 1992\nHolma.\n\"Holma\" \nHolmelgonia.\n\"Holmelgonia\" \nHolminaria.\n\"Holminaria\" \nHorcotes.\n\"Horcotes\" \nHoushenzinus.\n\"Houshenzinus\" \nHubertella.\n\"Hubertella\" \nHybauchenidium.\n\"Hybauchenidium\" \nHybocoptus.\n\"Hybocoptus\" \nHylyphantes.\n\"Hylyphantes\" \nHyperafroneta.\n\"Hyperafroneta\" \nHypomma.\n\"Hypomma\" \nHypselistes.\n\"Hypselistes\" \nHypselocara.\n\"Hypselocara\" \nHypsocephalus.\n\"Hypsocephalus\" \nIbadana.\n\"Ibadana\" \nIberoneta.\n\"Iberoneta\" \nIcariella.\n\"Icariella\" \nIdionella.\n\"Idionella\" \nImprophantes.\n\"Improphantes\" Saaristo &amp; Tanasevitch, 1996\nIncestophantes.\n\"Incestophantes\" Tanasevitch, 1992\nIndophantes.\n\"Indophantes\" Saaristo &amp; Tanasevitch, 2003\nIntecymbium.\n\"Intecymbium\" \nIpa.\n\"Ipa\" Saaristo, 2007\nIpaoides.\n\"Ipaoides\" Tanasevitch, 2008\nIslandiana.\n\"Islandiana\" \nIvielum.\n\"Ivielum\" \nJacksonella.\n\"Jacksonella\" \nJalapyphantes.\n\"Jalapyphantes\" \nJanetschekia.\n\"Janetschekia\" \nJohorea.\n\"Johorea\" \nJuanfernandezia.\n\"Juanfernandezia\" Ko\u00e7ak &amp; Kemal, 2008\nKaestneria.\n\"Kaestneria\" \nKagurargus.\n\"Kagurargus\" Ono, 2007\nKarita.\n\"Karita\" \nKenocymbium.\n\"Kenocymbium\" \nKetambea.\n\"Ketambea\" \nKikimora.\n\"Kikimora\" \nKnischatiria.\n\"Knischatiria\" \nKoinothrix.\n\"Koinothrix\" \nKolymocyba.\n\"Kolymocyba\" \nKratochviliella.\n\"Kratochviliella\" \nLabicymbium.\n\"Labicymbium\" \nLabulla.\n\"Labulla\" \nLabullinyphia.\n\"Labullinyphia\" \nLabullula.\n\"Labullula\" Strand, 1913\nLaetesia.\n\"Laetesia\" \nLaminacauda.\n\"Laminacauda\" \nLaminafroneta.\n\"Laminafroneta\" Merrett, 2004\nLaperousea.\n\"Laperousea\" \nLasiargus.\n\"Lasiargus\" \nLepthyphantes.\n\"Lepthyphantes\" Menge, 1866\nLeptorhoptrum.\n\"Leptorhoptrum\" \nLeptothrix.\n\"Leptothrix\" \nLessertia.\n\"Lessertia\" \nLessertinella.\n\"Lessertinella\" \nLidia.\n\"Lidia\" Saaristo &amp; Marusik, 2004\nLimoneta.\n\"Limoneta\" \nLinyphantes.\n\"Linyphantes\" \nLinyphia.\n\"Linyphia\" \nLocketidium.\n\"Locketidium\" Jocqu\u00e9, 1981\nLocketiella.\n\"Locketiella\" \nLocketina.\n\"Locketina\" \nLomaita.\n\"Lomaita\" Bryant, 1948\nLophomma.\n\"Lophomma\" \nLotusiphantes.\n\"Lotusiphantes\" Chen &amp; Yin, 2001\nLucrinus.\n\"Lucrinus\" \nLygarina.\n\"Lygarina\" "}
{"id": "1819960", "revid": "228587", "url": "https://it.wikipedia.org/wiki?curid=1819960", "title": "Banya - Hell's Angel Delivery Man", "text": ""}
{"id": "1819961", "revid": "547034", "url": "https://it.wikipedia.org/wiki?curid=1819961", "title": "Colonna Walter Alasia", "text": "La Colonna Walter Alasia fu un'organizzazione terroristica attiva particolarmente nel milanese, tra il 1977 e il 1983. Nacque dall'unione del Fronte Armato Rivoluzionario Operaio alle Brigate Rosse di Milano.\nPrese il nome dal brigatista Walter Alasia, ucciso in uno scontro a fuoco dopo aver ucciso due membri delle forze dell'ordine che cercavano di arrestarlo.\nComprendeva circa un centinaio di elementi ed ebbe un ruolo a tratti distinto da quello dell'organizzazione centrale, poich\u00e9 anteponeva alla lotta contro lo Stato la lotta dell'operaismo comunista contro la borghesia. Dopo il 1980, infatti, la colonna fu espulsa dall'organizzazione e realizz\u00f2 autonomamente una serie di attentati.\nIn particolare, rispetto alle BR centrali, i sequestri operati dalla Walter Alasia ebbero un carattere meno politico e pi\u00f9 legato alla realt\u00e0 operaia e sindacale nel contesto milanese fortemente industrializzato di fine anni settanta. \nAtti criminali attribuiti.\nNel 1982 la colonna si sciolse dopo che i suoi principali esponenti erano stati arrestati o erano morti.\nEsiti giudiziari.\nLa prima sezione penale della Cassazione con sentenza del 4 novembre 1986 respinse il ricorso di quasi tutti gli imputati del processo d'appello alla colonna delle brigate rosse Walter Alasia e confermarono la condanna all'ergastolo per Roberto Adamoli, Lauro Azzolini, Barbara Balzerani, Maria Rosaria Belloli, Pasqua Aurora Betti, Maria Carla Brioschi, Nicol\u00f2 De Maria, Calogero Diana, Nicola Giancola, Mario Moretti, Sergio Tornaghi e Samuele Zellino. Le condanne divennero cos\u00ec definitive; l'unica eccezione riguard\u00f2 Ettorina Zaccheo per la quale la Cassazione stabil\u00ec un nuovo processo di secondo grado di fronte a una diversa sezione della corte d'appello di Milano."}
{"id": "1819967", "revid": "228587", "url": "https://it.wikipedia.org/wiki?curid=1819967", "title": "Festival di Cannes 2003", "text": "La 56\u00aa edizione del Festival di Cannes si \u00e8 svolta a Cannes dal 14 al 25 maggio 2003.\nIl festival si \u00e8 aperto con la proiezione di \"Il tulipano d'oro\" di G\u00e9rard Krawczyk e si \u00e8 chiuso con quella di \"Tempi moderni\" di Charles Chaplin.\nLa madrina della manifestazione \u00e8 stata l'attrice italiana Monica Bellucci.\nLa giuria presieduta dal regista francese Patrice Ch\u00e9reau ha assegnato la Palma d'oro per il miglior film a \"Elephant\" di Gus Van Sant. Lo stesso film ha vinto, eccezionalmente, anche il premio per la miglior regia (in deroga al regolamento)."}
{"id": "1819968", "revid": "31269", "url": "https://it.wikipedia.org/wiki?curid=1819968", "title": "Episodi de La signora in giallo (nona stagione)", "text": "La nona stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 20 settembre 1992 e il 16 maggio 1993.\nMorte a Milano.\nLa signora Fletcher si trova a Milano per la proiezione di un film tratto dal suo romanzo \"Tutti i colpevoli\". Il regista Jim Randall ha degli screzi con la produttrice Catherine Wayne, che per via dell'ottimo lavoro fatto non vuole liberarlo dal contratto come vorrebbe l'uomo, a cui \u00e8 stata proposta un'importante offerta di lavoro. Nel frattempo Catherine scopre di avere grossi problemi con il budget del film, molto superiore rispetto al previsto. Quando per\u00f2 la donna viene trovata morta nella stanza accanto a quella di Jim, questi viene sospettato di averla uccisa.\nLa chiave di volta.\nIn passato Randy Sloan \u00e8 stato un allievo della signora Fletcher e dopo molti anni fa ritorno a Cabot Cove per un'inchiesta giornalistica su un caso di cronaca avvenuto trent'anni prima: Margaret Babbington e sua cugina Emily Weymouth erano andate a caccia insieme ai loro fidanzati Owen Cooper e George Latimer, ma Owen era rimasto ucciso da un colpo di fucile; in seguito all'evento, di cui non si era mai accertato il responsabile, Margaret era impazzita ed era morta dopo essere stata ricoverata in un manicomio. Le indagini di Randy per\u00f2 infastidiscono qualcuno e il ragazzo viene trovato morto in biblioteca con il cranio fracassato, spingendo Jessica a proseguire le ricerche al posto suo.\nIl filantropo.\nPer errore Jessica scambia il suo biglietto aereo con quello di una certa Liz Foster e appena arrivata a New York viene rapita da due uomini che la conducono a casa del ricco uomo d'affari Maxwell Hagen; questi si rende conto che c'\u00e8 stato uno scambio di persona e lascia andare la signora Fletcher, che si reca immediatamente alla polizia chiedendo l'intervento del suo amico detective Artie Gelber. Hagen per\u00f2 \u00e8 un filantropo che gode del rispetto e dell'ammirazione dei cittadini, cos\u00ec per Artie \u00e8 difficile indagare su di lui; Jessica allora decide di farsi aiutare dal giornalista Brynie Sullivan.\nUna vecchia storia irlandese.\nJessica si trova in Irlanda per effettuare delle ricerche per il suo prossimo libro e viene ospitata da Neal Gillen, che vive in un maniero antico. Neal confida a Jessica di temere per la propria vita perch\u00e9 da tempo sente in casa strani lamenti provenienti da una torre, che secondo una leggenda ospita il fantasma di una donna morta suicida. Poco tempo dopo Neal viene trovato morto seduto alla sua scrivania, apparentemente senza ferite.\nIn arte, Jessica Fox.\nIl fumettista Stan Hatter ha creato un personaggio ispirato alla signora Fletcher, di nome Jessica Fox, che sta acquisendo sempre pi\u00f9 popolarit\u00e0. Un giorno per\u00f2 Jessica scopre che in uno dei fumetti il personaggio ha mosso gravi accuse a diverse personalit\u00e0 di spicco, che adesso la vogliono citare. Hatter giura alla signora Fletcher di non essere lui il responsabile del fumetto incriminato e la situazione si complica ancora di pi\u00f9 quando uno dei collaboratori di Stan, Ben Watanabe, viene trovato ucciso nel loro studio.\nLa notte del coyote.\nJessica si trova nel Nuovo Messico per fare visita all'amica Susan Lindsay e qui conosce Max Teller, che ha ideato un'attrazione turistica molto fruttuosa: una rievocazione dell'ultima rapina del criminale Cutter McGee. Nel suo lavoro per\u00f2 Max si \u00e8 fatto diversi nemici e quando viene trovato morto, Jessica decide di trovare l'assassino.\nAnche le spie hanno un cuore.\nA San Francisco, dove si trova per un convegno, la signora Fletcher incontra il suo vecchio amico Michael Hagerty, spia britannica. Michael confida a Jessica di essere molto in pena per la figlia Andrea, con la quale non ha un bel rapporto; la giovane infatti intende sposare il banchiere Paul Marlowe, che lavora per una societ\u00e0 che \u00e8 solo una copertura per dei traffici illeciti. Ben presto per\u00f2 Paul viene trovato morto e Michael viene ritenuto l'assassino.\nLa maga imprevidente.\nJessica scopre che il padre della sua editrice Sally Wilson, Buck, \u00e8 scomparso misteriosamente insieme a 150 milioni di dollari della compagnia. Sally non pu\u00f2 credere che suo padre abbia rubato il denaro e chiede aiuto a Jessica, mentre la sua famiglia si rivolge alla veggente Marika Valenti, la quale afferma di aver visto il cadavere di Buck durante una seduta spiritica. In effetti il corpo di Buck viene ritrovato dentro una delle sue macchine d'epoca, ma anche la maga viene uccisa e il suo cadavere viene rinvenuto in una cisterna vicino alla villa.\nUn Natale con la pistola.\nDurante le festivit\u00e0 natalizie, il magnate di Cabot Cove Alan Forsythe accoglie in famiglia Charlie McCumber, veterano di guerra e fidanzato di sua figlia Elizabeth. Charlie tuttavia trova nella sua macchina un nastro registrato con la voce di una donna in cui viene minacciato e ricattato. Poco dopo, durante una riffa, qualcuno con indosso un costume di Babbo Natale spara all'impiegata della ferramenta Wanda Andrews, che viene trovata ancora viva da Charlie. La polizia crede che Charlie sia il colpevole, ma la signora Fletcher non \u00e8 d'accordo.\nOmicidio in musica.\nAlla signora Fletcher viene proposto di incidere su audiocassetta uno dei suoi romanzi in modo da metterlo sul mercato per i non vedenti. Il proprietario dello studio di registrazione, Freddie Major, sta cercando di vendere l'etichetta ma le trattative si stanno dimostrando molto pi\u00f9 lunghe e complesse di quanto credeva. Quando Major viene ucciso durante la registrazione di un video musicale, Jessica decide di indagare.\nStasera si recita il delitto.\nL'attore in pensione David North, intimo amico del dottor Hazlitt, torna a Cabot Cove per prendere parte ad uno spettacolo diretto dalla regista Kathryn Evans. David \u00e8 molto teso per il ritorno sulle scene e a ci\u00f2 si aggiungono le minacce di Lyman Taggart, un giovane instabile che era stato scartato ai provini. Inoltre Kathryn viene a sapere che il vecchio manager di David, Eric Benderson, ricever\u00e0 una bella fetta dell'incasso. Benderson tuttavia viene ucciso in teatro e i sospetti si concentrano su Lyman Taggart.\nQuinto emendamento.\nFrank Fernandez viene giudicato non colpevole per l'omicidio del consigliere comunale Roberto Galvan, ma la famiglia della vittima non accetta la sentenza. La situazione riesce ad essere tenuta sotto controllo per merito di un giovane sacerdote locale, Padre Michael, che intende concorrere per il seggio di Galvan. Jessica per\u00f2 resta sorpresa quando il prete le confida di essere figlio di Fernandez. Poco pi\u00f9 tardi, Frank Fernandez viene ucciso in chiesa e i sospetti ricadono sulla famiglia Galvan.\nQuel giorno a Dallas.\nMentre si trova in Florida per prendere parte ad un seminario sui libri gialli, Jessica riceve una richiesta di aiuto dalla signorina Laura Callan; suo padre Bernie era un investigatore privato che era stato ucciso trent'anni prima e di cui ora \u00e8 appena stato trovato il cadavere. Jessica intuisce che l'omicidio \u00e8 legato all'assassinio del Presidente Kennedy, ma deve trovare le prove.\nQui Radio Killer.\nJessica si trova nel Midwest per promuovere il suo ultimo libro e viene accolta da un suo conoscente, Jonathan Baker. La signora Fletcher prende parte ad una trasmissione radiofonica, il cui conduttore Marcus Rule ha l'abitudine di maltrattare gli ospiti e diffondere notizie infamanti. L'ultima delle sue vittime \u00e8 David Osterman, un politico candidato ad un incarico statale, che viene accusato di corruzione. Come se non bastasse, a complicare la situazione c'\u00e8 l'omicidio del proprietario dell'emittente radiofonica, Colin Crowe, ucciso con una pistola di propriet\u00e0 di Jonathan.\nUn fiore reciso.\nFrances Hunt, editrice di una nota rivista di gossip, organizza una cena a casa sua in cui invita la sua amica Jessica Fletcher e alcune persone dell'alta societ\u00e0. Durante la serata, il popolare fiorista Billy Kyle consegna personalmente un centrotavola ordinato da Frances, per poi tornare al suo negozio, dove l'indomani viene trovato ucciso. Jessica si mette ad indagare insieme al tenente Caceres, ma la conclusione \u00e8 inaspettata.\nUn falco nella notte.\nAlice Morgan, vicina di casa della signora Fletcher, da oltre cinque anni non esce dal suo appartamento di New York, ossessionata dalle visioni dell'omicidio di sua madre. Dopo averlo visto in televisione, Alice si convince che l'assassino sia il famoso Jordan Barnett, che viene riconosciuto anche dal suo fratellastro Peter come l'architetto che aveva assunto suo padre. La dottoressa Holden, la psichiatra che ha in cura Alice, ritiene che sia tutto frutto dell'immaginazione della donna, ma ben presto Barnett viene ucciso.\nUn alibi quasi perfetto.\nA Cabot Cove il pescatore Henry Riddett, viene trovato senza vita sulla sua barca. Quella che potrebbe apparire come una morte accidentale lascia presto spazio all'ipotesi di omicidio, quando anche il consulente finanziario Carl Ward muore in modo simile. Riddett e Ward avevano in comune un rapporto con l'imprenditore Martin Fraser: Riddett aveva consegnato illegalmente delle armi per conto di Fraser, mentre Ward aveva scoperto i loro movimenti e stava ricattando Fraser. Il caso \u00e8 troppo interessante per sfuggire alla signora Fletcher, che si mette sulle tracce dell'assassino.\nBugiarda per forza.\nDana Ballard \u00e8 un'inguaribile bugiarda, che non esita a citare la signora Fletcher fra le sue referenze per ottenere un posto di lavoro dall'agente di borsa Ethan Stevens. Tuttavia quando Stevens viene ucciso e lei viene trovata svenuta accanto al cadavere con l'arma del delitto in mano, Dana chiede a Jessica di aiutarla a farsi scagionare. Pur conoscendo il vizio di Dana, Jessica \u00e8 convinta che non sia lei la colpevole e ne ottiene la conferma quando scopre che Stevens era coinvolto in un caso di insider trading.\nL'unico testimone.\nTommy Remsen \u00e8 un giovane che consegna la spesa alla signora Fletcher, la quale si \u00e8 molto affezionata a lui. Un giorno Tommy si presenta da Jessica molto scosso e le chiede aiuto perch\u00e9 ha visto un uomo accanto al corpo di una cliente, Monica Evers. La polizia non trova nulla e non crede a Tommy, reputandolo un ragazzino che ha troppa fantasia, ma quando viene rinvenuto davvero il cadavere della signorina Evers la storia raccontata da Tommy viene presa sul serio. Poco dopo per\u00f2 viene trovato anche il corpo dell'uomo visto da Tommy e le cose si mettono male per lui.\nUna nave piena di ladri.\nLa signora Fletcher \u00e8 in viaggio per una crociera offerta dal suo editore e scopre che sulla nave ci sono il suo vecchio amico Dennis Stanton (che ora \u00e8 a capo della sicurezza) e la sua compagna di stanza del college Leslie Hunter (che \u00e8 fidanzata con il capitano). Ben presto per\u00f2 Jessica si trova coinvolta in un grande mistero, fatto di omicidi e furti.\nLa talpa.\nPaula Raynor, giovane amica di Jessica che la aiuta con il computer, si risveglia in un ospedale dopo un incidente in auto nel quale il suo neo-fidanzato John Bondy ha perso la vita. Il caso per\u00f2 si rivela pi\u00f9 complesso quando si scopre che John era un giovane poliziotto sotto copertura che aveva il compito di trovare una talpa all'interno della sua squadra. Jessica comincia a credere che il ragazzo sia stato ucciso e cerca di far ricordare a Paula cosa \u00e8 successo la sera dell'incidente.\nIl giallo, il rosa, il nero.\nSibella Stone \u00e8 una famosa scrittrice di romanzi rosa, appena stabilitasi a Cabot Cove, dove ha adibito a casa il vecchio faro. Poco dopo il trasferimento di Sibella e di suo marito, la giovane segretaria della donna, Marian King, viene ritrovata morta con indosso il soprabito di Sibella. Appare chiaro a tutti che il vero obiettivo dell'assassino era la scrittrice e che Marian \u00e8 stata assassinata per errore, ma Jessica vuole vederci chiaro."}
{"id": "1819971", "revid": "1305772", "url": "https://it.wikipedia.org/wiki?curid=1819971", "title": "The Score", "text": ""}
{"id": "1819972", "revid": "100676", "url": "https://it.wikipedia.org/wiki?curid=1819972", "title": "Marco Furlan", "text": ""}
{"id": "1819975", "revid": "16718332", "url": "https://it.wikipedia.org/wiki?curid=1819975", "title": "Kit Car", "text": ""}
{"id": "1819976", "revid": "100676", "url": "https://it.wikipedia.org/wiki?curid=1819976", "title": "Wolfgang Abel", "text": ""}
{"id": "1819988", "revid": "123739838", "url": "https://it.wikipedia.org/wiki?curid=1819988", "title": "Apparizione del volto e del piatto di frutta sulla spiaggia", "text": "L' Apparizione di un volto e di una fruttiera sulla spiaggia \u00e8 un dipinto a olio su tela (114,5\u00d7148,8\u00a0cm) di Salvador Dal\u00ed, del 1938, conservato nel The Wadsworth Atheneum, Hartford (Connecticut).\nAl centro il pittore raffigura un viso che si trasforma in una fruttiera, che a sua volta \u00e8 parte del cane che riempie il resto della tela.\nLa testa del cane si sdoppia dal paesaggio di montagne, il suo occhio \u00e8 un tunnel attraverso le rocce; mentre un ponte sorretto da tre archi forma il collare del cane. La frutta della ciotola pu\u00f2 anche essere vista come i capelli ricci della testa della donna e come una parte del dorso del cane. La bocca della donna e la punta del naso non solo formano la base della ciotola, ma anche un corpo femminile vestito, seduto sulla spiaggia e con la schiena rivolta verso colui che osserva il dipinto.\nCollegamenti esterni.\nDipinto"}
{"id": "1819990", "revid": "125771731", "url": "https://it.wikipedia.org/wiki?curid=1819990", "title": "Opopomoz", "text": "Opopomoz \u00e8 un film d'animazione italiano del 2003 diretto da Enzo D'Al\u00f2.\nIl film \u00e8 stato distribuito il 5 dicembre 2003 da Mikado Film.\nTrama.\nNapoli: il piccolo Rocco \u00e8 geloso per l'imminente nascita del fratellino Francesco (Franceschiello), prevista per il giorno di Natale. Sua Profondit\u00e0, il malvagio capo dei diavoletti, decide di approfittare dei sentimenti di Rocco per impedire la nascita di Ges\u00f9 e invia tre suoi emissari, i buffi e simpatici diavoletti Farfaricchio, Scarapino e Astarotte. I tre diavoli fanno credere all'ingenuo Rocco che impedire la nascita di Ges\u00f9 Bambino impedir\u00e0 anche la nascita di Franceschiello (Francesco), e fanno in modo che il bambino entri nel presepe per impedire a Giuseppe e Maria di arrivare a Betlemme. La parola magica che Rocco deve pronunciare per poter entrare nel presepe \u00e8 \"opopomoz\". Viene per\u00f2 inseguito dalla cuginetta piccola, Sara, la quale fa capire a Rocco che Satana lo sta usando. L'intervento di Sara e di alcuni personaggi permettono a Rocco di capire il suo errore, ma entra nuovamente in scena Satana che ipnotizza Rocco e Sara facendo in modo che la missione continui. Vengono per\u00f2 salvati da una canzoncina per cacciare Sua Profondit\u00e0, e cos\u00ec facendo viene salvato quindi il Natale."}
{"id": "1819991", "revid": "228587", "url": "https://it.wikipedia.org/wiki?curid=1819991", "title": "Specie di Linyphiidae (M-P)", "text": "Di seguito sono descritte tutte le specie della famiglia di ragni Linyphiidae, i cui generi sono compresi fra la lettera iniziale M e la P, note al 30 dicembre 2007.\nMachadocara.\n\"Machadocara\" \nMacrargus.\n\"Macrargus\" Dahl, 1886\nMaculoncus.\n\"Maculoncus\" \nMalkinola.\n\"Malkinola\" Miller, 2007\nMansuphantes.\n\"Mansuphantes\" Saaristo &amp; Tanasevitch, 1996\nMaorineta.\n\"Maorineta\" Millidge, 1988\nMaro.\n\"Maro\" \nMartensinus.\n\"Martensinus\" Wunderlich, 1973\nMasikia.\n\"Masikia\" \nMaso.\n\"Maso\" \nMasoncus.\n\"Masoncus\" \nMasonetta.\n\"Masonetta\" \nMecopisthes.\n\"Mecopisthes\" \nMecynargoides.\n\"Mecynargoides\" \nMecynargus.\n\"Mecynargus\" \nMecynidis.\n\"Mecynidis\" \nMegafroneta.\n\"Megafroneta\" Blest, 1979\nMegalepthyphantes.\n\"Megalepthyphantes\" Wunderlich, 1994\nMeioneta.\n\"Meioneta\" \nMermessus.\n\"Mermessus\" \nMesasigone.\n\"Mesasigone\" Tanasevitch, 1989\nMetafroneta.\n\"Metafroneta\" Blest, 1979\nMetaleptyphantes.\n\"Metaleptyphantes\" Locket, 1968\nMetamynoglenes.\n\"Metamynoglenes\" Blest, 1979\nMetapanamomops.\n\"Metapanamomops\" \nMetopobactrus.\n\"Metopobactrus\" \nMicrargus.\n\"Micrargus\" \nMicrobathyphantes.\n\"Microbathyphantes\" \nMicroctenonyx.\n\"Microctenonyx\" \nMicrocyba.\n\"Microcyba\" \nMicrolinyphia.\n\"Microlinyphia\" \nMicroneta.\n\"Microneta\" Menge, 1869\nMicroplanus.\n\"Microplanus\" \nMidia.\n\"Midia\" Saaristo &amp; Wunderlich, 1995\nMiftengris.\n\"Miftengris\" \nMillidgea.\n\"Millidgea\" \nMillidgella.\n\"Millidgella\" \nMillplophrys.\n\"Millplophrys\" \nMinicia.\n\"Minicia\" \nMinyriolus.\n\"Minyriolus\" \nMioxena.\n\"Mioxena\" \nMitrager.\n\"Mitrager\" \nMoebelia.\n\"Moebelia\" \nMoebelotinus.\n\"Moebelotinus\" \nMolestia.\n\"Molestia\" Tu, Saaristo &amp; Li, 2006\nMonocephalus.\n\"Monocephalus\" \nMonocerellus.\n\"Monocerellus\" \nMontilaira.\n\"Montilaira\" \nMoreiraxena.\n\"Moreiraxena\" \nMoyosi.\n\"Moyosi\" \nMughiphantes.\n\"Mughiphantes\" Saaristo &amp; Tanasevitch, 1999\nMurphydium.\n\"Murphydium\" \nMycula.\n\"Mycula\" \nMyrmecomelix.\n\"Myrmecomelix\" \nMythoplastoides.\n\"Mythoplastoides\" \nNapometa.\n\"Napometa\" \nNasoona.\n\"Nasoona\" \nNasoonaria.\n\"Nasoonaria\" \nNematogmus.\n\"Nematogmus\" \nNenilinium.\n\"Nenilinium\" \nNentwigia.\n\"Nentwigia\" \nNeocautinella.\n\"Neocautinella\" \nNeodietrichia.\n\"Neodietrichia\" \nNeoeburnella.\n\"Neoeburnella\" \nNeomaso.\n\"Neomaso\" \nNeonesiotes.\n\"Neonesiotes\" Millidge, 1991\nNeriene.\n\"Neriene\" \nNeserigone.\n\"Neserigone\" \nNesioneta.\n\"Nesioneta\" Millidge, 1991\nNippononeta.\n\"Nippononeta\" Eskov, 1992\nNipponotusukuru.\n\"Nipponotusukuru\" \nNispa.\n\"Nispa\" \nNotholepthyphantes.\n\"Notholepthyphantes\" Millidge, 1985\nNothophantes.\n\"Nothophantes\" Merrett &amp; Stevens, 1995\nNotiogyne.\n\"Notiogyne\" \nNotiohyphantes.\n\"Notiohyphantes\" Millidge, 1985\nNotiomaso.\n\"Notiomaso\" \nNotioscopus.\n\"Notioscopus\" \nNovafroneta.\n\"Novafroneta\" Blest, 1979\nNovafrontina.\n\"Novafrontina\" \nNovalaetesia.\n\"Novalaetesia\" \nNusoncus.\n\"Nusoncus\" \nOaphantes.\n\"Oaphantes\" \nObrimona.\n\"Obrimona\" \nObscuriphantes.\n\"Obscuriphantes\" Saaristo &amp; Tanasevitch, 2000\nOculocornia.\n\"Oculocornia\" \nOedothorax.\n\"Oedothorax\" \nOia.\n\"Oia\" \nOilinyphia.\n\"Oilinyphia\" \nOkhotigone.\n\"Okhotigone\" \nOnychembolus.\n\"Onychembolus\" \nOphrynia.\n\"Ophrynia\" \nOreocyba.\n\"Oreocyba\" \nOreoneta.\n\"Oreoneta\" \nOreonetides.\n\"Oreonetides\" Strand, 1901\nOreophantes.\n\"Oreophantes\" Eskov, 1984\nOrfeo.\n\"Orfeo\" \nOrientopus.\n\"Orientopus\" \nOriganates.\n\"Origanates\" \nOrsonwelles.\n\"Orsonwelles\" \nOryphantes.\n\"Oryphantes\" Hull, 1932\nOstearius.\n\"Ostearius\" \nOuedia.\n\"Ouedia\" \nPachydelphus.\n\"Pachydelphus\" \nPacifiphantes.\n\"Pacifiphantes\" \nPaikiniana.\n\"Paikiniana\" \nPalaeohyphantes.\n\"Palaeohyphantes\" \nPalliduphantes.\n\"Palliduphantes\" Saaristo &amp; Tanasevitch, 2001\nPanamomops.\n\"Panamomops\" \nParacornicularia.\n\"Paracornicularia\" \nParacymboides.\n\"Paracymboides\" \nParaeboria.\n\"Paraeboria\" \nParafroneta.\n\"Parafroneta\" Blest, 1979\nParaglyphesis.\n\"Paraglyphesis\" \nParagongylidiellum.\n\"Paragongylidiellum\" \nParaletes.\n\"Paraletes\" \nParameioneta.\n\"Parameioneta\" Locket, 1982\nParanasoona.\n\"Paranasoona\" \nParapelecopsis.\n\"Parapelecopsis\" \nParasisis.\n\"Parasisis\" \nParatapinocyba.\n\"Paratapinocyba\" \nParatmeticus.\n\"Paratmeticus\" \nParawubanoides.\n\"Parawubanoides\" Eskov &amp; Marusik, 1992\nParhypomma.\n\"Parhypomma\" \nParo.\n\"Paro\" Berland, 1942\nPatagoneta.\n\"Patagoneta\" Millidge, 1985\nPecado.\n\"Pecado\" \nPelecopsidis.\n\"Pelecopsidis\" \nPelecopsis.\n\"Pelecopsis\" \nPeponocranium.\n\"Peponocranium\" \nPerlongipalpus.\n\"Perlongipalpus\" Eskov &amp; Marusik, 1991\nPerregrinus.\n\"Perregrinus\" \nPerro.\n\"Perro\" \nPhanetta.\n\"Phanetta\" \nPhlattothrata.\n\"Phlattothrata\" Crosby &amp; Bishop, 1933\nPhyllarachne.\n\"Phyllarachne\" \nPiesocalus.\n\"Piesocalus\" \nPiniphantes.\n\"Piniphantes\" Saaristo &amp; Tanasevitch, 1996\nPityohyphantes.\n\"Pityohyphantes\" Simon, 1929\nPlaesianillus.\n\"Plaesianillus\" \nPlectembolus.\n\"Plectembolus\" Millidge &amp; Russell-Smith, 1992\nPlesiophantes.\n\"Plesiophantes\" Heimer, 1981\nPlicatiductus.\n\"Plicatiductus\" Millidge &amp; Russell-Smith, 1992 \nPocadicnemis.\n\"Pocadicnemis\" \nPocobletus.\n\"Pocobletus\" Simon, 1894\nPoecilafroneta.\n\"Poecilafroneta\" Blest, 1979\nPoeciloneta.\n\"Poeciloneta\" Kulczynski, 1894\nPorrhomma.\n\"Porrhomma\" Simon, 1884\nPrimerigonina.\n\"Primerigonina\" \nPrinerigone.\n\"Prinerigone\" \nPriperia.\n\"Priperia\" Simon, 1904\nProcerocymbium.\n\"Procerocymbium\" \nProelauna.\n\"Proelauna\" Jocqu\u00e9, 1981\nProislandiana.\n\"Proislandiana\" \nPromynoglenes.\n\"Promynoglenes\" Blest, 1979\nPronasoona.\n\"Pronasoona\" \nProsoponoides.\n\"Prosoponoides\" \nProtoerigone.\n\"Protoerigone\" Blest, 1979\nPseudafroneta.\n\"Pseudafroneta\" Blest, 1979\nPseudocarorita.\n\"Pseudocarorita\" \nPseudocyba.\n\"Pseudocyba\" \nPseudohilaira.\n\"Pseudohilaira\" \nPseudomaro.\n\"Pseudomaro\" \nPseudomaso.\n\"Pseudomaso\" \nPseudomicrargus.\n\"Pseudomicrargus\" \nPseudomicrocentria.\n\"Pseudomicrocentria\" \nPseudoporrhomma.\n\"Pseudoporrhomma\" \nPseudotyphistes.\n\"Pseudotyphistes\" \nPseudowubana.\n\"Pseudowubana\" Eskov &amp; Marusik, 1992\nPsilocymbium.\n\"Psilocymbium\" "}
{"id": "1819994", "revid": "92723", "url": "https://it.wikipedia.org/wiki?curid=1819994", "title": "Lottizzazione (urbanistica)", "text": "In urbanistica e in diritto la lottizzazione \u00e8 la frammentazione di un terreno, e sua successiva o temporanea edificazione, che si effettua al fine di ricavarne porzioni individuali separate fra loro.\nIn pratica, da un terreno di sufficiente superficie, si ricavano parti minori, dette \"lotti\", che diverranno unit\u00e0 distinte, sotto il profilo sia giuridico (per quanto attiene alla propriet\u00e0) che amministrativo (richiedendo tipicamente l'operazione di frazionamento catastale).\nLa lottizzazione \u00e8 stata in passato strumento di speculazioni immobiliari, e per questo \u00e8 regolamentata da apposita normativa. Si pu\u00f2 effettuare esclusivamente secondo le procedure previste ed in osservanza delle prescrizioni degli strumenti urbanistici, in difetto si ha lottizzazione abusiva, sanzionata ad esempio per effetto della legge n.47 del 1985 (legge sul condono edilizio). La contravvenzione di lottizzazione abusiva, punisce questa pratica, che \u00e8 in genere finalizzata alla realizzazione di fabbricati in elusione di norme e vincoli che potrebbero limitarne i volumi, \u00e8 per questo contrastata dall'ordinamento, per il quale ha natura di reato permanente e progressivo nell'evento, che giunge a compimento solo con l'ultimazione delle costruzioni\nPer la corretta esecuzione della lottizzazione, si richiede la presentazione di un apposito piano di lottizzazione, che una volta approvato diviene esso stesso strumento urbanistico.\nLottizzazione abusiva.\nSi intende per lottizzazione abusiva il frazionamento di uno o pi\u00f9 lotti di terreno (lottizzazione urbanistica) effettuata in assenza o in difformit\u00e0 dalle normative ivi vigenti, in particolare le previsioni dei pertinenti strumenti urbanistici, comprendendosi fra questi ultimi anche l'eventuale piano di lottizzazione presentato per i terreni interessati.\nIn Italia si tratta di un reato contravvenzionale, come si deduce dal tipo di sanzioni previste nell'art. 44 d.p.r. 380 del 2001, il cui presupposto - con riferimento agli usi edificatori illegittimi - \u00e8 stato previsto in modo organico principalmente dalla legge n.47 del 1985 (legge sul condono edilizio) che all'art.18 c.I recita:\nLa scoperta di attivit\u00e0 edificatorie effetto della lottizzazione abusiva, da accertarsi a cura del giudice penale, ai sensi degli artt. 18 e 19 della citata legge determina la confisca e la successiva acquisizione di diritto e gratuita al patrimonio del comune nel cui territorio \u00e8 avvenuta la lottizzazione abusiva. Il contravventore \u00e8 passibile di ammenda o, se il fine della lottizzazione \u00e8 edificatorio, di arresto.\nSulla materia \u00e8 stato ratificato il principio di rigore legislativo anche da provvedimenti successivi, ad esempio il DPR 6 giugno 2001, n. 380, per il quale (art. 30) si configura lottizzazione abusiva di terreni a scopo edificatorio nella trasformazione materiale o negoziale \u00abin violazione delle prescrizioni degli strumenti urbanistici, vigenti o adottate\u00bb; ci\u00f2 ha consentito ad esempio di ravvisare questo genere di illecito anche per effetto di mera modificazione della destinazione d'uso, rispetto a quanto autorizzato, dei fabbricati eventualmente eretti nelle aree interessate.\nDa alcune massime della Suprema Corte di Cassazione, si rileva che il reato ha natura di reato permanente e progressivo nell'evento, che giunge a compimento solo con l'ultimazione delle costruzioni e che \u00e8 \"a consumazione alternativa, potendo realizzarsi sia per difetto di autorizzazione sia per il contrasto della stessa con le prescrizioni degli strumenti urbanistici, sussistendo in capo ai soggetti che partecipano al piano di lottizzazione l'obbligo di controllare la conformit\u00e0 dell'intera lottizzazione e/o delle singole opere alla normativa urbanistica ed alle previsioni di pianificazione, ed atteso che l'interesse protetto dalla legge 28 febbraio 1985 n. 47 non \u00e8 soltanto quello di assicurare il controllo preventivo da parte della pubblica amministrazione, ma altres\u00ec quello di garantire che lo sviluppo urbanistico si realizzi concretamente in aderenza all'assetto risultante dagli strumenti urbanistici\u00bb\"."}
{"id": "1819998", "revid": "16719105", "url": "https://it.wikipedia.org/wiki?curid=1819998", "title": "Stazione di Lanzara - Fimiani", "text": ""}
{"id": "1820000", "revid": "16722436", "url": "https://it.wikipedia.org/wiki?curid=1820000", "title": "Stazione di Lanzara", "text": ""}
{"id": "1820005", "revid": "228587", "url": "https://it.wikipedia.org/wiki?curid=1820005", "title": "Specie di Linyphiidae (R-Z)", "text": "Di seguito sono descritte tutte le specie della famiglia di ragni Linyphiidae, i cui generi sono compresi fra la lettera iniziale R e la Z, note al 30 dicembre 2007.\nRacata.\n\"Racata\" Millidge, 1995\nRhabdogyna.\n\"Rhabdogyna\" \nRingina.\n\"Ringina\" \nRussocampus.\n\"Russocampus\" \nRyojius.\n\"Ryojius\" Saito &amp; Ono, 2001\nSaaristoa.\n\"Saaristoa\" Millidge, 1978\nSachaliphantes.\n\"Sachaliphantes\" Saaristo &amp; Tanasevitch, 2004\nSaitonia.\n\"Saitonia\" \nSaloca.\n\"Saloca\" \nSatilatlas.\n\"Satilatlas\" \nSauron.\n\"Sauron\" \nSavignia.\n\"Savignia\" \nSavigniorrhipis.\n\"Savigniorrhipis\" \nScandichrestus.\n\"Scandichrestus\" \nSchistogyna.\n\"Schistogyna\" \nSciastes.\n\"Sciastes\" \nScirites.\n\"Scirites\" \nScironis.\n\"Scironis\" \nScolecura.\n\"Scolecura\" \nScolopembolus.\n\"Scolopembolus\" \nScotargus.\n\"Scotargus\" \nScotinotylus.\n\"Scotinotylus\" \nScylaceus.\n\"Scylaceus\" \nScyletria.\n\"Scyletria\" \nSelenyphantes.\n\"Selenyphantes\" Gertsch &amp; Davis, 1946\nSemljicola.\n\"Semljicola\" \nSengletus.\n\"Sengletus\" Tanasevitch, 2008\nShaanxinus.\n\"Shaanxinus\" \nShanus.\n\"Shanus\" \nSibirocyba.\n\"Sibirocyba\" \nSilometopoides.\n\"Silometopoides\" \nSilometopus.\n\"Silometopus\" \nSimplicistilus.\n\"Simplicistilus\" \nSinolinyphia.\n\"Sinolinyphia\" Wunderlich &amp; Li, 1995\nSintula.\n\"Sintula\" \nSisicottus.\n\"Sisicottus\" \nSisicus.\n\"Sisicus\" \nSisis.\n\"Sisis\" \nSisyrbe.\n\"Sisyrbe\" \nSitalcas.\n\"Sitalcas\" \nSmermisia.\n\"Smermisia\" \nSmodix.\n\"Smodix\" \nSolenysa.\n\"Solenysa\" Simon, 1894\nSoucron.\n\"Soucron\" \nSouessa.\n\"Souessa\" \nSouessoula.\n\"Souessoula\" \nSougambus.\n\"Sougambus\" \nSouidas.\n\"Souidas\" \nSoulgas.\n\"Soulgas\" \nSpanioplanus.\n\"Spanioplanus\" \nSphecozone.\n\"Sphecozone\" \nSpiralophantes.\n\"Spiralophantes\" Tanasevitch &amp; Saaristo, 2006\nSpirembolus.\n\"Spirembolus\" \nStemonyphantes.\n\"Stemonyphantes\" Menge, 1866\nSthelota.\n\"Sthelota\" Simon, 1894\nStictonanus.\n\"Stictonanus\" Millidge 1991\nStrandella.\n\"Strandella\" \nStrongyliceps.\n\"Strongyliceps\" \nStyloctetor.\n\"Styloctetor\" \nSubbekasha.\n\"Subbekasha\" \nSyedra.\n\"Syedra\" Simon, 1884\nSymmigma.\n\"Symmigma\" \nTachygyna.\n\"Tachygyna\" \nTaibainus.\n\"Taibainus\" \nTaibaishanus.\n\"Taibaishanus\" \nTallusia.\n\"Tallusia\" Lehtinen &amp; Saaristo, 1972\nTanasevitchia.\n\"Tanasevitchia\" \nTapinocyba.\n\"Tapinocyba\" \nTapinocyboides.\n\"Tapinocyboides\" \nTapinopa.\n\"Tapinopa\" Westring, 1851\nTapinotorquis.\n\"Tapinotorquis\" \nTaranucnus.\n\"Taranucnus\" Simon, 1884\nTarsiphantes.\n\"Tarsiphantes\" \nTchatkalophantes.\n\"Tchatkalophantes\" Tanasevitch, 2011\nTennesseellum.\n\"Tennesseellum\" Petrunkevitch, 1925\nTenuiphantes.\n\"Tenuiphantes\" Saaristo &amp; Tanasevitch, 1996\nTernatus.\n\"Ternatus\" Sun, Li &amp; Tu, 2012\nTessamoro.\n\"Tessamoro\" \nThainetes.\n\"Thainetes\" Millidge, 1995\nThaiphantes.\n\"Thaiphantes\" \nThaleria.\n\"Thaleria\" \nThapsagus.\n\"Thapsagus\" \nThaumatoncus.\n\"Thaumatoncus\" \nTheoa.\n\"Theoa\" Saaristo, 1995\nTheonina.\n\"Theonina\" Simon, 1929\nThyreobaeus.\n\"Thyreobaeus\" \nThyreosthenius.\n\"Thyreosthenius\" \nTibiaster.\n\"Tibiaster\" \nTibioploides.\n\"Tibioploides\" \nTibioplus.\n\"Tibioplus\" \nTiso.\n\"Tiso\" \nTmeticides.\n\"Tmeticides\" Strand, 1907\nTmeticodes.\n\"Tmeticodes\" \nTmeticus.\n\"Tmeticus\" \nTojinium.\n\"Tojinium\" \nToltecaria.\n\"Toltecaria\" \nTomohyphantes.\n\"Tomohyphantes\" Millidge, 1995\nToschia.\n\"Toschia\" \nTotua.\n\"Totua\" Keyserling, 1891\nTrachyneta.\n\"Trachyneta\" Holm, 1968\nTraematosisis.\n\"Traematosisis\" \nTrematocephalus.\n\"Trematocephalus\" \nTrichobactrus.\n\"Trichobactrus\" \nTrichoncoides.\n\"Trichoncoides\" \nTrichoncus.\n\"Trichoncus\" \nTrichoncyboides.\n\"Trichoncyboides\" \nTrichopterna.\n\"Trichopterna\" \nTrichopternoides.\n\"Trichopternoides\" \nTriplogyna.\n\"Triplogyna\" \nTroglohyphantes.\n\"Troglohyphantes\" Joseph, 1881\nTroxochrota.\n\"Troxochrota\" \nTroxochrus.\n\"Troxochrus\" \nTubercithorax.\n\"Tubercithorax\" \nTunagyna.\n\"Tunagyna\" \nTurbinellina.\n\"Turbinellina\" \nTurinyphia.\n\"Turinyphia\" van Helsdingen, 1982\nTusukuru.\n\"Tusukuru\" \nTutaibo.\n\"Tutaibo\" \nTybaertiella.\n\"Tybaertiella\" \nTyphistes.\n\"Typhistes\" \nTyphlonyphia.\n\"Typhlonyphia\" Kratochv\u00edl, 1936\nTyphochrestinus.\n\"Typhochrestinus\" \nTyphochrestoides.\n\"Typhochrestoides\" \nTyphochrestus.\n\"Typhochrestus\" \nUahuka.\n\"Uahuka\" Berland, 1935\nUapou.\n\"Uapou\" Berland, 1935\nUlugurella.\n\"Ulugurella\" Jocqu\u00e9 &amp; Scharff, 1986\nUmmeliata.\n\"Ummeliata\" \nUralophantes.\n\"Uralophantes\" Esyunin, 1992\nUssurigone.\n\"Ussurigone\" \nUusitaloia.\n\"Uusitaloia\" \nVagiphantes.\n\"Vagiphantes\" Saaristo &amp; Tanasevitch, 2004\nVenia.\n\"Venia\" \nVermontia.\n\"Vermontia\" \nVesicapalpus.\n\"Vesicapalpus\" Millidge, 1991\nViktorium.\n\"Viktorium\" \nWabasso.\n\"Wabasso\" \nWalckenaeria.\n\"Walckenaeria\" \nWalckenaerianus.\n\"Walckenaerianus\" \nWiehlea.\n\"Wiehlea\" \nWiehlenarius.\n\"Wiehlenarius\" \nWubana.\n\"Wubana\" \nWubanoides.\n\"Wubanoides\" Eskov, 1986\nYakutopus.\n\"Yakutopus\" \nZerogone.\n\"Zerogone\" \nZornella.\n\"Zornella\" \nZygottus.\n\"Zygottus\" "}
{"id": "1820010", "revid": "1160255", "url": "https://it.wikipedia.org/wiki?curid=1820010", "title": "Rui Jorge", "text": "Carriera.\nCalciatore.\nClub.\nDopo aver completato la trafila delle giovanili del , arriva in prima squadra nella stagione 1990-1991, nella quale colleziona sei presenze. L'anno successivo va in prestito al , dal 1992 al 1998, ritornato al , colleziona 97 presenze e 2 reti nella squadra della capitale, aggiudicandosi cinque scudetti ma del quale non diventer\u00e0 mai titolare fisso. Lo diventer\u00e0 allo dove giocher\u00e0 per sette stagioni per un totale di 199 partite e 6 reti vincendo due titoli nazionali. Nel 2005 si trasferisce al dove milita per una sola stagione prima di abbandonare il calcio.\nNazionale.\nHa fatto parte della nazionale Under-21 al Campionato europeo di calcio Under-21 1994, dove il Portogallo fu sconfitto in finale dall'Italia (1-2), e ha preso parte della selezione oilmpica Olimpiadi del 1996. In nazionale maggiore ha esordito il 20 aprile 1994 in un'amichevole a reti inviolate contro la Norvegia. Ha fatto parte delle spedizioni portoghesi ad Euro 2000, ai Mondiali 2002 ed Euro 2004 dove ha conquistato il secondo posto, sconfitto solo in finale dalla Grecia. Nello stesso anno ha dato l'addio alla Nazionale dopo 45 partite e una rete.\nAllenatore.\nIl 12 maggio 2009, a 2 giornate dal termine del campionato 2008-2009 viene nominato allenatore del . Nel 2010 diventa allenatore della Nazionale Under-21 di calcio del Portogallo.\nNazionale italiana Under-21.\n\"Statistiche aggiornate al 19 giugno 2019\"."}
{"id": "1820014", "revid": "122211704", "url": "https://it.wikipedia.org/wiki?curid=1820014", "title": "Santa Barbara (soap opera)", "text": "Santa Barbara \u00e8 stata una soap opera statunitense andata in onda dal 1984 al 1993 sul canale NBC. La soap ha debuttato in Italia il 3 aprile 1989 su Rai 1, per essere poi trasmessa su Rai 2 dal 1991, nell'orario del primo pomeriggio, subito dopo \"Quando si ama\" per poi concludere la sua naturale programmazione al mattino.\nLa serie, creata da Bridget e Jerome Dobson, ambientata nella cittadina californiana da cui prende il nome, racconta le vicende di due potenti e ricche famiglie, i Capwell e i Lockridge, rivali da sempre.\nLe storie erano incentrate su intrighi e amori, che inevitabilmente coinvolgevano i membri delle famiglie. La coppia storica della soap \u00e8 stata quella composta da Eden Capwell e Cruz Castillo, interpretati da Marcy Walker e da A Martinez, la cui storia d'amore interrazziale (lui era di origine messicana) \u00e8 stata catalizzatrice di gran parte della programmazione.\nCuriosamente negli Stati Uniti non ha mai raggiunto alti indici di ascolto, mentre in Europa (in particolare in Italia, Francia, Spagna, Germania e Scandinavia) ha registrato una popolarit\u00e0 inaspettata.\nMolti critici di settore la definiscono la soap opera pi\u00f9 intelligente tra quelle statunitensi, grazie alla forte dose di humor che le permise di sorridere di s\u00e9 stessa e del prodotto soap opera in generale.\nIn soli 9 anni di vita vinse oltre 20 premi Emmy di cui tre consecutivi come miglior serie drammatica del day-time (dal 1988 al 1990).\nLa soap ebbe estimatori anche di un certo rilievo: nel 1985 quando Louise Sorel (interprete di Augusta Lockridge) divenne momentaneamente cieca, essendo stata coinvolta nell'esplosione di una galleria sotterranea, il presidente statunitense Ronald Reagan e sua moglie Nancy, estimatori della serie, inviarono all'attrice un telegramma con gli auguri di pronta guarigione.\nLa soap \u00e8 stata anche un trampolino di lancio per numerosi attori divenuti in seguito celebri, prima fra tutti Robin Wright (che ha interpretato il ruolo di Kelly Capwell dal 1984 al 1988, divenendo in seguito una star hollywoodiana); inoltre nella serie \u00e8 apparso un allora sconosciuto Leonardo DiCaprio, in un ruolo minore.\nNella soap hanno recitato per un breve periodo anche due attori italiani: Enrico Mutti e Manuela Metri, vincitori di un concorso indetto dalla produttrice New World Productions e Rai Due, il cui scopo era trovare nuovi volti per la serie per alcuni episodi ambientati in Italia (in cui la soap aveva molto successo), ma in seguito alla decisione di chiudere la soap la trasferta venne annullata e i personaggi interpretati dai due attori italiani furono trasferiti direttamente negli Stati Uniti per girare gli ultimi episodi."}
{"id": "1820018", "revid": "16719009", "url": "https://it.wikipedia.org/wiki?curid=1820018", "title": "Stazione di Castel San Giorgio - Roccapiemonte", "text": ""}
{"id": "1820023", "revid": "710869", "url": "https://it.wikipedia.org/wiki?curid=1820023", "title": "Piero Malvestiti", "text": "Biografia.\nTrasferitosi in Lombardia con la famiglia, si diplom\u00f2 ragioniere in un collegio religioso. Combatt\u00e9 in qualit\u00e0 di ufficiale nella prima guerra mondiale, guadagnandosi una Croce al Merito. Dopo la fine del conflitto entr\u00f2 alla Banca Popolare di Milano. Parallelamente inizi\u00f2 il suo impegno nell'Arcidiocesi di Milano, specialmente nell'assistenza agli operai e ai reduci. Fond\u00f2 la \u00abLega lombarda reduci di guerra\u00bb.\nCarriera politica.\nSi oppose al regime fascista fin dalle sue origini. Contest\u00f2 l'idea dello Stato etico e la concezione corporativa propria dell'ideologia fascista. Membro dell'Azione Cattolica, nel 1928 fond\u00f2, insieme con Gioacchino Malavasi e Armando Rodolfi, il movimento politico \u00abAzione guelfa\u00bb, principale gruppo di opposizione cattolica al fascismo. Nel 1933 il movimento fu scoperto dalla polizia politica. Il Malvestiti fu arrestato (20 marzo 1933) e condannato (30 gennaio 1934) a 5 anni di prigione. In seguito fu scarcerato per le cattive condizioni di salute, ma gli fu proibito di svolgere attivit\u00e0 politica fino alla fine della condanna.\nEbbe difficolt\u00e0 anche a trovare un lavoro stabile, ma riusc\u00ec a riallacciare i rapporti politici con l'Azione guelfa. Nell'estate 1942, quando divenne chiaro che il fascismo avrebbe portato il Paese alla catastrofe, si diede vita al nuovo partito dei cattolici. Malvestiti fu uno dei protagonisti della sua nascita. In agosto incontr\u00f2 segretamente Alcide De Gasperi a Borgo Valsugana. In settembre, esponenti sia dei guelfi (Malvestiti, Achille Grandi, Edoardo Clerici, Enrico Falck) che degli ex popolari posero le basi per la fondazione della Democrazia Cristiana. Espressione dell'elaborazione sociale e politica del movimento neo-guelfo fu il cosiddetto \u00abProgramma di Milano \u00bb, piattaforma programmatica di 12 punti. Approvato dal gruppo di De Gasperi (che aveva accettato anche la denominazione del nuovo partito), il programma fu affisso ai muri di Milano all'indomani della caduta di Mussolini (25 luglio 1943). Il Malvestiti e gli altri estensori lo indirizzarono \u00abagli italiani degni della libert\u00e0\u00bb, e invitarono tutti i cattolici \u00aba unirsi sotto le bandiere del partito democratico cristiano\u00bb.\nDopo l'armistizio dell'8 settembre 1943, il Malvestiti prese parte alla Resistenza come membro dell'ala cosiddetta \"neo-guelfa\" (federalista e autonomista) della DC e di essa rappresentante al CLN Alta Italia. Fra il settembre e l'ottobre del 1944 affianc\u00f2, in qualit\u00e0 di consigliere finanziario, la Giunta provvisoria di Governo della Repubblica partigiana della val d'Ossola. Dopo la sua caduta ripar\u00f2 in Svizzera, dalla quale fece ritorno come membro del CLNAI.\nA liberazione avvenuta, il Malvestiti s'impegn\u00f2 totalmente nella DC, entrando a far parte del Consiglio Nazionale e partecipando al primo congresso del partito, nell'aprile del 1946 a Roma. Fu eletto deputato all'Assemblea Costituente. Quindi venne eletto, sempre a Montecitorio, per la I e per la II Legislatura.\nIl Malvestiti si dimise per\u00f2 dalla carica di deputato in anticipo, poich\u00e9 fu nominato vicepresidente della CEE: in questo modo, divenne il primo commissario dell'Unione Europea italiano. Sempre in ambito europeo, fu nominato, nel 1959, presidente della Comunit\u00e0 europea del carbone e dell'acciaio, carica che tenne fino al 1963.\nMor\u00ec nel 1964 a Milano, e proprio il comune del capoluogo lombardo gli ha dedicato una via."}
{"id": "1820025", "revid": "290948", "url": "https://it.wikipedia.org/wiki?curid=1820025", "title": "Arctocebus aureus", "text": "Il maki ursino dorato o potto dorato (\"Arctocebus aureus\") \u00e8 un primate strepsirrino della famiglia dei lorisidi e della sottofamiglia dei perodicticini.\nDistribuzione.\nLo si trova in Camerun, Guinea Equatoriale (parte continentale), Congo e Gabon. Vive nella foresta pluviale, preferendo le zone dove grossi alberi caduti creano sprazzi di luce ricchi d'insetti; non esita tuttavia a spingersi nelle piantagioni e nelle fattorie.\nDescrizione.\nDimensioni.\nMisura circa 35\u00a0cm di lunghezza, per un peso che supera di poco i 450 g.\nAspetto.\nSomiglia molto al congenere \"A. calabarensis\", dal quale si differenzia principalmente per il suo colore pi\u00f9 chiaro (sfondo rossiccio con zona dorsale gialla, da qui il nome della specie) e per l'assenza di una membrana nittitante all'occhio.\nComportamento.\nSi tratta di animali notturni ed arborei, che si muovono prevalentemente fra i 5 ed i 15 metri d'altezza. Si nutrono per la stragrande maggioranza di insetti (in particolar modo bruchi, che la maggior parte degli altri insettivori ignora), che catturano avvicinandosi lentamente e di soppiatto, per poi ghermirli con un movimento inaspettatamente veloce. Prima di nutrirsi, l'animale passa le mani attorno alla preda, nell'intento di ripulirla da eventuali peli indigesti o irritanti."}
{"id": "1820026", "revid": "122315", "url": "https://it.wikipedia.org/wiki?curid=1820026", "title": "Perodicticini", "text": ""}
{"id": "1820031", "revid": "110157", "url": "https://it.wikipedia.org/wiki?curid=1820031", "title": "Stagno di Peschiera", "text": "Lo Stagno di Peschiera \u00e8 un lago di origine glaciale nell'estremo settore nord della provincia di Como.\nLo specchio d'acqua trova a 586 m s.l.m. ed ha una superficie di 2500\u00a0m2.Localizzato nel comune di Sorico, \u00e8 disposto al termine della strada che si dirama per la montagna poco prima dell'abitato di Albonico. Lo specchio d'acqua rappresenta un'area di notevole interesse dal punto di vista geo-naturalistico nel contesto alpino lombardo.\nOrigine.\nLa sua origine va ricercata nell'orogenesi alpina quando un'ottantina di milioni di anni fa lo scontro tra la zolla europea e africana diedero origine alle Alpi. La collisione tra le due placche avvenne lungo una precisa linea ancora oggi visibile al suolo: la cosiddetta Linea Insubrica. Lungo questa \"cicatrice\" che nasce nei Balcani e corre per tutta la lunghezza delle Alpi per terminare in prossimit\u00e0 della Francia, si riconoscono rocce deformate dall'enorme spinta tettonica, antiche faglie ed avvallamenti a mo' di canyon. \u00c8 proprio in uno di questi avvallamenti che ha sede lo stagno di Peschiera. Inoltre \u00e8 curioso ricordare per chi visita lo stagno che la riva dello specchi d'acqua nord \u00e8 sulla placca Europea mentre la sponda sud \u00e8 su quella Africana.\nFlora e fauna.\nLe sponde dello stagno sono ricche di piccoli mammiferi e di rettili e non di rado nello stagno \u00e8 possibile avvistare diverse specie di uccelli acquatici. Sulle sponde e sugli isolotti interni al laghetto crescono canneti e tife. D'inverno lo stagno ghiaccia completamente in superficie."}
{"id": "1820032", "revid": "547034", "url": "https://it.wikipedia.org/wiki?curid=1820032", "title": "Monte Nuda", "text": "Il Monte Nuda \u00e8 un rilievo dell'Appennino Modenese, alto 1775 m s.l.m., situato nel comune di Pievepelago. \nIl nome.\nIl monte Nuda \u00e8 cos\u00ec denominato perch\u00e9 la sua vetta \u00e8 completamente spoglia di vegetazione, lasciando spazio ad un ampio prato nonostante l'altezza non elevata, che permetterebbe la crescita di aghifoglie.\nMorfologia.\nIl Monte Nuda \u00e8 una propaggine dell'Appennino tosco emiliano staccata dal crinale. A Est si estende la Valle delle Tagliole con i suoi piccoli borgi di Tagliole, Ca' di Gallo, Rotari e Ronchi. Da questa parte si presenta come un massiccio montuoso dai versanti ripidi ma dalla cima abbastanza pianeggiante. Dalla parte di Sant'Annapelago la \"Costa della Nuda\" scende con pendenza costante con un dislivelo di quasi quattrocento metri. \nLe tre cime principali sono:\nLa cima.\nSulla sommit\u00e0 del massiccio la visuale a 360\u00b0 consente di vedere i monti Cimone, Giovo, Alpe tre potenze, Tignoso, Albano e Modino, il Passo dell'Abetone, i laghi Santo e Baccio e i centri abitati delle Tagliole, Roccapelago, Sant'Annapelago, oltre alla sede comunale di Pievepelago\nCome raggiungere la cima.\nLa sommit\u00e0 del monte Nuda \u00e8 raggiungibile attraverso i segnavia 533 e 539 da \"Fatalcina\" (Tagliole -4\u00a0km, tempo di percorrenza circa 2 ore-); oppure con i sentieri 529 e 539 dal Lago Santo (4,5\u00a0km, tempo di percorrenza 1 ora e mezzo). \u00c8 importante riporre molta attenzione nell'ultimo tratto della pista (coincidente con entrambi gli itinerari) essendo valutato come sentiero per esperti.\nMonti omonimi.\nNell'Appennino tosco-emiliano vi sono altre tre montagne chiamate Nuda: una si trova nel gruppo del Corno alle Scale, nella Valle del Torrente Dardagna; una nei pressi del Lago del Cerreto; l'ultima \u00e8 vicina al Passo di Giovarello."}
{"id": "1820039", "revid": "308552", "url": "https://it.wikipedia.org/wiki?curid=1820039", "title": "Penisola superiore", "text": "La penisola superiore, conosciuta anche come Michigan superiore o, meno comunemente, Sopra il ponte, \u00e8 il territorio settentrionale che compone il Michigan. Confina a nord con il Lago Superiore, a est con il fiume Saint Mary, a sud con il lago Michigan e con il lago Huron e ad ovest con lo Stato del Wisconsin.\nDescrizione.\nQuesta penisola copre un terzo del territorio totale del Michigan ma, a causa del territorio sfavorevole all'insediamento umano, solo il tre percento della popolazione dello Stato vive qui. I residenti sono comunemente chiamati \"Yoopers\" (derivato da \"U.P.-ers\", \"U.P.\" sta per \"Upper Peninsula\", ossia Penisola superiore) e hanno una forte identit\u00e0 regionale. In questo territorio sono situate le uniche contee degli Stati Uniti d'America dove c'\u00e8 una forte minoranza di residenti finlandesi.\nLe citt\u00e0 pi\u00f9 popolate della penisola sono Marquette, Escanaba, Sault Ste. Marie, Menominee e Iron Mountain. La formazione morfologica del terreno e il clima non sono adatti all'agricoltura, quindi la risorsa economica pi\u00f9 diffusa nel territorio \u00e8 il lavoro in miniera. Molte miniere sono state per\u00f2 chiuse in un'epoca chiamata \"et\u00e0 dell'oro\" che comprende gli anni dal 1890 al 1920 e gran parte del territorio resta tutt'oggi ricoperto da foreste. La maggiore industria \u00e8 quella del legno.\nGeografia.\nAspetti geografici generali.\nLa penisola copre 42.610 chilometri quadrati, ossia quasi un terzo del territorio totale dello Stato del Michigan. La massima distanza da ovest a est che si pu\u00f2 percorrere sulla terraferma \u00e8 di 515 chilometri e quella da nord a sud \u00e8 di circa 200 chilometri. La penisola confina a nord con il lago Superiore, a est col fiume Saint Mary, a sud con il lago Michigan e con il lago Huron e a ovest con lo Stato del Wisconsin e, includendo il territorio acquatico, anche con lo Stato del Minnesota. Questa penisola possiede almeno 2.700 chilometri di costa ininterrotta con i Grandi Laghi. I laghi interni sono pi\u00f9 di 4.300, il pi\u00f9 grande dei quali \u00e8 il Lago Gogebic.\nLa regione del Michigan superiore \u00e8 divisa in una parte paludosa e ampia a est, parte della Piana dei Grandi Laghi, e di una zona pi\u00f9 sfruttata e favorevole alla vita dell'uomo a ovest, chiamata Superior Upland, parte dello scudo canadese. Il blocco di terreno che compone la parte occidentale della penisola \u00e8 il risultato di eruzioni vulcaniche ed \u00e8 stimato che risalgono a pi\u00f9 di 3,5 miliardi di anni fa e che contengono i giacimenti d'oro. Una notevole parte di questo tipo di terreno, molto solido, \u00e8 ben visibile anche a cielo aperto. Il monte Arvon, il punto pi\u00f9 alto del Michigan, \u00e8 situato in questa regione. Gli altipiani sono solo il rimanente degli antichi picchi, ormai erosi dai vari agenti atmosferici, come le glaciazioni, la pioggia o il vento.\nLa penisola di Keweenaw \u00e8 la parte pi\u00f9 settentrionale della penisola e si lancia nel lago Superiore. Essa \u00e8 stata il teatro del primo boom delle miniere di rame negli Stati Uniti d'America ed \u00e8 parte della contea di Copper. L'isola Copper \u00e8 situata ancora pi\u00f9 a nord della penisola ed \u00e8, comprendendo i territori non attaccati alla terraferma, la zona pi\u00f9 settentrionale del Michigan.\nCirca un terzo della penisola superiore \u00e8 ricoperto da foreste e paludi, che hanno formato aree protette, come la Foresta Nazionale di Ottawa e la Foresta Nazionale di Hiawatha. Sebbene il territorio sia stato bonificato nei primi anni del XX secolo, la maggior parte delle zone prive di alberi \u00e8 stata riportata al suo stato primitivo grazie al progetto di rinserimento della vegetazione avvenuto negli anni settanta.\nClima.\nLa penisola superiore gode di un clima continentale umido (\"Dfb\" nel sistema di classificazione dei climi di K\u00f6ppen) e i Grandi Laghi hanno un forte impatto su questo fenomeno. Gli inverni sono lunghi, freddi e nevosi nella maggior parte della penisola e, a causa della latitudine piuttosto settentrionale, le ore di luce medie giornaliere scendono a otto tra l'alba e il tramonto in questa stagione. Il lago Superiore \u00e8 quello che influenza di pi\u00f9 il clima dell'area, specialmente le regioni settentrionali ed occidentali. Molte aree sono soggette anche a raggiungere i 250 centimetri di neve, soprattutto nella penisola Keweenaw e nelle contee di Baraga, di Marquette e di Alger, dove il lago Superiore contribuisce notevolmente a provocare il fenomeno della neve. La neve pu\u00f2 anche raggiungere i 760 centimetri in quest'area. La penisola Keweenaw registra il pi\u00f9 grande numero di valanghe che in qualunque altro posto negli Stati Uniti continentali ove sono assenti alte montagne.\nA causa delle forti tempeste che si registrano sul lago Superiore, si pu\u00f2 dire che la massiccia caduta di neve sulla penisola Keweenaw raggiunge quasi a stento quella delle Montagne Rocciose. Nella citt\u00e0 di L'Anse si registrano 600 centimetri di neve all'anno in media. L'effetto del lago sulla neve provoca un suo rivestimento da una lastra di ghiaccio e, negli ultimi giorni nei quali si registra questo fenomeno, si pu\u00f2 verificare una produzione di tuoni.\nL'area lungo il confine con il Wisconsin gode invece di un clima continentale poich\u00e9 i fenomeni atmosferici qui svolti non sono influenzati dai laghi. Le estati sono tiepide e gl'inverni freddi, molto rigidi durante la notte. Le localit\u00e0 situate su fiumi o su laghi interni sono per\u00f2 leggermente influenzate dal lago Superiore. In estate si possono raggiungere, come minimo limite, i 5 gradi centigradi nei territori dell'entroterra e l'effetto opposto si pu\u00f2 avere in inverno. L'area della penisola superiore, a nord della Green Bay e a ovest da Menominee e da Escanaba e le altre aree del fiume Iron non presentano grandi fenomeni atmosferici e le precipitazioni sono pi\u00f9 scarse; questa zona \u00e8 conosciuta \"the banana belt\".\nFlora e fauna.\nLa penisola superiore ospita una grande variet\u00e0 di specie animali e vegetali. Pi\u00f9 di un terzo della penisola superiore \u00e8 ricoperto da boschi, foreste e paludi, che ospitano, perlopi\u00f9, pini.\nTra i mammiferi che si possono trovare sulla penisola prevalgono soricidi, talpe, topi, cervi dalla coda bianca, alci, orsi neri americani, volpi rosse, volpi grigie, lontre del fiume americane, martore, martore di pennant, lupi grigi, coyote, lepri americane, conigli dalla coda di cotone, scoiattoli, scoiattoli striati, opossum, procioni e pipistrelli.\nLa grande variet\u00e0 di uccelli include falchi, falchi pescatori, gabbiani, colibr\u00ec, cince, pettirossi americani, picchi e aquile di mare testabianca. In termini di rettili e anfibi, la penisola superiore varie specie di serpenti e di tartarughe, oltre che salamandre, rane e rospi.\nLaghi e fiumi ospitano grandi variet\u00e0 di pesci come lucci, trote e salmoni. Sulla penisola superiore vivono anche crostacei e gasteropodi come vongole, lumache acquatiche e aragoste.\nFuso orario.\nCome nell'intera penisola inferiore del Michigan, la maggior parte della penisola superiore segue il fuso orario orientale. Comunque, le quattro contee che confinano con il Wisconsin si trovano nel fuso orario centrale.\nNel 1967, quando l'Atto dell'Uniformazione del Tempo fu messo in atto, la penisola superiore era interamente compresa nel fuso orario centrale, senza essere spezzata in due come lo \u00e8 attualmente. Nel 1973 la maggior parte della penisola fu spostata al fuso orario orientale. Solo le contee di Gogebic, Iron, Dickinson e Menominee rimasero nel fuso orario centrale.\nStoria.\nI primi abitanti della penisola superiore furono trib\u00f9 che parlavano lingue algoquoniane. Essi arrivarono in questo territorio circa nell'800 a.C. e la loro sopravvivenza era dovuta alla pesca. Le prime trib\u00f9 ad abitare la zona furono i Menominee, i Nocquete i Mishinimaki. Etienne Brul\u00e9, proveniente dalla Francia, fu probabilmente il primo europeo a visitare la penisola, arrivandoci attraversando il fiume Saint Mary attorno al 1620 in cerca di un'alternativa strada verso l'estremo oriente.\nI coloni francesi reclamarono il possesso della penisola attorno all'inizio del XVIII secolo, stabilendo missioni e sindacati e fondando le citt\u00e0 di Sault Ste. Marie e di St. Ignace. Verso la fine della Guerra franco-indiana, nel 1763, il territorio fu ceduto alla Gran Bretagna.\nLe trib\u00f9 indiane, alleate coi francesi, furono insoddisfatte della legislatura inglese, la quale stabil\u00ec nuove politiche territoriali. Mentre i francesi stabilivano alleanza con gli indiani, l'avvicinamento anche da parte degli inglesi, una volta finita quella guerra, fu essenziale per portare loro le precedenti scoperte europee e, ovviamente, per conquistare nuove terre. La conseguenza della Ribellione di Pontiac incluse la cattura della Fortezza Michilimackinac, nei pressi dell'attuale citt\u00e0 di Mackinaw City, il centro urbano che funse da notevole porto per i coloni britannici nella regione di Michilimackinac.\nSebbene la penisola superiore venne reclamata come parte degli Stati Uniti d'America nel 1783 attraverso il Trattato di Parigi, i britannici non ebbero il controllo della zona fino 1797, quando fu firmato il Trattato di Londra. Come territorio americano, la penisola superiore fu sempre governata da un sindacato. John Jacob Astor fond\u00f2 la American Fur Company, un'industria che produceva pellicce, sull'isola Mackinac nel 1808. La compagnia per\u00f2 inizi\u00f2 a declinare verso l'anno 1830.\nQuando il Territorio del Michigan fu stabilito nel 1805, esso includeva soltanto l'intera penisola inferiore e solo una piccola parte orientale della penisola superiore. Nel 1819 il territorio fu allargato unendovi il resto della penisola, tutto l'attuale territorio dello Stato del Wisconsin e parte del Minnesota (che prima faceva parte dell'Indiana e dell'Illinois). Ma quando il Michigan si preparava per l'ingresso agli Stati Uniti verso il 1830, i confini ritornarono quelli originali, escludendone per\u00f2 l'intera penisola superiore. Intanto il territorio entr\u00f2 in una disputa con l'Ohio in un conflitto chiamato Guerra di Toledo, dalla citt\u00e0 di Toledo, da cui prende il nome. Gli abitanti del Michigan approvarono una costituzione nel maggio 1835 ed elessero i loro ufficiali nell'autunno dello stesso anni. Sebbene il Governo dello Stato non avesse rappresentanti al Congresso degli Stati Uniti, il Governo territoriale cess\u00f2 effettivamente di esistere. Una convenzione costituzionale legislativa rifiut\u00f2 il compromesso di prendere i tre quarti della penisola superiore in cambio di cedere all'Ohio la Striscia di Toledo, un piccolo territorio che da circa un anno i due Stati si contendevano. In una seconda convenzione, voluta dal Governatore Stevens Mason, supportata soprattutto dai votanti di Mason, il Michigan finalmente accett\u00f2 le condizioni stabilite dal Governo degli Stati Uniti nel dicembre 1836.\nNel gennaio 1837 il Congresso degli Stati Uniti incluse il Michigan all'unione come ventiseiesimo Stato. A quel tempo il Michigan era considerata la regione perdente degli Stati Uniti d'America perch\u00e9 la penisola superiore era ritenuta una terra senza valore in confronto alla Striscia di Toledo: la penisola era infatti una regione sterile sul lago Superiore destinata a rimanere un luogo selvaggio e senza risorse da sfruttare per l'uomo.\nQueste opinioni furono cambiate non appena furono scoperti giacimenti minerari nel terreno della penisola di rame e ferro verso il 1840. Nonostante non siano state in un primo tempo molto redditizie, le miniere della penisola superiore producevano pi\u00f9 materiale della corsa all'oro californiana, specialmente dopo l'apertura della Soo Locks nel 1855 e dell'ampliamento di Marquette nel 1859. La penisola superiore arriv\u00f2 a produrre pi\u00f9 del 90% del rame in tutta l'America nel 1860. Fu inoltre il maggiore produttore di ferro nel 1890, ma nel 1920 l'attivit\u00e0 nella miniera inizi\u00f2 il declino. L'ultima miniera di rame fu chiusa nel 1995, per\u00f2 la maggior parte delle miniere fu chiusa alcuni decenni prima. Alcune miniere di ferro sono tuttavia ancora attive nei pressi della citt\u00e0 di Marquette.\nMigliaia di americani e di immigrati si trasferirono in quest'area durante il boom delle miniere, costringendo il Governo territoriale a costruire la Fortezza Wilkins nei pressi di Copper Harbor per continuare a lavorare nelle miniere. I primi immigrati venivano dalla Cornovaglia, in Inghilterra, e avevano secoli di esperienza nel lavoro nelle miniere, seguiti dagli irlandesi, dai tedeschi e dai francesi del Canada. Gli immigrati finlandesi si stabilirono sulla penisola nel 1890. Nel primo decennio del XX secolo il 75% della popolazione totale era di origine straniera."}
{"id": "1820045", "revid": "113757", "url": "https://it.wikipedia.org/wiki?curid=1820045", "title": "Regione del Confine", "text": ""}
{"id": "1820054", "revid": "174925", "url": "https://it.wikipedia.org/wiki?curid=1820054", "title": "Riserve indiane", "text": ""}
{"id": "1820058", "revid": "599013", "url": "https://it.wikipedia.org/wiki?curid=1820058", "title": "Sheena", "text": ""}
{"id": "1820059", "revid": "24823", "url": "https://it.wikipedia.org/wiki?curid=1820059", "title": "La figlia di Jorio", "text": ""}
{"id": "1820062", "revid": "594414", "url": "https://it.wikipedia.org/wiki?curid=1820062", "title": "Lottizzazione abusiva", "text": ""}
{"id": "1820067", "revid": "287204", "url": "https://it.wikipedia.org/wiki?curid=1820067", "title": "Jack MacGowran", "text": "Biografia.\nInizi\u00f2 la carriera artistica come interprete teatrale, lavorando presso l'Abbey Theatre di Dublino e comparendo in numerosi lavori del drammaturgo Samuel Beckett.\nLa sua carriera cinematografica inizi\u00f2 in patria con il film \"No Resting Place\" (1951), e negli anni successivi interpret\u00f2 diverse pellicole di ambientazione irlandese, come \"Un uomo tranquillo\" (1952) e \"Storie irlandesi\" (1957), entrambe di John Ford, \"The Gentle Gunman\" (1952) di Basil Dearden, e \"Darby O'Gill e il re dei folletti\" (1959) di Robert Stevenson. \nNel 1966 fece parte del cast del film \"Cul-de-sac\", un thriller psicologico diretto da Roman Pola\u0144ski. Tra le altre sue apparizioni di rilievo, da ricordare: \"The Titfield Thunderbolt\" (1953), \"Tom Jones\" (1963), \"Il dottor Zivago\" (1965), \"Come ho vinto la guerra\" (1967), \"Per favore non mordermi sul collo!\" (1967), quest'ultimo nuovamente per la regia di Polanski.\nMacGowran mor\u00ec nel 1973 per le conseguenze dovute a un'epidemia influenzale, proprio al termine delle riprese del film \"L'esorcista\" di William Friedkin, dove interpretava il ruolo di Burke Dennings (personaggio che muore anch'esso nel film).\nSposato dal 1963 con Aileen Gloria Nugent, da lei ebbe una figlia anch'ella divenuta attrice, Tara MacGowran."}
{"id": "1820071", "revid": "125227257", "url": "https://it.wikipedia.org/wiki?curid=1820071", "title": "Antonio Lo Muscio", "text": "Biografia.\nDi origini pugliesi, la famiglia si era trasferita nell'hinterland milanese. Aveva cominciato a lavorare in fabbrica, ma, renitente alla leva, era stato condannato a un anno e tre mesi di reclusione.\nIn prigione comincia a fare attivit\u00e0 politica ed entra nel collettivo delle Pantere Rosse fondato a Perugia.\nNel 1975 entra a far parte dei Nuclei Armati Proletari.\nIl 22 marzo a Roma su un autobus uccide, sparandogli alla schiena, l'agente di Polizia Claudio Graziosi, che fuori servizio aveva riconosciuto tra i passeggeri e bloccato la nappista Maria Pia Vianale, evasa da poco dal carcere di Pozzuoli, ordinando all'autista dell'autobus di dirigersi verso il pi\u00f9 vicino posto di Polizia.\nMuore il 1\u00ba luglio 1977 quando, avvistato da alcuni carabinieri mentre si trovava seduto sulla scalinata della basilica di San Pietro in Vincoli a Roma, in compagnia di Maria Pia Vianale e di Franca Salerno (sua compagna dell'epoca, da cui ebbe anche un figlio), rimase ucciso da un colpo di pistola alla testa, sparato a bruciapelo, mentre si trovava gi\u00e0 a terra. "}
{"id": "1820072", "revid": "174925", "url": "https://it.wikipedia.org/wiki?curid=1820072", "title": "Il Gigante di Atacama", "text": ""}
{"id": "1820073", "revid": "117575252", "url": "https://it.wikipedia.org/wiki?curid=1820073", "title": "Arctocebus calabarensis", "text": "Il maki ursino di Calabar (\"Arctocebus calabarensis\") \u00e8 un primate strepsirrino della famiglia dei lorisidi e della sottofamiglia dei perodicticini.\nNel romanzo di Patrick O'Brian \"Doppia missione\", Stephen Maturin viene in possesso di uno di questi animali durante un viaggio e vi si affeziona morbosamente.\nDistribuzione.\nQuesto animale vive fra la Nigeria meridionale (da cui il nome della specie), Camerun e Guinea Equatoriale (parte continentale).\nPreferisce le aree di foresta pluviale nelle pianure fluviali, in particolare quelle zone dove la caduta di un albero crea sprazzi di luce che attraggono insetti in quantit\u00e0. Nelle aree dove la foresta \u00e8 stata rasa al suolo, lo si trova anche nei giardini pubblici, nelle piantagioni e nelle fattorie.\nDescrizione.\nDimensioni.\nMisura 26\u201330\u00a0cm, per un peso di 250-450\u00a0g.\nAspetto.\nIl pelo \u00e8 folto, lungo, giallo-arancio sul dorso che sfuma gradualmente in grigio-biancastro nella parte ventrale. Possiede una caratteristica banda bianca che va dalla fronte al naso.\nGli occhi sono grandi, sferici e dorati; le orecchie sono piccole ed appuntite, seminascoste nel pelo. Il tronco e gli arti sono molto massicci: questa caratteristica, unita al muso prominente e glabro, fa s\u00ec che questo animale ricordi molto un orso in miniatura.\nLe mani possiedono un pollice opponibile e (caratteristica condivisa con gli altri lorisidi) un indice assai ridotto, che nelle mani anteriori \u00e8 poco pi\u00f9 di una callosit\u00e0 ed in quelle posteriori un moncherino. Questo adattamento fa s\u00ec che le mani esercitino una presa fortissima, ed \u00e8 impossibile rimuovere l'animale da un ramo contro la sua volont\u00e0 senza fargli del male.\nCaratteristica unica fra i primati, il maki ursino di Calabar possiede una membrana nittitante.\nBiologia.\nSi tratta di un animale solitario, notturno ed arboricolo\nPreferisce restare fra i 5 ed i 15 metri d'altezza, dove si muove con estrema cautela fra i rami, avendo cura di stringere saldamente un ramo con almeno tre zampe prima di muovere un passo. Durante il giorno, dorme appeso ad un ramo, seminascosto nel fogliame.\nQuando scorge un predatore o ne sente l'odore, il maki ursino di Calabar si appallottola, infilando il muso sotto un'ascella, reagendo furiosamente se l'assalitore continua ad infastidirlo.\nAlimentazione.\nSi nutre principalmente di bruchi, animali che gli altri insettivori solitamente ignorano: non disdegna per\u00f2 integrare la sua dieta con della frutta.\nPrima di portare alla bocca le prede, ha cura di accarezzarle delicatamente, al fine di rimuovere peli velenosi od indigesti.\nRiproduzione.\nIl territorio dei maschi spesso \u00e8 parzialmente sovrapposto nelle aree di confine con quello di una o pi\u00f9 femmine. Quando i due sessi si incontrano, il maschio strofina i testicoli sulla femmina, marcandola con un segnale odoroso. Spesso due esemplari che si incontrano praticano il \"grooming\".\nL'accoppiamento avviene nella fase finale dell'estro della femmina e viene svolto coi due animali appesi ad un ramo. La gestazione dura circa 4 mesi e mezzo, al termine dei quali viene dato alla luce un unico cucciolo, che nasce gi\u00e0 sviluppato e con gli occhi aperti: si hanno picchi delle nascite fra gennaio ed aprile."}
{"id": "1820085", "revid": "287204", "url": "https://it.wikipedia.org/wiki?curid=1820085", "title": "Ceratiidae", "text": "I Ceratiidae sono una famiglia di pesci ossei abissali dell'ordine Lophiiformes.\nDistribuzione e habitat.\nQuesti pesci vivono in tutti gli oceani (sono per\u00f2 assenti dal mar Mediterraneo) in acque molto profonde, fino a 4500 m.\nDescrizione.\nStretti parenti dei pi\u00f9 noti melanoceti come il \"Melanocetus johnsonii\", si differenziano da questi per le dimensioni e peso maggiori (fino a un metro di lunghezza e 50\u00a0kg) e la conformazione della coda, a forma di ventaglio.Inoltre le pinne pettorali sono molto piccole e l'esca luminosa \u00e8 penzolante, non verticale. La bocca \u00e8 praticamente verticale.\nAlimentazione.\nSono predatori che si cibano di altri pesci che vengono attratti dall'esca luminosa (illicio).\nRiproduzione.\nCome la maggior parte dei lofiformi abissali, c'\u00e8 uno spiccato dimorfismo sessuale: la femmina, grande e provvista di un'enorme testa, ospita il maschio, molto piccolo e privo di esca, che vive come un parassita sulla compagna. Quando ancora \u00e8 un avannotto esso ricerca una femmina ed avviene una fusione dei sistemi circolatori dei due individui. Le larve sono pelagiche; le uova sono deposte in nastri mucosi.\nTassonomia.\nComprende i seguenti generi e specie:"}
{"id": "1820095", "revid": "125705751", "url": "https://it.wikipedia.org/wiki?curid=1820095", "title": "Ahsoka Tano", "text": "Ahsoka Tano \u00e8 un personaggio immaginario dell'universo fantascientifico di \"Guerre stellari\". Compare per la prima volta nel film d'animazione ' del 2008, per poi essere confermata anche nella . \u00c8 apparsa in seguito in altre serie animate come \"Star Wars Rebels\" e '. Nella versione originale del film e delle serie televisive il personaggio \u00e8 doppiato da Ashley Eckstein, mentre ad interpretarla in \"The Mandalorian\" \u00e8 Rosario Dawson. Inoltre \u00e8 protagonista del romanzo del nuovo canone \"\", uscito nel 2016.\nDi razza togruta, la giovane Padawan Jedi Ahsoka Tano viene assegnata dal maestro Yoda ad Anakin Skywalker. I due, nella loro prima missione, dovranno impegnarsi nella ricerca del figlio di Jabba the Hutt. Durante le guerre dei cloni, aiuter\u00e0 Anakin e Obi-Wan Kenobi in varie missioni, fino a che non abbandoner\u00e0 l'Ordine Jedi per via di un complotto. Successivamente riappare, molti anni dopo da adulta, inizialmente sotto lo pseudonimo di \"Fulcrum\", coordinando prima le diverse cellule da cui avr\u00e0 origine l'Alleanza Ribelle, e poi come membro del gruppo dei protagonisti, lo \"Spettro\".\nIl personaggio.\nCreazione.\nAhsoka \u00e8 stata sviluppata con un carattere molto simile a quello sfacciato e indisciplinato che aveva Anakin Skywalker quando era apprendista Padawan in \"L'attacco dei cloni\", rispetto al pi\u00f9 riservato Cavaliere Jedi in \"\". Il creatore di \"Guerre stellari\" George Lucas ha chiesto aiuto alle sue due figlie per sviluppare il carattere del personaggio. Al momento della creazione, il nome di Ahsoka era \"Ashla\".\nAffidare Ahsoka ad Anakin ha avuto lo scopo di dargli maggior responsabilit\u00e0, costringendolo a diventare pi\u00f9 prudente e responsabile. Il rapporto tra Ahsoka e Anakin \u00e8 una parte essenziale della storia che abbraccia sia il film d'animazione \"\" che la .\nSviluppo.\nIl supervisore e regista della serie Dave Filoni inizialmente ha avuto problemi con la creazione di Ahsoka perch\u00e9 aveva \"zero prospettive\" su ci\u00f2 che potesse piacere ad una ragazza di 14 anni. Egli ha invece preferito scrivere del personaggio di Ahsoka da poco prima della sua entrata nell'adolescenza.\nAshley Eckstein, la doppiatrice in inglese, ha detto, riguardo ad Ahsoka, che lei e gli scrittori erano a conoscenza del fatto che il pubblico trovasse Ahsoka un po' fastidiosa ma che c'era comunque una \"linea sottile\" tra essere impertinente e diventare accattivante. Poich\u00e9 la produzione \u00e8 avvenuta con un anno di anticipo rispetto alla messa in onda, con Ahsoka in via di sviluppo per tutto questo tempo, Eckstein implor\u00f2 i fan di essere pazienti per vedere la crescita del personaggio.\nAnche se Ahsoka lascia l'Ordine Jedi alla fine della di \"Star Wars: The Clone Wars\", la trama inizialmente prevedeva il suo ritorno presso l'Ordine ma Filoni, d'accordo con Lucas, ha deciso che rimanesse fuori dall'Ordine. Filoni si \u00e8 detto protettivo nei confronti del personaggio di Ahsoka.\nIl personaggio di \"Fulcrum\" \u00e8 stato introdotto all'inizio di \"Star Wars Rebels\", ed \u00e8 stato sempre concepito come Ahsoka. Filoni, produttore e co-creatore di \"Rebels\", ha visto il nuovo ruolo di Ahsoka, simile a quello interpretato da Obi-Wan Kenobi nei film di Star Wars. Anche se in questa nuova serie Ahsoka \u00e8 cresciuta, Filoni ha voluto lasciare alcuni aspetti di quando era pi\u00f9 giovane.\nAspetto.\nNel film e nelle prime due stagioni di \"The Clone Wars\" Ahsoka appare inizialmente con una minigonna, dei leggings bianchi, e una mezza maglietta. Il top, i guanti, gli stivali e la minigonna sono di colore bordeaux. Nella , Ahsoka e gli altri personaggi hanno ricevuto nuovi costumi. Ora Ahsoka ha un leggings nero con degli spazi vuoti a forma di rombo lungo tutta la gamba e un abito sbracciato che mostra la schiena scoperta. L'abito, gli stivali, dei braccialetti situati un po' sotto le spalle e i guanti sono ancora di colore bordeaux. Il produttore Dave Filoni ha detto che i cambiamenti sono stati pensati per avvicinare la serie sempre di pi\u00f9 al film \"La vendetta dei Sith\", resi possibili dal miglioramento delle tecniche di animazione.\nIn \"Star Wars Rebels\", Ahsoka indossa un nuovo abito, simile a quello dei samurai, destinato ad apparire come se lo avesse trovato in un antico tempio Jedi. Inoltre porta con s\u00e9 due spade laser incolori, a significare che lei non \u00e8 pi\u00f9 uno Jedi. Filoni ha detto che le spade laser bianche appaiono molto meglio di quanto si aspettasse. Le pitture facciali di Ahsoka sono state modificate, rispetto alla precedente serie, per dimostrare che \u00e8 cresciuta.\nDoppiaggio.\nIl 17 febbraio 2008 il sito \"TheForce.net\" rivela che la voce di Ahsoka sarebbe stata quella di Ashley Eckstein. Lo stesso giorno, il suo coinvolgimento nella serie \u00e8 stato confermato. Filoni disse ad Ahsley Eckstein che avrebbe dovuto mettere un po' della sua personalit\u00e0 nel personaggio di Ahsoka; le disse che la sua audizione ebbe un impatto maggiore nell'aver ottenuto il ruolo, rispetto al provino vero e proprio. Una volta iniziata la produzione, ci sono voluti circa sei mesi ad Eckstein e gli scrittori per apprezzare Ahsoka; di conseguenza, gran parte dei dialoghi per la prima met\u00e0 della prima stagione sono stati registrati pi\u00f9 volte per rappresentare al meglio il personaggio. Eckstein ha anche elogiato il casting di Matt Lanter come Anakin, che l'ha aiutata a solidificare il personaggio di Ahsoka.\nEckstein ha ripreso il ruolo di Ahsoka in \"Star Wars Rebels\", anche se lei non ha dato la voce nelle scene in cui \"Fulcrum\" compariva in ologramma. La doppiatrice ha appreso del ritorno di Ahsoka in TV circa un anno prima della messa in onda della puntata finale della prima stagione di \"Rebels\", ammettendo che \u00e8 stato difficile mantenere il segreto. Ashley Eckstein ha detto che Ahsoka ha sviluppato un carattere pi\u00f9 forte e serio, qualit\u00e0 che da giovane non aveva; ha sottolineato che la determinazione e il coraggio fanno ancora parte della personalit\u00e0 di Ahsoka. Il fatto di non essere a conoscenza di ci\u00f2 che Ahsoka ha fatto tra \"Star Wars: The Clone Wars\" e \"Star Wars Rebels\" ha rappresentato una sfida per l'interpretazione della Eckstein. La doppiatrice ha dato ad Ahsoka un tono della voce un po' pi\u00f9 basso in \"Rebels\", a sottolineare anche la sua crescita rispetto alla vecchia serie.\nApparizioni.\nFilm.\n\"The Clone Wars\".\nAhsoka compare per la prima volta nel film del 2008 \"\". Ahsoka nasce nel 36 BBY sul pianeta Shili, sistema originario dei togruta, in un periodo precedente agli eventi dell'invasione di Naboo. Viene scoperta all'et\u00e0 di tre anni dal maestro Jedi Plo Koon che, avvertendo il potenziale della giovane togruta, decise di portarla su Coruscant, per istruirla nelle vie della Forza. Dopo l'addestramento iniziale con il maestro Yoda, all'et\u00e0 di quattordici anni fu affidata ad Anakin Skywalker, generale Jedi nelle guerre dei cloni. La giovane Padawan fu assegnata personalmente da Yoda ad Anakin, per responsabilizzarlo maggiormente, anche se lui era fermamente contrario ad avere un'apprendista. Fin da subito, Ahsoka e Anakin si danno dei nomignoli, con quest'ultimo che la chiama \"Furbetta\", per il suo atteggiamento impertinente, mentre lei chiama il suo Maestro \"Sky-coso\", facendo finta di non ricordare la parte finale del suo cognome. La loro prima missione insieme fu quella di ritrovare il figlio di Jabba the Hutt, rapito da Asajj Ventress, che lo aveva portato sul pianeta Teth. Dopo aver ritrovato il giovane Hutt i due Jedi lo portano su Tatooine, dove il Conte Dooku fa scattare la sua trappola: mentre Anakin si scontrava con il signore dei Sith, Ahsoka viene sorpresa da alcune Grandi Guardie, ma poi riesce a portare il piccolo Hutt dal diffidente Jabba.\n\"L'ascesa di Skywalker\".\nLa voce di Ahsoka \u00e8 presente nel film \"\" mentre Rey chiede aiuto a tutti i Jedi del passato per affrontare Palpatine.\nTelevisione.\n\"The Clone Wars\".\nIl personaggio viene confermato anche nella serie televisiva \"\". Successivamente intraprese una missione con Anakin sul pianeta Clak'dor VII. In quel luogo ricevettero una richiesta d'aiuto da parte del maestro Jedi Plo Koon. Ahsoka convinse Anakin a prestare soccorso al maestro, nonostante l'ordine di non muoversi del cancelliere Palpatine e di Obi-Wan Kenobi. Il salvataggio riusc\u00ec, e Plo Koon pot\u00e9 informarli dell'enorme potenza della nave da battaglia \"Malevolence\". Quindi assistette al contrattacco di Anakin e di Obi-Wan all'astronave, che riuscirono a far schiantare. In seguito, aiut\u00f2 Anakin a trovare il droide R2-D2. Il droide si era perduto quando venne colpita l'astronave di Anakin nel mezzo di un'azione di guerra. Rapito da un rigattiere spaziale, lanci\u00f2 un messaggio di aiuto, che guid\u00f2 i due Jedi nella stazione di ascolto separatista \"Skytop\" sulla luna di Ruusan. Ahsoka e i cloni avevano la missione di raggiungere e distruggere i reattori, mentre Anakin si occupava di trovare e salvare R2-D2. Tuttavia Ahsoka viene intercettata dal generale Grievous nel mezzo della missione; per salvare i cloni sopravvissuti e la missione, sfida il generale ad un duello, ma si scopre presto inferiore in tecnica, e tradita anche dal droide di rimpiazzo R3. Quando per lei sembra arrivata la fine, l'attivazione delle cariche esplosive da parte del capitano Rex coglie di sorpresa il cyborg, permettendole di fuggire. In un'altra missione Ahsoka collabora alla custodia del vicer\u00e9 della Federazione dei Mercanti Nute Gunray, sulla nave \"Tranquillity\" gestita dal capitano Argyus delle guardie del senato, in attesa di interrogatorio. In questo caso al suo fianco c'era la Maestra Jedi Luminara Unduli. Ahsoka mostra di avere un temperamento e dei modi ben pi\u00f9 bruschi di quelli della Maestra Unduli: mentre questa attanaglia Gunray con le sue domande, Ahsoka spazientita dal temporeggiare di questi, lo fa parlare subito minacciandolo, falsamente, con la sua spada laser, beccandosi i rimproveri della Maestra Jedi. Tuttavia l'interrogatorio viene interrotto dall'assalto dei droidi separatisti. Luminara cade nell'astuto tranello, recandosi a contrastarli, e lasciando Ahsoka da sola a combattere con Asajj Ventress, che la intrappola. La situazione si ribalta all'arrivo di Luminara, la quale riesce a mettere in fuga Ventress; tuttavia la Maestra si lascia abbindolare nuovamente cedendo alla tentazione di inseguire la Jedi Oscura. Questo permette al capitano Argyus, in combutta con Dooku, di tradire tutti non appena Ahsoka lascia la prigione per soccorrere Luminara. Aayla Secura era intrappolata su un incrociatore, in un attacco di molte fregate separatiste alla sua flotta e Ahsoka e Anakin andarono a salvarla con una minuscola nave; la nave venne rotta da un colpo che la fece andare (con il salto nell'iperspazio) sul pianeta Maridun, popolato dai Lurmen. Questi ultimi aiutarono Skywalker, ferito nella battaglia, e il piccolo gruppo (composto da Anakin, Ahsoka, Aayla Secura, Rex, Bly e precedentemente da alcuni Clone Trooper che morirono all'arrivo) a combattere i droidi guidati da Lok Durd, che li stava sterminando; alla fine della battaglia, una flotta di incrociatori si avvicinarono al pianeta per aiutare i Jedi e i Cloni. \nNel 21 BBY fu catturata su Felucia, all'insaputa di Plo Koon e Anakin (che erano con lei), da dei cacciatori Trandoshani e portata sulla luna Wasskah, insieme ad altre prede, per essere catturate. Nella giungla trova tre Padawan Jedi e Chewbecca; grazie all'aiuto di questi ultimi e all'arrivo di un gruppo di Wookiee riesce a sconfiggere i Trandoshani e a fuggire. Quando Onderon fu conquistato dalla Confederazione dei Sistemi Indipendenti durante le guerre dei cloni, il re Ramsis Dendup fu destituito e il suo posto lo prese un fantoccio inviato dal conte Dooku: il dispotico e malvagio Sanjay Rash. La Repubblica, per non coinvolgersi apertamente nella faccenda, invi\u00f2 segretamente Ahsoka e Obi-Wan Kenobi e Anakin Skywalker per addestrare un gruppo di Ribelli, capeggiato da Steela Guerrera, che contrastavano le armate di droidi dei Separatisti. Il gruppo ribelle comprendeva anche Lux Bonteri, figlio della defunta Mina Bonteri, con cui Ahsoka ha sempre avuto un rapporto particolare (il giovane arriv\u00f2 a baciare la togruta su Carlac). Quando Rash ordin\u00f2 di giustiziare pubblicamente l'ex re Dendup, i Ribelli salvarono il vero re ma furono costretti alla fuga dalle forze Separatiste, sebbene la guardia d'onore di Onderon si fosse ribellata al sovrano fantoccio Rash. Durante una decisiva battaglia, per\u00f2, Guerrera mor\u00ec cadendo da un dirupo ma le forze Separatiste guidate dal generale droide Kalani furono costrette alla fuga (poich\u00e9 avrebbero occupato troppo tempo per stanare i Ribelli dalle montagne) e il conte Dooku, furibondo, ordin\u00f2 al generale di uccidere Rash. Con la morte del fantoccio e la sconfitta dei Separatisti, Dendup ritorn\u00f2 il sovrano di Onderon. \nNel 20 BBY Ahsoka fu accusata dell'omicidio di Letta Thurmond, moglie di un operaio che lavorava alla manutenzione del Tempio Jedi che era stato riempito di nanodroidi esplosivi causando la morte di numerosi Jedi, e su di lei fu esteso un mandato di cattura per tutta Coruscant. Costretta a rifugiarsi nei bassifondi del pianeta incontra nuovamente Ventress che, divenuta una cacciatrice di taglie, \u00e8 decisa a consegnarla alla Repubblica; cambia per\u00f2 idea facendo un patto con Ahsoka che sarebbe andato a vantaggio di entrambe. Asajj conduce Ahsoka alla fabbrica abbandonata ricca di nanodroidi dove Letta si era recata qualche giorno prima e, dopo che Ventress se n'era andata, ingaggi\u00f2 uno scontro con un misterioso assalitore, armato delle spade laser di Ventress (l'aveva infatti stordita e privata delle armi poco prima). Ahsoka viene sconfitta e, mentre l'assalitore fugge, viene catturata dal comandante Wolffe e da Anakin. Condotta al Tempio Jedi, a seguito di un breve processo, viene espulsa dall'Ordine; portata nel tribunale della Repubblica, viene ferocemente attaccata dal capitano Tarkin durante il processo, sotto gli occhi di Palpatine (in veste di giudice). Anakin, sicuro dell'innocenza della sua Padawan, interroga Ventress circa l'accaduto e viene a conoscenza del fatto che Ahsoka, poco prima della sua cattura, aveva parlato di nascosto con la sua amica storica Barriss Offee. Dopo essersi recato nella sua camera viene da lei aggredito, rivelandosi essere l'assalitrice oscura che aveva attaccato Ahsoka nella fabbrica abbandonata poich\u00e9 aveva le spade di Ventress. Tra i due nasce uno scontro in cui Skywalker ha la meglio e riesce a portare la Jedi traditrice al processo, salvando quindi la sua Padawan. Quando per\u00f2 le viene offerta la possibilit\u00e0 di ritornare nell'Ordine Jedi come Padawan di Skywalker ella rifiuta, sentendosi sfiduciata. Riappare poi brevemente in una visione di Yoda mentre questi si trovava su Moraband. \nDopo una missione su Obah Diah, Ahsoka partecipa all'assedio di Mandalore insieme a Rex, met\u00e0 legione della 501\u00aa di Anakin Skywalker e Bo Katan, legittima sovrana del pianeta. Qui sconfigge l'ex sith Maul, dopodich\u00e9, con l'intenzione di portarlo su Coruscant dove risponder\u00e0 dei suoi crimini, viene sopraffatta dall'Ordine 66 durante il viaggio verso il pianeta a bordo dello Star Destroyer classe Venator. Con l'aiuto di alcuni droidi presenti sulla nave Ahsoka riesce a rimuovere il chip inibitore di Rex. I due fuggono insieme dalla Venator che, ormai fuori uso dopo il sabotaggio di Maul, si schianta su una luna non identificata. Dopo aver seppellito i corpi dei cloni morti nello schianto, Ahsoka e Rex decidono di nascondersi dal nuovo Impero.\n\"Rebels\".\nIl personaggio fa ritorno nell'ultima puntata della prima stagione della serie \"Star Wars Rebels\". Diversi anni dopo, nel 5 BBY, Ahsoka (ormai trentunenne) si palesa dinanzi ad un gruppo di ribelli formato da Ezra Bridger, Kanan Jarrus, Hera Syndulla, Sabine Wren e Garazeb Orellios e Chopper e rivelando loro che si era nascosta per tutto questo tempo sotto il nome \"Fulcrum\", divenendo parte attiva della Ribellione assieme al senatore Bail Organa. Ahsoka rimase gran parte di questo tempo non partecipando attivamente alle missioni, come Kanan e il suo gruppo, ma preferendo investigare sul Signore dei Sith che aveva distrutto lo Squadrone Phoenix nella battaglia nell'orbita di Lothal. Intervenne per\u00f2 per salvare Kanan ed Ezra dall'attacco dei due Inquisitori Quinto Fratello e Settima Sorella su Takobo sconfiggendoli, salvo poi fuggire a causa dell'arrivo degli Stormtrooper (4 BBY). Successivamente si reca su Lothal assieme a Kanan ed Ezra per raggiungere il tempio Jedi perduto per mettersi in contatto con il maestro Yoda attraverso la Forza: l\u00ec ha una visione in cui vede Anakin diventare Dart Fener, cosa che lei non sapeva essere avvenuta. In seguito si reca su Malachor assieme a Kanan e ad Ezra e i tre vi trovano un antico Tempio Sith. Dopo essere stati attaccati dagli Inquisitori (questa volta affiancati anche da un terzo di loro, Ottavo Fratello), i tre vengono a contatto con Maul, il quale uccide due Inquisitori (il terzo muore accidentalmente) e vuole prendere Ezra come suo apprendista e che in realt\u00e0 il Tempio \u00e8 una gigantesca stazione da battaglia creata da lui stesso per distruggere i suoi nemici. Successivamente Maul acceca Kanan con la sua spada laser e affronta Ahsoka, ma viene in seguito sconfitto e scacciato proprio da Kanan (seppur cieco). Ahsoka raggiunge Ezra sulla sommit\u00e0 del Tempio, dove il ragazzo ha inserito un olocrone Sith trovato in precedenza grazie a Maul in una struttura, e affronta Dart Fener. Durante il combattimento spacca l'elmo del Signore Oscuro scoprendo che il Sith non \u00e8 altro che il suo ex maestro, Anakin Skywalker. Scioccata da tale rivelazione, decide di rimanere nel tempio che collassa ad affrontare Fener. Alla fine si intravede in signore dei Sith andare via sulla superficie del pianeta e Ahsoka scendere nelle profondit\u00e0 delle rovine. Sei mesi dopo, quando Ezra entra nell'arco del Tempio Jedi in cui ha visioni del passato, presente e futuro (chiamato \"mondo tra i mondi\"), nota in uno dei portali Ahsoka e Fener che continuano a lottare. Poco prima che il Sith potesse sferrare il colpo decisivo, Ezra salva Ahsoka attraverso il portale. La togruta quindi si separa da Ezra, decidendo di ritornare al tempio ormai crollato. Dopo la caduta di Palpatine e gli avvenimenti della battaglia di Endor, Ahsoka rincontra Sabine Wren e insieme partono alla ricerca di Ezra (ormai sperduto da qualche parte nella galassia, dopo che si \u00e8 sacrificato per aiutare i Ribelli su Lothal).\n\"The Mandalorian\".\nQuando il Mandaloriano si mette sulle tracce di un Jedi per affidargli il Bambino, in modo quest'ultimo sia riportato dalla sua specie, incontra Ahsoka su Corvus, dove la togruta sta cercando di interrogare Morgan Elsbeth, per sapere dove si trova il Grand'ammiraglio Thrawn. Ahsoka, quindi, entra in connessione con il Bambino e rivela la sua storia e il suo nome: Grogu, tuttavia decide di non addestrarlo, avendo percepito l'attaccamento del piccolo verso il mandaloriano; la Jedi teme, infatti, che il distacco potrebbe portare Grogu verso il lato oscuro della forza, come successe ad Anakin Skywalker anni prima. Consiglia quindi al Mandaloriano di portare Grogu sul pianeta Tython, dove ci sono delle rovine di un antico tempio jedi, dove lei gli dice che se Grogu entrer\u00e0 in connessione con un altro Jedi disperso nella galassia, quest'ultimo potrebbe addestrarlo.\nDopo la partenza del Mandaloriano, Ahoska si dirige verso il villaggio appena liberato dalla morsa di Morgan.\nRomanzi.\nAhsoka \u00e8 apparsa in \"Battle to the End\". \u00c8 stata menzionata anche in \"\" e ne \"Il ritorno dello Jedi\" (in originale \"Return of the Jedi: Beware the Power of the Dark Side!\").\nIl 31 marzo \u00e8 stato annunciato che \u00e8 stato realizzato un romanzo intitolato \"\" che parler\u00e0 della sua storia dall'addio all'Ordine dei Jedi in \"Star Wars: The Clone Wars\", fino alla sua apparizione in \"Star Wars Rebels\". Il libro \u00e8 uscito negli Stati Uniti l'11 ottobre 2016, mentre in Italia \u00e8 stato pubblicato nel 2019.\n\"Legends\".\nCon l'acquisizione della Lucasfilm da parte della Disney nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nVideogiochi.\nAhsoka \u00e8 presente in alcuni giochi facenti parte dell'universo espanso di \"Guerre stellari\". Compare, come personaggio giocabile, nel videogioco d'azione ', uscito nel 2008 solo per Wii. Il gioco segue fedelmente la trama del film '. \u00c8 presente anche nel videogioco ', uscito nel 2009 e ambientato tra la e della serie TV '. Nel 2011 viene rilasciato il videogioco LEGO ', in cui \u00e8 possibile giocare con la minifigure LEGO di Ahsoka. Il gioco \u00e8 basato sulle guerre dei cloni raccontate nei film ' e \"\" della saga cinematografica, nel successivo film \"Star Wars: The Clone Wars\" e nell'omonima serie TV. \u00c8 un personaggio del gioco flipper \"Star Wars Pinball\", ispirato alla serie TV \"Star Wars: The Clone Wars\". Qui Ahsoka dovr\u00e0 sconfiggere, insieme al suo maestro Anakin Skywalker, molti nemici tra cui i droidi da battaglia, Asajj Ventress e Savage Opress. Ahsoka \u00e8 presente anche nel videogioco del 2015 \"Disney Infinity 3.0\", insieme al suo maestro Anakin e ad Obi-Wan, nel capitolo \"Star Wars: Il Crepuscolo della Repubblica\".\nPersonalit\u00e0.\nIn \"The Clone Wars\" Ahsoka \u00e8 una giovane Jedi, spesso troppo impulsiva. Ha una spiccata intelligenza, motivo per il quale lo stesso Anakin la definisce \"Furbetta\". Il suo rapporto con Anakin \u00e8 simile a quello tra Anakin e Obi-Wan. Tuttavia, i due si completano poich\u00e9 Ahsoka rispecchia l'impulsivit\u00e0 che Anakin ha nascosto per via della sua et\u00e0 e per dimostrare ai suoi superiori di essere cresciuto. Quando i due ricevono la richiesta d'aiuto di Plo Koon, Anakin decide di obbedire agli ordini dei Jedi e di Palpatine. \u00c8 proprio Ahsoka che ravviva in lui quell'impulsivit\u00e0 in parte spenta. George Lucas ha dichiarato che il personaggio di Ahsoka \u00e8 stato sviluppato ispirandosi all'Anakin Padawan di \".\nAhsoka presenta dei tratti caratteriali tipici dei Jedi, ma data la sua giovane et\u00e0 non sempre rispetta il loro codice comportamentale. Come tutti i Jedi ha un forte senso della giustizia ed \u00e8 disposta a sacrificarsi ma anche a disubbidire agli ordini provenienti dall'alto pur di salvare una vita. Lo dimostra in varie occasioni: disubbidisce al Consiglio Jedi e al cancelliere Palpatine, pur di prestare soccorso al maestro Plo Koon, disobbedisce a Luminara Unduli, prestandole soccorso contro Asajj Ventress, rischia la propria vita contro il generale Grievous, pur di aiutare Anakin a ritrovare il suo droide. Spesso risulta avventata e ribelle, e cerca di risolvere le questioni nella maniera pi\u00f9 rapida. Ad esempio, mentre la maestra Luminara cercava di scavare pazientemente nella mente di Nute Gunray, lei non esit\u00f2 ad estrarre la sua spada laser per minacciarlo.\nPoteri e abilit\u00e0.\nAhsoka \u00e8 un'ottima spadaccina, riuscendo a tenere testa a nemici come Grievous e Ventress. Lo stile di combattimento con la spada laser che pratica inizialmente \u00e8 lo Shien ma con la spada al contrario, oltre a praticarne altri con la spada al verso giusto: ad esempio era in grado di utilizzare l'Ataru e pi\u00f9 tardi apprese anche il Djem So e il Niman dal suo maestro. Dal 21 BBY inizi\u00f2 a studiare il Jar'Kai, combattimento con due spade laser (la si vede con due spade nell'episodio 10 della terza stagione di \", sebbene il primo episodio in cui le estrae entrambe sia il 15\u00b0, \"I guardiani della Forza\").\nInizialmente possedeva un'unica spada laser con la lama verde ma, a partire dal 21 BBY, ne acquisir\u00e0 una seconda gialla e dalla lama pi\u00f9 corta. Perse poi le sue spade durante la fuga dai cloni nel 20 BBY. Anche se non compare nell'ultima puntata della , il produttore esecutivo Dave Filoni ha detto che dopo aver detto addio all'Ordine dei Jedi, Ahsoka cede loro le sue spade laser. Prima di partire per l'assedio di Mandalore, Anakin Skywalker dona ad Ahsoka due nuove spade laser di colore blu: dopo l'assedio e il conseguente Ordine 66, perde una di esse in battaglia contro i cloni sullo Star Destroyer, mentre l'altra viene abbandonata da lei stessa davanti alla nave precipitata per fingere la sua morte agli occhi dell'Impero (quest'ultima spada verr\u00e0 poi ritrovata da Dart Fener anni dopo). Da adulta se ne fabbricher\u00e0 due nuove dalla lama bianca, presenti in \"Star Wars Rebels\". Il perch\u00e9 di questa scelta \u00e8 stato rivelato dallo stesso Dave Filoni il quale ha detto che Ahsoka, non facendo parte di alcuna fazione e non essendo pi\u00f9 una Jedi ha preferito dotarsi spade laser dalle lame incolori. Ahsoka lasci\u00f2 l'ordine Jedi restando senza armi, tuttavia, una volta arrivata sulla luna Raada, incontr\u00f2 e sconfisse un membro degli Inquisitori, un gruppo di agenti al servizio del lato oscuro, come narrato nel romanzo omonimo a lei dedicato. Secondo il nuovo canone, infatti, i Sith, non avendo il potere di ottenere un cristallo kyber come i Jedi, piegano al loro volere i cristalli rubati da una spada laser Jedi, facendoli sanguinare e dando cos\u00ec alla lama la caratteristica colorazione rossa. Un utilizzatore della forza, purificando un cristallo sanguinante, otterr\u00e0 irreversibilmente una lama bianca.\nAccoglienza.\nCritiche.\nDopo la sua introduzione, alcuni critici hanno trovato il personaggio di Ahsoka molto fastidioso, prevedendo la sua morte prima che la serie fosse finita, in quanto lei non appare ne '. Il \"Los Angeles Times\" ha definito Ahsoka un personaggio \"calcolato per essere carino\" nel film '. \"Wired\" ha criticato l'aspetto di Ahsoka \"mezza nuda\" nelle prime due stagioni, definendo il cambio di vestito nella terza \"pi\u00f9 appropriato\". \"Blastr\" ha detto che, superata l'immaturit\u00e0 iniziale di Ahsoka, col tempo diviene \"un personaggio a tutto tondo e complesso in tutti i sensi\". La giovane Ahsoka \u00e8 stata un punto di vista per gli spettatori pi\u00f9 giovani. \"io9\" ha definito le storie di Ahsoka uno dei migliori aspetti di \"The Clone Wars\", mettendo in evidenza il ruolo del personaggio, permettendo di esplorare gli aspetti della guerra e i difetti degli Jedi. Secondo \"Tech Times\", la maturazione e lo sviluppo di Ahsoka sono lo specchio della serie TV. Il giornalista Chris Taylor ha definito la decisione di Ahsoka di lasciare l'Ordine Jedi la parte pi\u00f9 scioccante dello show. La doppiatrice di Ahsoka Ashley Eckstein, \u00e8 stata nominata per il 2012 e 2013 \"Miglior interpretazione come doppiatrice protagonista in una serie televisiva - Azione/drammatico\", premio dato ai doppiatori.\n\"The Mary Sue\" ha detto che il rapporto di Ahsoka con il suo maestro Anakin \u00e8 fondamentale per comprendere il suo sviluppo e la sua crescita tra i film \"\" e \"La vendetta dei Sith\". Il sito \"Blastr\" ha detto che le interazioni di Anakin con Ahsoka ci fanno vedere che lui era sia un potente Jedi che un eroe di guerra. \"Blastr\" ha anche ipotizzato che il senso di fallimento di Anakin quando Ahsoka lascia i Jedi contribuisce alla sua caduta verso il Lato Oscuro; \"io9\" ha ipotizzato che Ahsoka, se fosse rimasta con lui, lo avrebbe aiutato a ravvedersi. Inoltre \"io9\" ha detto che Ahsoka, pi\u00f9 di Anakin, esprime una guida morale in \"The Clone Wars\".\n\"Blastr\" ha definito Ahsoka uno dei personaggi pi\u00f9 importanti di \"Star Wars\", in particolare per le giovani ragazze che, fino a quel punto, non avevano visto una donna Jedi sullo schermo. Erika Travis della California Baptist University ha detto che Ahsoka \u00e8 \"compassionevole e femminile, senza essere apertamente sessualizzata\". Peter Lee definisce Ahsoka un'icona femminista, aggiungendo che lei \u00e8 uno dei personaggi che compongono \"The Clone Wars\" che si possono considerare persino superiori a quelli delle trilogie originali e prequel. Lee ha aggiunto che Ahsoka \u00e8 il personaggio femminile che probabilmente mostra la maggior crescita, rispetto a qualsiasi altro, nel canone di \"Guerre stellari\"."}
{"id": "1820101", "revid": "599013", "url": "https://it.wikipedia.org/wiki?curid=1820101", "title": "Elena Zamolod\u010dikova", "text": "Biografia.\nHa iniziato a praticare ginnastica all'et\u00e0 di sei anni. Ha debuttato nel 1999 ai Campionati Mondiali di Tianjin, vincendo l'oro nel volteggio, l'argento con la squadra e il bronzo nel concorso generale individuale. Ha partecipato ai Giochi olimpici di Sydney 2000 e a quelli di Atene 2004. \nOlimpiadi del 2000.\nZamolod\u010dikova fu selezionata per essere un membro del team russo di ginnastica artistica per i giochi olimpici di Sydney del 2000, dove si aggiudic\u00f2 tre medaglie, due d'oro e una d'argento. Nonostante inizialmente non si fosse qualificata per le finali, ottenne un posto in seguito al ritiro delle ginnaste Elena Produnova e Svetlana Chorkina."}
{"id": "1820106", "revid": "767487", "url": "https://it.wikipedia.org/wiki?curid=1820106", "title": "Atalanta Bergamasca Calcio 1940-1941", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1940-1941.\nStagione.\nLo scoppio della guerra non cambi\u00f2 pi\u00f9 di tanto la vita degli italiani, tant'\u00e8 che il campionato di calcio procedette normalmente.\nLa squadra, guidata sempre da Fiorentini, disputa una grande stagione ottenendo un sesto posto, risultato al di l\u00e0 delle pi\u00f9 rosee aspettative. I nerazzurri, che devono fare i conti con le assenze dei militari, si sono rinforzati con l'ex nazionale Corbelli e soprattutto con una giovanissima ala che far\u00e0 impazzire gli avversari: Edmondo Fabbri.\nQuell'anno si conferma ai massimi livelli anche Cominelli, che sigla 11 reti in campionato. Memorabili le vittorie contro il Milan, sia in casa (2-1) che a S.Siro (3-0), contro la Juventus (3-0) al Brumana e ai futuri campioni d'Italia del .\nIn Coppa Italia l'Atalanta viene eliminata ai Sedicesimi di finale dal Brescia, dopo la ripetizione della gara inaugurale terminata in parit\u00e0.\nOrganigramma societario.\nArea direttiva\nArea tecnica\nArea sanitaria"}
{"id": "1820107", "revid": "110157", "url": "https://it.wikipedia.org/wiki?curid=1820107", "title": "Chiesa di Santa Maria Maggiore (Cogoleto)", "text": "La chiesa di Santa Maria Maggiore \u00e8 un luogo di culto cattolico situato nel comune di Cogoleto, in piazza della Chiesa, nella citt\u00e0 metropolitana di Genova. La chiesa \u00e8 sede della parrocchia omonima (consacrata l'11 aprile 1554) del vicariato di Cogoleto della diocesi di Savona-Noli.\nStoria.\nSi desume da un censo bollare, confermato da papa Adriano IV ai canonici di Acqui Terme, che gi\u00e0 nel XII secolo a Cogoleto sorgeva una chiesa. Fra i diritti della loro chiesa figura un \"censum olei de Codoleto\". \u00c8 molto probabile che si tratti del censo gravante su una chiesa, poich\u00e9 nel Medioevo le istituzioni religiose furono gravate di censi verso quelle da cui dipendevano.\nI documenti pi\u00f9 antichi che citano la chiesa di Santa Maria sono due: il testamento di Leonetta di Negro e quello di suor Aiguina.\nNel primo, pi\u00f9 antico, Leonetta di Negro q. Ottolino, vedova di Marchesino Lercari, in data 24 aprile 1312 dispone lasciti per la chiesa di Santa Maria e per l'Ospedale di Santa Maria Maddalena, entrambi in Cogoleto.\nNel secondo documento, risalente al 1308, suor Aiguina, del Terzo ordine di San Francesco, figlia del q. Guglielmo Bianco e vedova di Grimaldo Portino di Arenzano fa testamento nelle quali beneficiano le chiese di Santa Maria e San Giacomo di Cogoleto e Santi Nazario e Celso di Arenzano.\nSi trovano altri lasciti testamentari, anche se non sono molti, che confermano l'esistenza della chiesa in questo periodo storico. Il 27 ottobre 1491 Manferda Trufa q. Guglielmo d\u00e0 disposizioni per alcune messe nominando la chiesa. Il 26 novembre 1518 Tomasino Colombo dispone di essere sepolto nel cimitero di Santa Maria di Cogoleto, secondo gli usi del posto, facendo lasciti alla chiesa 10 lire per ripararla e 5 lire alla casaccia di San Lorenzo.\nIn seguito ad un incontro tenutosi nella Curia di Savona, quest'ultima nel 1521 concesse i lavori per la riedificazione del coro della chiesa.\nL'11 aprile 1554 la parrocchia fu consacrata dal vescovo di Brugnato Antonio de Comitibus, allora vicario generale del vescovo della diocesi di Savona. Nel 1585 la Santa Sede, a causa di circostanze straordinarie, dispose la visita di monsignor Nicol\u00f2 Mascardi alla diocesi. Dal carteggio prodotto in tale occasione, ci furono alcune prescrizioni. Esse sono: si tolgano i sedili dei privati cittadini, si chiudano le finestre, si fissi il bacile per l'acqua, si doti il coro di sedili fissi e lo si orni, si provveda un confessore aggiunto e non si odano confessioni fuori dal confessionale, sia il tabernacolo fisso e chiuso a chiave, si mettano cancelli al battistero, si operi perch\u00e9 la mensa dell'altare maggiore sia pi\u00f9 decente.\nIl 10 aprile 1728 la popolazione rivolse una supplica al vescovo di Savona per poter celebrare la ricorrenza della consacrazione della parrocchia di Santa Maria e delle reliquie dei beati martiri Pietro da Verona e Biagio di Sebaste. Essa venne accolta positivamente.\nSino al 1837, non esistendo cimiteri, i morti venivano seppelliti in chiesa..\nL'antica chiesa, costruita a tre navate, era lunga 35 metri, larga 16 e alta 14; constava di ventidue finestre e di dodici cappelle laterali provviste di porte che permettevano il passaggio da una cappella all'altra. In data 7 dicembre 1844 l'arciprete Pasquale Spotorno descrisse sia l'altare maggiore dedicato alla Santissima Vergine che gli altri altari che si trovavano all'interno delle cappelle. A cominciare dalla parte del Vangelo, il primo, della famiglia Colombo, era dedicato san Giovanni Battista, il secondo a san Giuseppe, il terzo a san Lorenzo martire, il quarto al Santissimo Crocifisso, il quinto in precedenza dedicato ad altro santo venne dedicato a san Isidoro agricola, il sesto alle anime purganti, il settimo all'Immacolata Concessione, l'ottavo all'Apparizione di Maria Santissima, il nono precedentemente dedicato a san Michele venne distrutto per aprire una porta laterale e l'icona fu donata alla chiesa di Sant'Ermete in Sciarborasca, il decimo a sant'Antonio da Padova, l'undicesimo a Nostra Signora Addolorata, il dodicesimo a Nostra Signora del Rosario, la cui immagine era coronata da quindici tavolette raffiguranti i misteri. Il reverendo Spotorno nota in quell'occasione la ridotta capienza della chiesa ma la giudica in complesso in buone condizioni.\nLa nuova chiesa, come la si vede attualmente, venne edificata nel 1877. Infatti la vecchia chiesa era diventata pericolante e insufficiente per accogliere tutta la popolazione per i riti sacri. Nel decidere il da farsi si opt\u00f2 per la costruzione di un nuovo edificio. Il progetto della nuova chiesa fu affidato all'architetto Maurizio Dufour, che svolse il suo incarico senza essere retribuito. Promotori della nuova chiesa furono il marchese Marcello Durazzo e l'arciprete G. Scarrone. Come lasci\u00f2 scritto il sacerdote Antonio Giusti, tutta la popolazione di Cogoleto si prodig\u00f2 per la migliore realizzazione dell'opera, che tanta parte ha avuto nella stessa profondendovi la propria fede, il proprio entusiasmo e la propria umanit\u00e0.\nil 2 giugno 1878, costruite le opere murarie e il tetto della nuova chiesa, venne demolita definitivamente la vecchia, che, essendo pi\u00f9 piccola, si veniva a trovare all'interno della nuova. Nel procedere ai lavori si assicur\u00f2 una degna sistemazione all'altare della famiglia Colombo.\nDescrizione.\nLa chiesa \u00e8 dedicata alla Nativit\u00e0 di Santa Maria Santissima. All'esterno dell'edificio sono ancora oggi presenti le due iscrizioni che ricordano l'antico castello e i legami con i Colombo di Cogoleto e le tradizioni colombiane.\nAll'interno della chiesa, oltre all'altare maggiore donato dalla famiglia Colombo e dedicato a san Giovanni Battista, \u00e8 conservata una pala d'altare del XVII secolo, nella quale \u00e8 raffigurato il santo che predica alle genti (in molti visi sono riconoscibili alcuni membri di famiglie borghesi cogoletesi). Sopra a questo altare venne collocata una lapide per ricordare i legami dei Colombo di Cogoleto con le tradizioni colombiane.\nAltri quadri rappresentano il \"Transito di san Giuseppe\", una \"Crocifissione\", la \"Predicazione del Battista\" e una tela raffigurante la \"Madonna con san Carlo Borromeo\". Inoltre vi \u00e8 una statua della \"Concezione di Maria\" attribuibile ad Anton Maria Maragliano.\nLa volta \u00e8 stata dipinta da Raffaele Albertella nel 1939, invece l'affresco del catino absidale, posto sopra il coro e raffigurante l\"'Incoronazione della Beata Vergine Maria\", fu fatto eseguire dalla famiglia Ghigliotti ed \u00e8 opera di Luigi De Servi.\nOrgano.\nNella chiesa \u00e8 presente un organo a canne con sistema di trasmissione pneumatico tubolare costruito nel 1932 dalla ditta Pacifico Inzoli. Lo strumento consta di 27 registri reali ed \u00e8 comandato da una consolle con due tastiere di 61 tasti ciascuna e con una pedaliera di 32 pedali."}
{"id": "1820112", "revid": "93556", "url": "https://it.wikipedia.org/wiki?curid=1820112", "title": "Gregory Harold Johnson", "text": "Johnson \u00e8 nato a South Ruislip nel Middlesex in Inghilterra. Ha conseguito un bachelor of science in ingegneria aeronautica nella United States Air Force Academy nell'1984 e successivamente conseguito un master in \"flight structures engineering\" nella Columbia University nel 1985 e un master in \"business administration\" nell'Universit\u00e0 del Texas nel 2005.\nCarriera militare.\nJohnson ha iniziato l'addestramento da pilota alla base aerea di Reese in Texas nel maggio 1984 e continu\u00f2 ad essere istruttore pilota fino al 1989, quando venne selezionato per essere assegnato agli F-15. Dopo aver completato l'addestramento sull'F-15 venne assegnato al 335\u00b0 Fighter Squadron alla base aerea Seymour Johnson nel Nord Carolina. Nel dicembre 1990, Johnson venne inviato ad Al Kharj in Arabia Saudita e partecip\u00f2 a 34 missioni di combattimento nell'Operazione Desert Storm. Nel dicembre 1992 venne nuovamente inviato in Arabia Saudita dove partecip\u00f2 a 27 missioni di combattimento nell'Operazione Southern Watch. Nel 1993 venne selezionato alla base aerea Edwards. Dopo la laurea, venne assegnato alla 445\u00aa Flight Test Squadron, dove vol\u00f2 e collaud\u00f2 aerei di tipo F-15 C/E, NF-15B e T-38 A/B. Ha collezionato pi\u00f9 di 3500 ore di volo in pi\u00f9 di 40 aerei diversi.\nCarriera alla NASA.\nNel giugno 1998 venne selezionato alla NASA, ed inizi\u00f2 l'addestramento nell'agosto dello stesso anno. Complet\u00f2 l'addestramento nel 2000 e, come astronauta candidato, venne assegnato a compiti tecnici nel \"Flight Crew Operations Directorate\". Johnson venne inoltre assegnato al Shuttle Cockpit Avionics Upgrade (CAU) council, con il compito di riprogettare i display delle cabine di comando per le future missioni Shuttle.\nNel 2001 Johnson \u00e8 stato riassegnato in compiti che includevano il supporto diretto degli equipaggi delle missioni STS-100 e STS-108, a capo della pianificazione per le procedure di annullamento della missione e per. Inoltre ha svolto un ruolo chiave in vari team durante le indagini sul disastro dello Space Shuttle Columbia nel 2003. Ha partecipato al team dedicato ai test sugli impatti del rivestimento del serbatoio esterno, che ha dimostrato la possibilit\u00e0 di un danno critico ai bordi anteriori delle ali di uno Space Shuttle a seguito dell'impatto di frammenti di rivestimento che accidentalmente si possono staccare dal serbatoio esterno durante la fase di decollo (come effettivamente accadde durante l'incidente del Columbia). Nel 2004 svolse la funzione di Deputy Chief del ramo Astronaut Safety per quanto riguarda lo Space Shuttle, la Stazione Spaziale Internazionale e il T-38. Nel 2005 venne incaricato di coprire il ruolo di rappresentante degli astronauti in supporto allo sviluppo e test della navetta Orion.\nNel marzo 2008 vol\u00f2 come pilota dello Space Shuttle Endeavour nella missione STS-123, mentre nel maggio 2011 ricopr\u00ec lo stesso ruolo nella missione STS 134."}
{"id": "1820121", "revid": "911652", "url": "https://it.wikipedia.org/wiki?curid=1820121", "title": "Perodicticus potto", "text": "Il potto (\"Perodicticus potto\" ) \u00e8 un primate strepsirrino della famiglia dei Lorisidi, l'unico rappresentante del genere Perodicticus.\nSottospecie.\nDel potto si conoscono tre sottospecie:\nDistribuzione.\nI potto vivono nelle foreste pluviali comprese fra la Guinea ed il Kenya.\nDescrizione.\nDimensioni.\nQuesti animali misurano 30\u201340\u00a0cm di lunghezza per un peso che raggiunge il chilo e mezzo.\nAspetto.\nIl pelo \u00e8 folto e lanoso, di colore grigio-bruno. A differenza degli altri lorisidi, la coda non \u00e8 atrofizzata, ma misura fra i 3 ed i 10\u00a0cm.\nLa testa \u00e8 rotonda, con un muso prominente ed occhio di medie dimensioni. Le orecchie sono nude e reniformi.\nLe mani possiedono indice ridottissimo, che nelle zampe posteriori presenta un'unghia particolarmente conformata per il \"grooming\". I pollici sono opponibili, e grazie all'indice praticamente assente la presa sui rami \u00e8 estremamente forte.\nLe vertebre cervicali di questi animali presentano apofisi molto sviluppate che vengono utilizzate per la difesa.\nSia i maschi che le femmine possiedono ghiandole odorifere perianali: nelle femmine esse hanno estensione tale da essere definite pseudoscroto. Tali ghiandole vengono utilizzate per marcare il territorio e rafforzare i legami intraspecifici: esse emanano un odore simile a quello del curry.\nComportamento.\nSi tratta di animali solitari e notturni: si muovono con estrema lentezza fra i rami, avendo cura di avere una presa salda con almeno due zampe prima di muovere un passo.\nSe minacciato, il potto nasconde la testa sotto un'ascella, mostrando all'intruso la gobba: se l'aggressore insiste, corre il rischio di venire morso. La saliva dei potto contiene vari agenti infiammatori.\nIn base a studi in cattivit\u00e0 condotti negli anni '60, i potto si sono dimostrati pi\u00f9 curiosi rispetto agli altri lorisidi, anche se non ai livelli dei lemuri: mostravano interesse per oggetti sconosciuti (ma solo se questi venivano messi nelle vicinanze del cibo) e sviluppavano comportamenti altruistici di gruppo (passavano a turno del tempo in compagnia di un esemplare malato, conservavano del cibo per un esemplare temporaneamente assente). Non c'\u00e8 tuttavia alcuna conferma che questi comportamenti avvengano anche in natura.\nAlimentazione.\nStudi sul contenuto gastrico di questi animali hanno portato alla conclusione che si tratta di animali frugivori, ma che integrano la dieta con una percentuale consistente di linfa ed insetti, non disdegnando all'occasione piccoli vertebrati come lucertole, nidiacei o pipistrelli.\nRiproduzione.\nL'accoppiamento avviene coi due individui appesi faccia a faccia (caso raro fra gli animali) ad un ramo. La gestazione dura 5 mesi e mezzo, al termine dei quali nasce solitamente un unico cucciolo che si aggrappa inizialmente al ventre materno, per poi spostarsi sulla schiena della madre.\nQuando il cucciolo cresce, la madre pu\u00f2 anche lasciarlo su un ramo mentre va in cerca di cibo.\nLo svezzamento avviene attorno ai 4-5 mesi d'et\u00e0, e ad un anno e mezzo il giovane potto \u00e8 pronto ad allontanarsi in cerca di un proprio territorio. Le femmine spesso cedono parte del proprio territorio alle proprie figlie.\nLa aspettativa di vita in cattivit\u00e0 di questi animali \u00e8 di circa 26 anni."}
{"id": "1820122", "revid": "767487", "url": "https://it.wikipedia.org/wiki?curid=1820122", "title": "Bombshell Rocks", "text": "I Bombshell Rocks sono un gruppo pop punk/hardcore punk proveniente da V\u00e4ster\u00e5s, in Svezia. Sono ancora in attivit\u00e0.\nBiografia.\nI primi anni.\nI Bombshell Rocks nascono a V\u00e4ster\u00e5s, in Svezia nel 1995, la line-up \u00e8 formata da M\u00e5rten Cedergran alla voce, Sami Andersson e Richard Andersson alle chitarre, Mathias Lindh al basso e Chrille alla batteria.\nIl nome iniziale della band era \"Down And Out\", ma presto lo cambiarono in Bombshell Rocks.\nNel febbraio del 1996 registrano un promo di sei canzoni, che spediscono a molte case discografiche svedesi, senza per\u00f2 che nessuna si interessi a loro, decidendo perci\u00f2 di autoprodursi.\nPer\u00f2, poco tempo dopo, Chrille decide di abbandonare la band per impegnarsi maggiormente nel suo hobby, lo skateboard, venendo presto rimpiazzato da un vecchio amico del gruppo, Thomas Falk. Nel febbraio del 1997 esce cos\u00ec (un anno dopo la sua registrazione), autoprodotto (l'edizione viene accreditata alla label creata dal gruppo, la \"Nincompoop\"), il singolo \"Who's The Real Bastard?\".\nNell'estate dello stesso anno, iniziano cos\u00ec a suonare dal vivo in vari locali o festival.\nAlla fine di agosto tornano in sala per registrare un EP di tre tracce, dopo la registrazione Sami decide di lasciare il gruppo, ma viene presto rimpiazzato da Christian M\u00e4\u00e4tt\u00e4.\nLa band effettua lo stesso mese il suo primo tour (della durata di una settimana), successivamente viene contattata, nel febbraio del 1998, dalla Sidekicks Records, una casa associata della Burning Heart Records.\n\"Going Up and Going Down\", il lavoro registrato nell'agosto precedente, esce qualche mese dopo, nella primavera del 1998, per la casa discografica creata da Marten e Thomas, la Noiseline Records.\n\"Underground Radio\" e i successi.\nTra maggio e giugno del 1998 incidono, in quattro giorni, l'EP, edito dalla Sidekicks, \"Underground Radio\", contenente 6 canzoni, che ottiene molta ammirazione e porta il gruppo a registrare nuovamente, nel novembre del 1998, il suo full-length d'esordio, \"Street Art Gallery\".\nIl giorno dopo la fine delle incisioni Richard lascia la band perch\u00e9 non vuole andare in tour, e viene sostituito da Ola Hjelmberg.\n\"Street Art Gallery\" esce sempre per la Sidekicks, mentre negli U.S.A. viene pubblicato dalla Epitaph.\nIl tour di promozione dell'album segna 150 date, nelle quali suonano con 59 Times the Pain, Liberator, No Fun at All, Voice of a Generation e Dropkick Murphys.\nIn seguito il gruppo viene contattato e messo sotto contratto direttamente dalla Burning Heart Records, la casa che possedeva la Sidekicks.\nNell'estate del 2000 entrano nuovamente in studio per registrare, per la Burning Heart, \"Cityrats &amp; Alleycats\", il disco \u00e8 pi\u00f9 duro, veloce e potente dei precedenti, ma anche la tecnica \u00e8 nettamente migliore. Successivamente la band supporta alcuni gruppi come blink-182 e The Offspring nei loro tour, accrescendo ancora di pi\u00f9 la propria popolarit\u00e0.\n\"From Here And On\" e i giorni nostri.\nNel 2002 la band torna a registrare, ne esce un altro full-length, \"From Here and On\", che viene pubblicato nel 2003.\nIl cantante, Martin, decide, per\u00f2, di lasciare la band per concentrarsi di pi\u00f9 sulla sua carriera di tatuatore, viene sostituito da Andersson e la band \u00e8 cos\u00ec costituita da quattro membri.\nIl fatto che uno dei chitarristi del gruppo abbia sostituito il cantante suscita qualche critica.\nVerso la fine del 2005 la band torna a registrare e produce un album che verr\u00e0 pubblicato nel 2006.\nAndersson, con la sua abilit\u00e0 di cantante, dimostra che la band pu\u00f2 andare avanti con la formazione attuale e tutte le critiche vengono smentite.\n\"Generation Tranquilized in formazione originale\".\nNel 2014 Marten rientra nella band e viene pubblicato \"Generation Tranquilized\"."}
{"id": "1820126", "revid": "1775883", "url": "https://it.wikipedia.org/wiki?curid=1820126", "title": "Satisfy You", "text": "Satisfy You \u00e8 un singolo del rapper statunitense Sean Combs, il quale allora pubblic\u00f2 la canzone sotto lo pseudonimo di Puff Daddy. \u00c8 stato prodotto dallo stesso Sean Combs pi\u00f9 da Jeffery \"J-Dub\" Walker, e vi ha partecipato il cantante R&amp;B R. Kelly.\nInformazioni.\nLa base della canzone \u00e8 analoga a quella di \"I Got 5 on It\" dei Luniz (questo brano campiona, a sua volta, \"Why You Treat Me So Bad\" del gruppo Club Noveau).\n\"Satisfy You\" \u00e8 uno dei brani di successo dell'artista: ha raggiunto la posizione n.2 nella \"Billboard Hot 100\", la n.1 nella \"Hot R&amp;B/Hip-Hop Songs\" e la n.1 nella \"Hot rap Tracks\". In Regno Unito ha raggiunto la posizione n.8.\nIl remix ufficiale del singolo \u00e8 in collaborazione con Lil' Kim e Mario Winans.\nVideoclip.\nIl videoclip \u00e8 stato diretto da Hype Williams. Inizialmente Puff Daddy si trova a una festa in compagnia di R. Kelly, dove conosce una ragazza di cui si innamora perdutamente. Tra i due \u00e8 subito passione, ma ci\u00f2 non impedisce al rapper, subito dopo, di tradirla con un'altra. Quando scopre paradossalmente che la sua ragazza ha fatto la stessa cosa, Puff Daddy si scaglia inferocito sul suo amante e intraprende un'accesa lite con la propria ragazza, pur consapevole che \u00e8 stato lui a tradirla per prima. Proprio per questo, verso la fine del video, i due si riappacificheranno."}
{"id": "1820131", "revid": "253269", "url": "https://it.wikipedia.org/wiki?curid=1820131", "title": "John Allen Nelson", "text": "Biografia.\nNato in Texas, ha vissuto i primi tre anni di vita in Germania, con i fratelli David, Nancy e Diana. Dopo aver lavorato per un breve periodo nella soap opera \"Quando si ama\", nel 1984 lavora in un'altra soap opera, \"Santa Barbara\", dove fino al 1986 ricopre il ruolo di Warren Lockridge.\nNel 1988 recita nel film \"Deathstalker III - I guerrieri dell'inferno\" e nella commedia horror \"Killer Klowns from Outer Space\". Negli anni seguenti colleziona diverse apparizioni in produzioni televisive, \"La signora in giallo\", \"In viaggio nel tempo\" e il film TV \"\". Nel 1989 entra nel cast del telefilm \"Baywatch\", dove interpreta il sexy bagnino J.D. Cort, che nel corso della serie ha problemi di retinite pigmentosa.\nNel 1993 \u00e8 co-sceneggiatore del film \"Kickboxing mortale\" e di \"American Yakuza\". Dopo essere stato guest star di \"Ultime dal cielo\" e \"V.I.P.\", dal 2000 al 2002 ricopre il ruolo di Matt Cutter nella serie TV \"Sheena\", recitando al fianco di Gena Lee Nolin, con la quale aveva gi\u00e0 lavorato in \"Baywatch\". Nel 2003 riprende i panni di J.D. Cort nel film TV \"Baywatch - Matrimonio alle Hawaii\".\nNegli anni 2005-2006 partecipa alla serie \"24\", nei panni di Walt Cummings, mentre nel 2006 \u00e8 il senatore Jeffrey Collins, uno dei protagonisti di \"Vanished\". Nel 2008 partecipa al film \"Fire Bay\", dove veste i panni di John F. Kennedy. Nel 2009 appare, inoltre, in un episodio della quarta stagione di \"Criminal Minds\"."}
{"id": "1820137", "revid": "1313191", "url": "https://it.wikipedia.org/wiki?curid=1820137", "title": "Oratorio di San Lorenzo (Cogoleto)", "text": "L'oratorio di San Lorenzo \u00e8 un luogo di culto cattolico situato nel comune di Cogoleto, in lungomare Santa Maria, nella citt\u00e0 metropolitana di Genova.\nStoria e descrizione.\nAdiacente alla parrocchiale di santa Maria Maggiore, sulla data dell'ipotetica costruzione dell'oratorio non esistono fonti storiche che ne riportino l'evento; probabilmente \u00e8 stato edificato nel 1200.\nLa struttura \u00e8 nel suo complesso molto antica e fu nei secoli molto importante per la popolazione cogoletese grazie anche alla presenza della Confraternita di San Lorenzo; quest'ultima, fondata presumibilmente nel 1300, l'anno nel quale muore Zane Truffa, probabile fondatore della confraternita. Il suo nome apre infatti il registro storico con l'elenco dei confratelli fino al 1855, il quale veniva letto prima della celebrazione della Santa Messa della commemorazione dei defunti.\nNell'oratorio si svolse il 26 luglio del 1656 la riunione del Generale Parlamento dove si decise un maggiore acquisto di generi alimentari per fronteggiare adeguatamente la gi\u00e0 vicina epidemia della peste che, in seguito, sconvolger\u00e0 l'intero comprensorio ligure. Nel 1820 la confraternita di san Lorenzo contava ben 120 confratelli.\nAll'interno \u00e8 custodita una tela del pittore genovese Giovanni Battista Carlone avente per soggetto il \"Martirio di san Lorenzo\"; all'esterno \u00e8 invece presente un bassorilievo dello scultore Antonio Brilla di Savona anch'esso raffigurante il santo. Inoltre sono esposte alcune pregevoli opere del pittore Gino Grimaldi, dipinte durante la permanenza all'ospedale psichiatrico di Pratozanino."}
{"id": "1820138", "revid": "15756", "url": "https://it.wikipedia.org/wiki?curid=1820138", "title": "52 (fumetto)", "text": "52 \u00e8 una serie settimanale a fumetti pubblicata dalla DC Comics dal 10 maggio 2006 (una settimana dopo la conclusione del \"crossover\" \"Crisi infinita\") al maggio 2007. La serie \u00e8 stata scritta da Geoff Johns, Grant Morrison, Greg Rucka, Mark Waid e Keith Giffen. Quest'ultimo ha realizzato anche il \"layout\" di tutte le tavole, realizzate da vari disegnatori che si sono alternati per riuscire a rispettare la periodicit\u00e0 settimanale. Le copertine sono tutte opera di J. G. Jones.\n\"52\" consisteva di 52 numeri, pubblicati settimanalmente per un anno, che raccontavano gli eventi che hanno avuto luogo per tutto l'anno successivo a \"Crisi infinita\". Nella serie ha trovato spazio praticamente tutto l'universo DC e i relativi personaggi. A conclusione della serie \u00e8 cominciata un'altra serie settimanale, \"Countdown a Crisi finale\" (\"Countdown to Final Crisis\").\nIn Italia e in Spagna la serie \u00e8 stata pubblicata dalla Planeta DeAgostini in un formato analogo all'originale.\nTrama.\nLa trama vede lo svolgersi di diversi eventi in contemporanea dopo \"Crisi infinita\", ognuno con un cast diverso con eventuali incroci tra le storie. Sintetizzando le diverse trame riguardano:"}
{"id": "1820140", "revid": "767487", "url": "https://it.wikipedia.org/wiki?curid=1820140", "title": "V\u00edctor Pozzo", "text": "Centrocampista di contenimento, arriva in Italia dal Talleres nel 1938 grazie all', dove vince uno scudetto e una coppa nazionale senza tuttavia trovare molto spazio. Va una stagione all'Atalanta, dove disputa la sua migliore stagione in Italia, meritandosi il ritorno all'Ambrosiana. Dopo la sospensione dei campionati dovuta alla seconda guerra mondiale, conclude la carriera nelle categorie minori.\nDiverse fonti gli attribuiscono erroneamente militanze nel (1938), nel (1938-1939), nel (1938-1939, al posto di Guerrino Pozzo) e nel (1943-1944, in luogo di Giuseppe Pozzo)."}
{"id": "1820144", "revid": "149485", "url": "https://it.wikipedia.org/wiki?curid=1820144", "title": "Cheng Fei", "text": "Inizia a praticare ginnastica all'et\u00e0 di tre anni e a tredici anni entra a far parte della Squadra Nazionale Junior.\nAlle Olimpiadi di Atene nel 2004 finisce quarta nella finale a corpo libero. Quattro anni dopo, a Pechino vince un oro nella gara a squadre e due bronzi, al volteggio e alla trave. \u00c8 stata una grande delusione per la Cheng, che sperava di vincere l'oro anche nelle sue specialit\u00e0 (volteggio e corpo libero), dove si trovava in prima posizione dopo le qualifiche. Poco prima delle Olimpiadi di Londra, si rompe il tendine d'Achille e dopo qualche mese decide di ritirarsi. \n\u00c8 stata campionessa del mondo al volteggio per tre anni di fila (dal 2005 al 2007). Nel 2006 ha anche vinto il titolo a squadre e al corpo libero.\nUn salto al volteggio porta il suo nome (Cheng), perch\u00e9 \u00e8 stata la prima ginnasta ad eseguirlo a livello mondiale."}
{"id": "1820149", "revid": "1543377", "url": "https://it.wikipedia.org/wiki?curid=1820149", "title": "Norma Editorial", "text": "Norma Editorial \u00e8 una casa editrice di fumetti spagnola con sede a Barcellona.\nFondata nel 1977 da Rafael Mart\u00ednez, pubblica fumetti spagnoli (come Miguelanxo Prado), manga giapponesi (come le opere di Kia Asamiya, CLAMP, Haruhiko Mikimoto, Katsuhiro \u014ctomo e Masamune Shirow), fumetti statunitensi (alcuni fumetti DC Comics nonch\u00e9 alcuni lavori di Will Eisner, Frank Miller e Dave Gibbons) e \"graphic novel\" europee (lavori di Enki Bilal, Hugo Pratt, Manu Larcenet, Joann Sfar e Lewis Trondheim).\nStoria.\nOrigini.\nNel 1981, Norma editorial fu assorbita nel giornale di Riego Ediciones, \"Cimoc e Hunter\" e, successivamente, da \"Cairo\", \"Sargento Kirk\" e \"Humor a tope\", tutti diretti da Joan Navarro.\nCon questi marchi, la compagnia si focalizz\u00f2 su fumetti spagnoli ed europei. Tra i primi fumettisti possono essere enumerati Enrique S. Abul\u00ed, Alfonso Azpiri, Beroy, Alfonso Font, Miguelanxo Prado, Segrelles, Daniel Torres o Sento; tra i secondi si ricordano, Enki Bilal, Fran\u00e7ois Bourgeon, Vittorio Giardino, Jean Van Hamme, Alejandro Jodorowsky, Milo Manara, Moebius, Hugo Pratt, Grzegorz Rosinski e Jacques Tardi. Alcune saghe di questi autori furono pubblicate nelle collezioni come \"\u00c1lbumes Cairo\", \"B/N\", \"Cimoc Extra Color\", \"El Muro\" e \"Pandora\".\nPubblicarono anche la collezione teoretica \"Un hombre, mil im\u00e1genes\" (1982\u20131985).\nNuovi percorsi.\nNegli anni novanta Norma Editorial inizi\u00f2 a produrre lavori di autori nord americani, pubblicando i maggiori successi di Will Eisner, John Byrne, Neil Gaiman, Frank Miller, Mike Mignola e Alan Moore in marchi come Made in USA.\nLa compagnia non \u00e8 stata estranea al boom dei manga, e pubblicarono lavori di Kia Asamiya, CLAMP, K\u014dsuke Fujishima, Haruhiko Mikimoto, Katsuhiro Otomo, Hiromu Arakawa, Yoshiyuki Sadamoto e Masamune Shirow.\nVerso la met\u00e0 degli anni novanta divenne un collaboratore stretto dell'editoriale indipendente americano Dark Horse e, successivamente, aggiunse alla lista i supereroi della DC Comics e della collezione Vertigo.\nUltimi anni.\nDopo la perdita dei diritti della DC nel 2005, hanno iniziato una serie di collezioni come: \"Made in Hell\", \"Comic Noir e\" \"El d\u00eda despu\u00e9s\". Nel 2006 hanno annunciato l'acquisto di una nuova serie di supereroi."}
{"id": "1820151", "revid": "1862698", "url": "https://it.wikipedia.org/wiki?curid=1820151", "title": "Mario Fazio (ciclista)", "text": "Professionista tra il 1941 ed il 1953, conta la vittoria di due tappe al Giro d'Italia.\nCarriera.\nCorse per la Gloria, la Viscontea, la Benotto, la Rochet, la Cycles Rubis, la Bottecchia, la Bottecchia e la Guerra, distinguendosi come passista, soprattutto nelle corse a tappe.\nLe principali vittorie da professionista furono due tappe al Giro d'Italia, una nel 1949 e una nel 1950; nel 1949 indoss\u00f2 la maglia rosa per tre giorni. Vinse anche il Giro di Romagna nel 1943."}
{"id": "1820152", "revid": "307923", "url": "https://it.wikipedia.org/wiki?curid=1820152", "title": "Episodi di Vanished", "text": "La prima ed unica stagione della serie televisiva Vanished \u00e8 stata trasmesso negli USA, paese di produzione, dal canale Fox dal 21 agosto 2006 al 12 febbraio 2007. \nIn Italia, \u00e8 stata trasmessa in prima visione assoluta dall'11 giugno 2008 al 25 luglio 2008 su Italia 1. \nAll'inizio la serie viene trasmessa con due episodi a sera il venerd\u00ec (pi\u00f9 una serata straordinaria, un mercoled\u00ec, con i primi due episodi) in prima serata alle ore 21.10, ma a causa dei bassi ascolti riportati, a partire dall'11 luglio 2008, la serie viene spostata in seconda serata, alle ore 23:40, con un solo episodio a sera.\nSparita nel nulla.\nTrama.\nIl senatore Jeffrey Collins e sua moglie sono felicemente sposati. Sara sta per ricevere un premio per il suo lavoro alla \"Children First\" e ha una sorpresa da comunicare a suo marito. Quando Sara improvvisamente scompare, il senatore Collins e Graham Kelton, agente dell'FBI, cominciano le indagini per ritrovarla. \nIl tunnel.\nTrama.\nL'FBI riceve una telefonata in cui un uomo dichiara di aver conosciuto Sara come Nicky Johnson diversi anni prima. Inoltre la ex-moglie del senatore Collins, Jessica, \u00e8 sospettata di essere coinvolta nella scomparsa di Sara. Viene trovato un tunnel sotterraneo dove probabilmente \u00e8 stata Sara. Qui l'agene Kelton trova un messaggio segreto riguanrdo St. Nathand e i numeri 9:29."}
{"id": "1820153", "revid": "235834", "url": "https://it.wikipedia.org/wiki?curid=1820153", "title": "Processing dell'antigene", "text": ""}
