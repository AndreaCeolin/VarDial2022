{"id": "1796599", "revid": "770634", "url": "https://it.wikipedia.org/wiki?curid=1796599", "title": "Distretto di Sonitpur", "text": "Il distretto di Sonitpur \u00e8 un distretto dello stato dell'Assam in India. Il suo capoluogo \u00e8 Tezpur."}
{"id": "1796601", "revid": "287204", "url": "https://it.wikipedia.org/wiki?curid=1796601", "title": "Lepilemur mustelinus", "text": "Il lepilemure mustelino o lemure donnola (\"Lepilemur mustelinus\" ) \u00e8 un lemure endemico del Madagascar. \u00c8 la specie tipo del genere \"Lepilemur\".\nDistribuzione e habitat.\nLa specie \u00e8 diffusa nella zona orientale dell'isola, nell'area compresa fra i fiumi Onibe e Mangoro, del quale colonizza anche la sponda occidentale. \u00c8 un abitatore della foresta pluviale.\nDescrizione.\nMisura fino a 65\u00a0cm di lunghezza, dei quali circa met\u00e0 spetta alla coda, per un peso di circa 1\u00a0kg.\nIl pelo \u00e8 grigio scuro nella parte superiore del corpo, con una sfumatura giallo ocra sul dorso, mentre nella parte ventrale \u00e8 grigio-argento. Le parti nude del corpo tendono al violaceo. gli occhi sono.\nGli occhi, di colore marrone-rossiccio, sono grandi e spostati frontalmente, permettendo una buona visione binoculare: le orecchie nude ed attaccate lateralmente rispetto al cranio. Le dita di mani e piedi presentano polpastrelli rigonfi ed allargati per una migliore presa sui rami.\nBiologia.\nSi tratta di animali arboricoli dalle abitudini notturne, anche se a volte li si pu\u00f2 osservare anche alla luce del sole. Durante la stagione secca, di giorno riposano in tronchi cavi ad almeno 6m dal terreno, mentre durante la stagione delle piogge tendono ad andare in estivazione in grossi nidi pendenti di liane e foglie morte che essi stessi si costruiscono.\nSono animali molto territoriali nei confronti di altri esemplari dello stesso sesso: i maschi occupano territori pi\u00f9 vasti(fino a 5000 m2), che spesso si sovrappongono ai bordi con quelli di pi\u00f9 femmine (2000 m2), arrivando a volte anche ad inglobarli. Il maschio difende il territorio pattugliandolo costantemente ed emettendo vocalizzi che segnalino la sua presenza ad eventuali intrusi: n\u00e9 il maschio n\u00e9 la femmina marcano il territorio tramite ghiandole odorose.\nLe femmine sono meno solitarie e possono anche formare gruppi coi propri cuccioli avuti da precedenti parti, ma ci\u00f2 non toglie che reagiscano violentemente in caso di intrusioni nel proprio territorio.\nAlimentazione.\nSi tratta di animali esclusivamente erbivori: in particolare, si nutrono di foglie, pur non disdegnando di integrare sporadicamente la dieta con frutti e fiori.\nPer sopperire allo scarso valore nutrizionale delle foglie, la specie \u00e8 ciecotrofa, ossia ridigerisce le proprie feci per meglio degradare la cellulosa.\nRiproduzione.\nDurante il periodo degli amori (maggio-giugno) i maschi gironzolano ai bordi dei propri territori alla ricerca di femmine in estro. Dopo una gestazione di 4 mesi circa, viene dato alla luce un unico cucciolo, che si aggrappa saldamente al ventre materno, spostandosi solo quando la femmina deve nutrirsi: in questi casi il cucciolo viene lasciato su un ramo nelle vicinanze, in attesa che la madre si sia sfamata."}
{"id": "1796602", "revid": "770634", "url": "https://it.wikipedia.org/wiki?curid=1796602", "title": "Distretto di Tinsukia", "text": "Il distretto di Tinsukia \u00e8 un distretto dello stato dell'Assam in India. Il suo capoluogo \u00e8 Tinsukia."}
{"id": "1796604", "revid": "253269", "url": "https://it.wikipedia.org/wiki?curid=1796604", "title": "Sean Patrick Flanery", "text": "Biografia.\nNato in Louisiana \u00e8 per\u00f2 cresciuto a Houston, in Texas, dove ha studiato alla Awty International School e alla Dulles High School, inoltre ha frequentato la University of St. Thomas. Flanery inizi\u00f2 a recitare al college, dopo essersi iscritto ad un corso di recitazione per incontrare una ragazza per la quale aveva una cotta. In seguito si trasfer\u00ec a Los Angeles, in California, per perseguire la sua carriera da attore.\nAcquista popolarit\u00e0 verso gli inizi degli anni novanta interpretando la parte dell'adolescente Indiana Jones nella serie televisiva \"Le avventure del giovane Indiana Jones\", andata in onda tra il 1992 e il 1993, in seguito ha sempre interpretato Indiana Jones in svariati film TV tratti dalla serie.\nNegli anni seguenti ha partecipato a diversi film, come \"Powder - Un incontro straordinario con un altro essere\", \"Best Men - Amici per la pelle\", \"Semplicemente irresistibile\", \"The Boondock Saints - Giustizia finale\" e \"The Boondock Saints 2 - Il giorno di Ognissanti\". Tra il 2002 e il 2007 ha interpretato Greg Stillson in \"The Dead Zone\", nel 2009 in \"Deadly Impact\" e nel 2010 \u00e8 nel cast di \"Saw 3D - Il capitolo finale\"."}
{"id": "1796605", "revid": "73843", "url": "https://it.wikipedia.org/wiki?curid=1796605", "title": "Chiesa di San Pietro in Vincoli (Spinone al Lago)", "text": "La chiesa di San Pietro in Vincoli di Spinone al Lago si trova nel territorio dell'omonimo comune, in provincia di Bergamo. La chiesa era parrocchiale di Spinone fino al XVII secolo.\nStoria.\nOriginariamente la chiesa era posta sulle sponde e a pochi metri del lago di Endine ed era molto piccola con la facciata rivolta a est, verso il lago. Trovandosi in una zona molto isolata aveva funzione di oratorio cimiteriale. Nel 1465 la chiesa ottenne l'autonomia a parrocchiale dismembrandosi da quella di Monasterolo e per questo divenne oggetto di lavori di ampliamento.\nL'asse della chiesa comp\u00ec una rotazione di 90\u00b0 con la demolizione della parete a est e con la costruzione della nuova zona presbiterale cos\u00ec che l'originale presbiterio divenne la prima campata dell'aula, e il fianco a meridione trasformandolo nella facciata, anche se l'edificio conserva gli stilami tipici dell'architettura romanica, presentandosi sempre in forme semplici e sobrie.\nIl rifacimento obblig\u00f2 la formazione della facciata che presenta due timpani mentre all'interno sempre nella prima campata rimane un grande arco sfondato in stile tardo gotico, dove era posto l'ingresso originario. Fu adeguato anche il sedime con l'innalzamento dal calpestio che originariamente era pi\u00f9 basso dell'edificio rendendolo complanare, e leggibile nel dissesto statico causato sulla facciata.\nNei primi anni del XVI secolo venne eretto il campanile che ha saputo mantenere gli elementi che caratterizzano il resto del complesso. Nel Seicento fu costruito un portale sulla facciata che raggiungeva l'altezza del rosone, ma con la declassazione a semplice oratorio, dopo che la titolarit\u00e0 di parrocchiale fu data alla nuova chiesa, il luogo fu abbandonato tanto che nell'Ottocento fu fatta richiesta di trasformarlo in teatro. Nella seconda met\u00e0 del Novecento l'edificio fu oggetto di un importante restauro. Durante questi lavori, nel 1964, fu rimosso il portale seicentesco. I restauro ridiedero alla chiesa la sua conformazione quattrocentesca.\nL'edificio \u00e8 stato inserito in un progetto volto a valorizzarlo. La chiesa \u00e8 stata considerata monumento nazionale.\nCon la costruzione della strada Statale 42, la chiesa ha perso la sua caratteristica d'essere isolata, pur presentandosi sempre in posizione dominante. \nL'edificio \u00e8 stato inserito in un progetto volto a valorizzarlo. La chiesa \u00e8 stata considerata monumento nazionale.\nDescrizione.\nEsterno.\nL'edificio di culto si presenta in stile romanico con il fronte principale in pietra con tetto a capanna poco sporgente con due timpani posti centralmente e sul lato sinistro e la torre campanaria su quello destro. Il contorno marmoreo con mensola in pietra fa da cornice all'ingresso principale, queste sono un recupero delle cornici della porta originale, composti in blocchi squadrati a cui si accenna una forma ad arco. La facciata ospita, nella parte superiore, un ampio rosone e una feritoia strombata che illuminano l'aula. L'ingresso laterale ha gli stipiti in serizzo rosso con architrave arabescata. La parte a sud della chiesa conserva l'abside di piccole dimensioni sempre in pietra e tre monofore semicircolari con la particolarit\u00e0 di avere le ghiere in mattoncini piccoli e sottili.\nInterno.\nL'interno \u00e8 a unica navata, divisa in due campate da un ampio arcone a sesto acuto, e terminante con la parte presbiterale a pianta quadrata con volta a crociera tipica delle chiese tardogotiche presenti sul territorio bergamasco. L'aula presenta copertura di travi a vista. Era decorata con numerosi affreschi cinquecenteschi, alcuni dei quali sono andati perduti; restano la \"Madonna con Bambino\" e dodici dipinti, nella zona del presbiterio, raffiguranti sei sibille (Chimica, Delfica, Ellespontica, Eritrea, Persica e Samia) alternate a sei profeti (Abacuc, Davide, Ezechiele, Geremia, Isaia e Mos\u00e8), riconducibili alla scuola di Lorenzo Lotto, maestro veneziano che dipinse opere notevoli nel vicino paese di Trescore Balneario.\nL'antica abside romanica rimasta quasi integra, presenta le tre monofore che all'interno hanno con architravi in pietra contrariamente alla conformazione esterna in mattoncini piccoli, che si raccorda con l'aula con il doppio arco arretrato. Questo tipo di architettura si ritrova in alcune chiese romaniche della val Seriana.\nCampanile.\nLa facciata ospita a destra la torre campanaria che termina con la particolare cuspide a cono cestile in laterizio. La costruzione originaria era di altezza maggiore. La cella campanaria \u00e8 la sostituzione delle antiche bifore che dovevano essere simili a quelle del campanile di San Fermo di Credaro."}
{"id": "1796607", "revid": "1718925", "url": "https://it.wikipedia.org/wiki?curid=1796607", "title": "Trembita", "text": "La trembita (in ucraino \u0442\u0440\u0435\u043c\u0431\u0456\u0442\u0430) \u00e8 uno strumento musicale a fiato tradizionale ucraino, molto simile al corno alpino in uso in Svizzera e al bucium, diffuso in Romania. Nonostante la somiglianza strutturale, i suoni emessi da questi strumenti risultano essere molto diversi tra loro.\nLa trembita fu usata primariamente dagli abitanti dei Carpazi conosciuti come gutsuly. Era usato come uno strumento di segnalazione per annunciare morti, matrimoni, funerali.\nIl tubo \u00e8 costruito usando un ciocco di pino o abete (preferibilmente dopo essere stato colpito da un fulmine). Questo viene poi diviso in due parti, al fine di rimuoverne la parte pi\u00f9 interna. Le sezioni vengono quindi riunite e successivamente avvolte con corteccia di betulla.\nAttualmente \u00e8 ancora utilizzata dai pastori per segnalazioni nelle montagne con foreste, e per guidare pecore e cani; nonch\u00e9 da artisti od orchestre moderne che eseguono musica folk."}
{"id": "1796608", "revid": "247222", "url": "https://it.wikipedia.org/wiki?curid=1796608", "title": "Aston Villa Football Club 1980-1981", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1980-1981.\nStagione.\nAll'esordio stagionale, i \"Villans\" si portarono in testa al campionato grazie a quattro risultati utili consecutivi e superarono i trentaduesimi di finale di coppa di Lega grazie a una doppia vittoria contro il . Dopo un periodo di flessione durante il mese di settembre (due sconfitte consecutive in campionato ed estromissione dalla Coppa di Lega per mano del ), l'Aston Villa inanell\u00f2 una serie positiva di undici gare che lo porter\u00e0 ad agganciare la capolista alla dodicesima giornata, per poi prendere il comando solitario dopo tre giornate. In seguito a un calo di rendimento accusato nelle ultime quattro gare del girone di andata, i \"Villans\" giunsero al giro di boa al terzo posto, in coabitazione con il e a -2 dall'Ipswich Town.\nConcluso l'anno con cinque punti di svantaggio sulla capolista, i \"Villans\" cominciarono il 1981 incontrando l'Ipswich ai trentaduesimi di finale di FA Cup, venendo estromessi in seguito a una sconfitta di misura. Con una vittoria casalinga sul Liverpool alla ripresa del campionato, l'Aston Villa apr\u00ec una seconda serie di risultati utili consecutivi, che gli permetter\u00e0 di portarsi a -3 dall'Ipswich Town: un brusco calo di rendimento della capolista delle giornate successive permise ai \"Villans\" di passare in testa a quattro giornate dalla fine e di guadagnare un vantaggio che permetter\u00e0 loro di ottenere, con un turno di anticipo, il sesto nonch\u00e9 primo titolo nazionale a distanza di 71 anni dall'ultimo successo.\nMaglie e sponsor.\nLo sponsor tecnico per la stagione 1980-1981 \u00e8 Umbro ."}
{"id": "1796610", "revid": "486946", "url": "https://it.wikipedia.org/wiki?curid=1796610", "title": "Record velocit\u00e0 volo", "text": ""}
{"id": "1796621", "revid": "125875581", "url": "https://it.wikipedia.org/wiki?curid=1796621", "title": "Diego Verdegiglio", "text": "Carriera.\nAttore.\nA partire dagli anni ottanta Verdegiglio ha recitato in numerose pellicole cinematografiche e televisive. Interpreta Francesco Cossiga nella miniserie \"Aldo Moro - Il presidente\", a fianco di Michele Placido.\nMeno conosciuta ma memorabile la sua partecipazione come protagonista dello spot Fiat Duna, negli anni 80.\nSaggista.\nVerdegiglio affianca all'attivit\u00e0 di attore l'attivit\u00e0 di saggista. Ha pubblicato \"Ecco chi ha ucciso John Kennedy\" (1998) e \"La TV di Mussolini\" (2003); in collaborazione con Francesco Valitutti ha scritto \"Alla conquista dello Spazio\" (1999) e \"Il libro della vagina\" (2000) sui costumi sessuali femminili in varie civilt\u00e0 del passato e in popolazioni primitive della Terra. Con Olga Bisera ha collaborato ai volumi \"Ho sedotto il potere\", \"Maktub\" e \"Luciano Martino, un amore che vive\", mentre con Antonella Lualdi ha scritto \"Io Antonella, amata da Franco\" (2018). Collabora inoltre come freelance a varie pubblicazioni."}
{"id": "1796624", "revid": "547034", "url": "https://it.wikipedia.org/wiki?curid=1796624", "title": "Maria Luisa Eguez", "text": "Biografia.\nLaureata in Lettere all'Universit\u00e0 degli Studi di Pisa, ha insegnato dal 1984 al 2017 presso l'Istituto Comprensivo di Lerici. Attualmente \u00e8 docente all\u2019Unitre di Lerici. Opera in campo letterario e nel volontariato cattolico; per quest\u2019ultimo, dal 2001 al 2006 ha ricoperto la carica di presidente provinciale del Centro Italiano Femminile. Dal 2002 al 2007 \u00e8 stata presidente del \u201cCentro Laura Cozzani o.n.l.u.s.\u201d, dal 2004 al 2021 vicepresidente dell\u2019associazione \u201cGruppo Samuel\u201d della Spezia e dal 2022 ne \u00e8 la presidente. Dal 2008 \u00e8 caporedattrice del mensile cartaceo e on-line \u201cLerici In\u201d. Dal 2019 ha iniziato una collaborazione con la rivista \u201cCronache e Opinioni\u201d, organo del Centro Italiano Femminile (Roma), e con il quotidiano on line \u201cLa voce di New York\u201d.\nHa pubblicato recensioni per periodici e riviste letterarie (\"Adige-Panorama, Silarus, Il Golfo, Il Golfo dei Poeti\"), occupandosi tra l'altro di Mario Tobino, Vladimir Bukovskij, Ignazio Silone, Gabriel Garc\u00eda M\u00e1rquez, Tot\u00f2. Ha collaborato al saggio di Carla Sanguineti, \"Mary Shelley, dialogo d'amore\", ed. Giacch\u00e9, La Spezia, 1997.\nNel 1980 ha fondato il premio letterario \"Lerici Golfo dei Poeti\" nell'ambito del quale ha curato convegni internazionali dedicati a D.H. Lawrence (1981), George Byron (1984), Percy Shelley (1986, 1992), Mary Shelley (1988), Giorgio Caproni (1990), Ceccardo Roccatagliata Ceccardi (1994), Virginia Woolf (1995), Eugenio Montale (1996), e gli omaggi ai presidenti scomparsi Attilio Bertolucci (2000) e Mario Soldati (2001), cui hanno partecipato docenti universitari, critici, scrittori e poeti di fama internazionale."}
{"id": "1796628", "revid": "23117", "url": "https://it.wikipedia.org/wiki?curid=1796628", "title": "Unione Sportiva Sanvitese", "text": ""}
{"id": "1796630", "revid": "1516566", "url": "https://it.wikipedia.org/wiki?curid=1796630", "title": "Temolo (araldica)", "text": "Il temolo \u00e8 un pesce che si incontra nell'araldica civica.\nPosizione araldica ordinaria.\nIl temolo, come la maggior parte dei pesci, si rappresenta posto in fascia."}
{"id": "1796634", "revid": "124123", "url": "https://it.wikipedia.org/wiki?curid=1796634", "title": "Flavio Pompeo", "text": "Biografia.\nPompeo era un aristocratico di discendenza imperiale, in quanto nipote dell'imperatore Anastasio I: suo padre era Flavio Secondino, console e \"praefectus urbi\", sua madre Cesaria era sorella di Anastasio; fratello di Ipazio, console nel 500, cugino di Probo, console nel 502, spos\u00f2 Anastasia, da cui ebbe un figlio.\nFu console del 501, prima del cugino e dopo il fratello.\nIn campo religioso era sostenitore delle posizioni del concilio di Calcedonia contro i miafisiti: nel 512, in occasione di una rivolta, ebbe la casa bruciata dai miafisiti; aiut\u00f2 anche il patriarca Macedonio II, che era stato esiliato (511). Sostenitore del dialogo volto a ricomporre lo scisma acaciano, Pompeo si rec\u00f2 assieme a Vitaliano e Giustiniano ad accogliere i messi papali al decimo miglio da Costantinopoli e li accompagn\u00f2 in citt\u00e0 (519). Si sono conservate alcune lettere scambiate con papa Ormisda.\nFu probabilmente nel 517 contro gli Antae che Pompeo, al comando di un esercito in qualit\u00e0 (verosimilmente) di \"magister militum per Thracias\", fu sconfitto nei pressi di Adrianopoli dai predoni.\nNel 528 i Romani erano impegnati contro i Persiani, ma stavano subendo una serie di rovesci; Pompeo, nominato \"magister militum praesentalis\" o \"magister militum vacans\", fu inviato al fronte con rinforzi composti da Illirici, Sciti, Traci e Isauri. Giunse per\u00f2 verso la fine dell'anno quando, a causa del cattivo tempo, le ostilit\u00e0 erano state interrotte; il fatto che in questo anno \u00e8 attestato il titolo di \"patricius\" potrebbe significare che gli fu conferito in concomitanza con questo comando.\nNel gennaio 532 Giustiniano, divenuto imperatore, dovette affrontare la rivolta di Nika, durante la quale la popolazione di Costantinopoli, ribellatasi contro il sovrano, cerc\u00f2 un possibile successore: i nipoti di Anastasio (Pompeo, il fratello Ipazio e il cugino Probo) erano dei candidati naturali. Mentre Probo abbandon\u00f2 la citt\u00e0, Ipazio e Pompeo si rinchiusero con Giustiniano e i senatori a palazzo, in quanto ritenevano che un eventuale usurpatore avrebbe avuto poche possibilit\u00e0 contro Giustiniano. Giustiniano, per\u00f2, allontan\u00f2 dal palazzo i senatori, inclusi Pompeo e Ipazio, accusandoli di incitare la folla ribelle. Ipazio preso dalla folla nella sua casa, fu trascinato all'ippodromo di Costantinopoli e acclamato imperatore: riluttante, Ipazio acconsent\u00ec all'elezione. La rivolta fu spenta nel sangue e Pompeo e Ipazio furono catturati e portato da Giustiniano: l'imperatore mise a morte l'involontario usurpatore e suo fratello, ordinando che i loro cadaveri fossero gettati in mare e le loro propriet\u00e0 confiscate. Qualche anno dopo, le propriet\u00e0 furono restituite ai discendenti di Pompeo e Ipazio."}
{"id": "1796638", "revid": "110157", "url": "https://it.wikipedia.org/wiki?curid=1796638", "title": "Heavygrinder", "text": "Carriera.\nNella sola citt\u00e0 di Los Angeles ha gi\u00e0 suonato in venti diverse discoteche tra cui Key Club, Highlands, Century Club, Avalon, Sunset Room and White Lotus.\nQuando non suona nella sua citt\u00e0 \u00e8 regolarmente in tour per gli Stati Uniti esibendosi tra Anchorage e New York, Atlanta e Honolulu.\nIbiza, Cina, Taiwan, Canada, Messico sono state le tappe internazionali."}
{"id": "1796646", "revid": "1305772", "url": "https://it.wikipedia.org/wiki?curid=1796646", "title": "Lucio Albinio", "text": "Lucio Albinio (in latino \"Lucius Albinius\") fu il nome di due uomini dell'antica Roma:"}
{"id": "1796649", "revid": "38120", "url": "https://it.wikipedia.org/wiki?curid=1796649", "title": "Ges\u00f9 (South Park)", "text": ""}
{"id": "1796650", "revid": "287204", "url": "https://it.wikipedia.org/wiki?curid=1796650", "title": "Aston Villa Football Club 1981-1982", "text": "Questa voce raccoglie le informazioni riguardanti lAston Villa Football Club nelle competizioni ufficiali della stagione 1981-1982. \nStagione.\nIn campionato l'Aston Villa, pur presentandosi con una formazione titolare sostanzialmente immutata rispetto a quella detentrice del titolo, si aren\u00f2 a met\u00e0 classifica; il 9 febbraio 1982 l'allenatore Ron Saunders rassegn\u00f2 le dimissioni in favore del suo vice Tony Barton, il quale traghett\u00f2 i \"Villans\" a un deludente undicesimo posto finale.\nLa squadra fu verosimilmente distratta dal contemporaneo impegno in Coppa dei Campioni dove, al contrario, fu protagonista di un cammino trionfale: dopo aver eliminato, nell'ordine, il , la , la e l', l\"undici\" di Birmingham approd\u00f2 in finale contro il , laureandosi infine campione d'Europa battendo i tedeschi d'Occidente per 1-0 grazie a un gol dell'attaccante Peter Withe.\nMaglie e sponsor.\nLo sponsor tecnico per la stagione 1981-1982 \u00e8 Le Coq Sportif"}
{"id": "1796653", "revid": "1060", "url": "https://it.wikipedia.org/wiki?curid=1796653", "title": "Diocesi di Forl\u00ec", "text": ""}
{"id": "1796655", "revid": "767487", "url": "https://it.wikipedia.org/wiki?curid=1796655", "title": "Sala d'attesa", "text": "Sala d'attesa \u00e8 il terzo album in studio dei Mod\u00e0, pubblicato il 23 maggio 2008 dalla casa discografica Around the Music. L'album esce a distanza di quasi due anni dal precedente \"Quello che non ti ho detto\".\nIl disco.\nIl primo singolo estratto dal disco \u00e8 \"Sar\u00f2 sincero\", brano dal quale viene anche ricavato un videoclip promozionale, successivamente viene estratto \"Meschina\".\nQuesto disco segna l'addio di due componenti della band, se ne vanno infatti il chitarrista Tino e il batterista Manuel Signoretto sostituiti da Enrico Zapparoli e Claudio Dirani.\nSuccesso commerciale.\nNel 2008 l'album raggiunge come posizione massima la 19\u00aa della Classifica FIMI Album.\nA distanza di due anni dalla pubblicazione, nell'ottobre 2010, l'album rientra in classifica per tre settimane consecutive, debuttando all'85\u00aa per poi raggiungere come posizione la 38\u00aa e chiudere alla 78\u00aa.\nNel gennaio del 2011 l'album rientra, nuovamente nella medesima classifica, alla 96\u00aa posizione, per poi arrivare come posizione massima alla 21\u00aa.\nNel dicembre 2013 il disco viene certificato disco d'oro per le oltre 30.000 copie vendute."}
{"id": "1796659", "revid": "1149807", "url": "https://it.wikipedia.org/wiki?curid=1796659", "title": "Veline (programma televisivo)", "text": "Veline \u00e8 stato un programma televisivo creato da Antonio Ricci e trasmesso dal luned\u00ec al sabato su Canale 5 in estate nella fascia dell'access prime time. \"Veline\" si prefigge l'obiettivo di selezionare le veline per l'edizione successiva di \"Striscia la notizia\".\nDa \"Veline\" \u00e8 stato ricavato, nel 2003, lo spin-off \"Velone\", andato in onda anche nel 2010.\nEdizioni.\nPrima edizione (2002).\nLa prima edizione di \"Veline\" va in onda dal 10 giugno al 21 settembre 2002 con la conduzione di Teo Mammucari, coadiuvato dal celebre pupazzo Gabibbo: vincitrici di questa edizione sono la bionda Elena Barolo e la mora Giorgia Palmas, le quali rimarranno sul bancone di \"Striscia\" per due edizioni del programma (2002-2003 e 2003-2004). Tra le concorrenti di questa edizione troviamo Ilaria Spada, Elisabetta Gregoraci, Andrea Delogu, Carlotta Mantovan, Barbara Petrillo, Elisabetta Liberale e Marysthell Garc\u00eda Polanco. La sigla \u00e8 la canzone \"Bimba Bum\", interpretata dal Gabibbo.\nSeconda edizione (2004).\nIl programma torna con la seconda edizione dal 7 giugno al 25 settembre 2004, sempre con la conduzione di Teo Mammucari e la partecipazione del Gabibbo, proponendo la stessa formula della precedente edizione: vincitrici sono la mora Lucia Galeone e la bionda Vera Atyushkina, che per\u00f2 avranno poco successo e saranno le prime veline ad essere sostituite dopo una sola edizione (2004-2005). Addirittura durante questa edizione (2004-2005) viene assunta, dal 5 aprile 2005 fino al termine della stagione (11 giugno 2005), una terza velina, Emanuela Aurizi, detta \"la velina extralarge\" per le sue notevoli misure extralarge (nonostante le quali presenta comunque una discreta agilit\u00e0 nel ballo), per cercare di alzare gli ascolti di \"Striscia\" contro il quiz di Rai 1 \"Affari tuoi\" condotto da Paolo Bonolis, ma questa scelta (unita alla cosiddetta conduzione in multipropriet\u00e0) si rivela inutile e quindi Ricci decide di cambiare le veline ed anche il metodo di selezione, tornando al vecchio metodo, usato fino al 1999, dei casting tradizionali privati, a partire dal successivo mese di settembre in vista della nuova edizione (2005-2006) di \"Striscia\". \nLe loro eredi, la mora Melissa Satta (in seguito divenuta una delle veline more pi\u00f9 famose) e la bionda Thais Souza Wiggers resteranno nel loro ruolo per ben tre stagioni (2005-2006, 2006-2007, 2007-2008), anche se poi Thais sar\u00e0 sostituita, causa gravidanza, da Veridiana Mallmann dal 7 gennaio 2008 fino al termine della stagione (7 giugno 2008). Tra le concorrenti di \"Veline 2004\" troviamo: Fatima Trotta e Sara Tommasi. La sigla invece \u00e8 \"Suda\", interpretata sempre dal Gabibbo.\nTerza edizione (2008).\nA distanza di quattro anni dalla precedente edizione, \"Veline\" torna su Canale 5 dal 10 giugno al 20 settembre 2008, condotto questa volta da Ezio Greggio con la partecipazione di Nina Seni\u010dar, Matteo Troiano (meglio noto come il \"Maestro Pavarotto\") e il Gabibbo. Era presente anche la giuria, composta da quattro giornalisti e da un membro del mondo dello spettacolo come Paolo Limiti, Emilio Fede, Anna Falchi, Alessandro Cecchi Paone, Elisabetta Canalis, Luca Giurato, Sandra Milo, Fabrizio Trecca, Alba Parietti, Edoardo Raspelli, Rossella Brescia, Luciano Rispoli, Maddalena Corvaglia, Alfonso Signorini e Giucas Casella in qualit\u00e0 di presidente. Come le scorse stagioni, anche questa \u00e8 itinerante e tocca tappe come Riccione, Caorle, Reggio Calabria e Norcia. La finale si svolge in diretta dallo studio 20 di Cologno Monzese il 18 settembre e incorona come vincitrici la mora Federica Nargi e la bionda Costanza Caracciolo, ottenendo il record (37,27%) di ascolti. Tra le concorrenti di \"Veline 2008\" troviamo Enrica Pintore, Laura Forgia, Cristina Del Basso, Cristina Buccino e Paola Caruso. In questa edizione viene ripristinata la sigla utilizzata nella prima (2002).\nQuarta edizione (2012).\nInizialmente la quarta (ed ultima) edizione del programma sarebbe dovuta tornare in onda a partire dal 6 giugno 2011, ma nella primavera 2011 (durante le polemiche legate al Rubygate, scandalo in cui era coinvolto Silvio Berlusconi ma non Antonio Ricci) \"Veline\" fu accusato dal Gruppo Editoriale L'Espresso (ostile a Berlusconi) di essere \"il capofila ed emblema del sistema mediatico che lederebbe la dignit\u00e0 delle donne\", quindi Antonio Ricci decise di annullarlo proponendo per\u00f2, in modo provocatorio, un patto con la RAI che consisteva nel rinunciare alla successiva edizione di Miss Italia e al \"Gruppo Editoriale L'Espresso\" di rimuovere i settimanali \"D\" e \"Velvet\", che secondo Ricci erano \"il capofila ed emblema del presunto sistema mediatico che lederebbe la dignit\u00e0 delle donne\". In caso contrario, la presenza a \"Striscia\" della bionda Costanza Caracciolo e della mora Federica Nargi sarebbe stata confermata anche per la stagione 2011-2012 di \"Striscia la notizia\", cosa poi accaduta, visto che la RAI e il \"Gruppo Editoriale L'Espresso\" hanno respinto il patto. Inoltre, nell'autunno 2011 le veline cambiano provvisoriamente nome in \"carline\" come forma di ringraziamento provocatorio nei confronti dell'imprenditore Carlo De Benedetti, che, mantenendo \"D\" e \"Velvet\" aveva fatto rinnovare il contratto delle Veline.\nA seguito di queste polemiche, quindi, la quarta edizione del programma viene posticipata di un anno (dal 2011 al 2012). Essa infatti va in onda in onda (sempre in differita per le esigenze di risparmio di Mediaset in quel periodo storico) dall'11 giugno al 22 settembre 2012, nuovamente con la conduzione di Ezio Greggio affiancato dal Gabibbo con la partecipazione di Matteo Troiano. Le tappe di questa edizione di \"Veline\" sono state le seguenti: Ostuni, Alba Adriatica, Lignano Sabbiadoro, Acqui Terme, Andalo, Salsomaggiore e Riva del Garda. Era presente anche la giuria, composta ancora da quattro giornalisti e da un presidente membro del mondo dello spettacolo, come Umberto Brindani, Elena Barolo e tanti altri. La finalissima va in onda gioved\u00ec 20 settembre 2012 in prime time dallo studio 20 del Centro di produzione Mediaset di Cologno Monzese: le due vincitrici sono state la mora Alessia Reato e la bionda Giulia Calcaterra (gi\u00e0 campionessa sportiva pluri-medagliata). Come nelle precedenti edizioni, le ultime due puntate (21 e 22 settembre) di \"Veline 2012\" sono state dedicate alle monografie delle due nuove veline (prima la mora e poi la bionda), le quali sono salite sul bancone di \"Striscia la notizia\" a partire dal 24 settembre per una sola stagione (2012-2013). Tra le concorrenti di \"Veline 2012\" troviamo Valentina Bonariva, Carlotta Maggiorana (vincitrice in seguito di Miss Italia 2018), Nicole Mazzocato e Rosa Perrotta. Anche in questa edizione la sigla \u00e8 la stessa del 2002."}
{"id": "1796666", "revid": "37401", "url": "https://it.wikipedia.org/wiki?curid=1796666", "title": "Ocularizzazione", "text": "Il concetto di ocularizzazione \u00e8 stato introdotto da Francois Jost con l'intento di precisare la peculiarit\u00e0 della narrazione cinematografica. Poich\u00e9 infatti ciascun film racconta in primo luogo mostrando, servendosi cio\u00e8 di immagini, ne deriva che al cinema l'acquisizione e l'organizzazione di un sapere (quella che in letteratura \u00e8 chiamata focalizzazione) si fondano sulla dimensione primariamente percettiva dello sguardo. \nL'ocularizzazione \u00e8 definibile come \"la relazione che si instaura tra ci\u00f2 che la macchina da presa (o l'istanza narrante) mostra e ci\u00f2 che si presume il personaggio veda\". Essa gestisce i rapporti di visione (e dunque anche di conoscenza) che intercorrono fra spettatore, istanza narrante e personaggio.\nIn base a questa definizione si possono distinguere due casi principali: si ha ocularizzazione interna quando ci\u00f2 che lo spettatore vede coincide con quello che vede un singolo personaggio, mentre nell'ocularizzazione zero lo sguardo dello spettatore \u00e8 diretto, senza intermediazioni, ovvero rimanda al punto di vista dell'istanza narrante. Il primo caso si riscontra nella soggettiva, una delle tipologie fondamentali di sguardo cinematografico. L'ocularizzazione interna \u00e8 poi definita primaria quando l'immagine contiene in s\u00e9 le tracce che rimandano allo sguardo da cui \u00e8 prodotta: ci\u00f2 avviene per esempio quando essa suggerisce, mediante deformazioni ottiche, che la visuale \u00e8 quella di un personaggio ubriaco, stordito, miope ecc., oppure quando l'immagine \u00e8 mobile associandosi ad un personaggio anch'esso in movimento. Infine lo stesso personaggio pu\u00f2 essere mostrato di spalle, intento a guardare qualcosa che anche lo spettatore pu\u00f2 vedere (\u00e8 il caso della cosiddetta semisoggettiva). Si parla invece di ocularizzazione interna secondaria quando si ricorre alla figura del raccordo di sguardo: esso pone in relazione due immagini distinte, che identificano rispettivamente la fonte visiva (il personaggio nell'atto di guardare) e l'oggetto del suo sguardo. In modo analogo possiamo distinguere per l'ocularizzazione zero tra una situazione in cui l'istanza narrante tende come a eclissarsi, a celare l'organizzazione della materia diegetica facendoci dimenticare la presenza della macchina da presa (si parla di enunciazione mascherata), e il caso in cui il posizionamento e i movimenti della cinepresa tendono al contrario a sottolineare l'autonomia dell'istanza narrante rispetto ai personaggi, il suo assumere un ruolo di primo piano nell'esplorazione e interpretazione del mondo rappresentato (enunciazione marcata). Si tratta di quanto accade rispettivamente nell'oggettiva e nell'oggettiva irreale."}
{"id": "1796668", "revid": "1149807", "url": "https://it.wikipedia.org/wiki?curid=1796668", "title": "Martelkoopa", "text": ""}
{"id": "1796673", "revid": "1711941", "url": "https://it.wikipedia.org/wiki?curid=1796673", "title": "\u00c9ored", "text": "\u00c9ored \u00e8 un termine di origine anglosassone usato dallo scrittore inglese J. R. R. Tolkien per il ciclo fantasy della Terra di Mezzo. Nei romanzi indica un corpo della cavalleria Rohirrim.\nL'organizzazione militare Rohirrim.\nDurante il periodo della Guerra dell'Anello Rohan (chiamato \"La Marca\" dai suoi abitanti), era organizzato militarmente in tre zone territoriali distinte: la Marca Occidentale, la Marca Orientale e il distretto di Edoras. Il comando dell'esercito spettava al Re e ai suoi luogotenenti, chiamati Marescialli delle Marche, che erano in numero di tre. Il Primo Maresciallo comandava la Rassegna di Edoras e aveva al suo comando diretto l\"'\u00e9ored\". principale, chiamato La Compagnia del Re, composto dai cavalieri della casa del Re. Il Secondo e il Terzo Maresciallo comandavano le Rassegne delle due Marche, occidentale e orientale.\nIn tempo di guerra o di grave pericolo, ogni Maresciallo aveva al suo comando diretto un \"\u00e9ored\" completo in formazione da battaglia, acquartierato alla sua residenza.\nLe gerarchie di comando cambiarono al termine della Guerra dell'Anello, quando Re \u00c9omer abol\u00ec la denominazione di Secondo e Terzo Maresciallo, sostituendole con Maresciallo della Marca Occidentale e Maresciallo della Marca Orientale, e attribuendo loro un pari grado.\nInquadramento degli \"\u00e9ored\" nelle Gerarchie Militari del Rohan (anno 3019 T.E.):\nDefinizione di \u00e9ored.\nIl termine \"\u00e9ored\" \u00e8 di derivazione anglosassone, contenente il suffisso \"eo\", cio\u00e8 \"cavallo\", e un secondo termine derivante da \"r\u00e1d\", ossia \"cavalcante\". L\"'\u00e9ored\" era il corpo di base della cavalleria di Rohan, era composto da soldati addestrati ed equipaggiati, che potevano servire il Re sia in leva temporanea che permanente. Come si legge in uno scritto di Tolkien, In origine non era formata da un numero fisso di uomini; un raggruppamento cospicuo di cavalieri perfettamente addestrati, formanti un gruppo unitario che partecipassero a un'azione di guerra o a una esercitazione, poteva costituire un \"\u00e9ored\".\nLe cose cambiarono con la rinascita e la riorganizzazione militare del Rohan sotto Re Folcwine, circa un centinaio di anni prima della Guerra dell'Anello. Venne stabilito che un \"\u00e9ored completo\" e in assetto da battaglia fosse composto da non meno di 120 cavalieri, compreso il loro capitano, e che ogni \"\u00e9ored\" fosse la centesima parte della rassegna completa della Marca, a esclusione dei cavalieri della Casa del Re.\nL\"'\u00e9ored\" era sotto il comando diretto di un capitano, e ogni capitano come si \u00e8 visto, era agli ordini del proprio Maresciallo. Durante i trasferimenti al galoppo la formazione dell'Eoerd aveva il suo capitano in testa al gruppo, mentre la restante schiera formava una lunga fila con i cavalieri appaiati a due a due.\nDotazioni e equipaggiamento.\nUn cavaliere di un \"\u00e9ored\" disponeva di un equipaggiamento che possiamo in parte conoscere da una semplice descrizione data da Tolkien.\nCavalli e Cavalieri.\nI cavalieri del Rohan erano i migliori cavalieri della Terra di Mezzo, altrettanto famosi e ammirati erano i loro destrieri, un caso veramente particolare nell'universo Tolkieniano di perfetta affinit\u00e0 tra un intero popolo e un suo animale; una schiera di Rohirrim a cavallo era in grado di eseguire manovre fulminee e sorprendentemente agili, il tutto all'unisono e in perfetta coordinazione. Esempi di tale destrezza non mancano nelle pagine che Tolkien dedica a questo popolo.\n\u00c9oher\u00eb.\nLa Rassegna completa di tutta la cavalleria veniva chiamata \"\u00e9oher\u00eb\", comprendeva quindi tutti gli \"\u00e9ored\" di tutte le Marche del Rohan sommati assieme. Si stima che sotto Re Th\u00e9oden, prima degli attacchi da parte di Saruman, Rohan potesse disporre di circa 12000 cavalieri in armi, costituenti un \"\u00e9oher\u00eb\" completo.\nIl termine ha la stessa derivazione di \"\u00e9ored\", mentre la parte finale della parola, \"her\u00eb\" sta a significare \"oste, esercito\".\nCitazioni di \u00e9ored e \u00e9oher\u00eb nel ciclo della terra di mezzo.\nNel secondo volume del \"Signore degli Anelli\", Le due torri, \u00c9omer all'inseguimento di una banda di Orchi, \u00e8 al comando di un \"\u00e9ored\" completo. Quando Legolas lo avvista ne stima il numero in 105 cavalieri, come spiegher\u00e0 poi \u00c9omer 15 uomini erano caduti durante lo scontro con gli Orchi.\nL\"'\u00e9ored\" in questione era quello della casa del Maresciallo della Marca Orientale, in quanto \u00c9omer deteneva quel titolo.\nNe \"Il Signore degli Anelli\", \"Il ritorno del re\", vengono citati l\"'\u00e9ored\" del maresciallo Elfhelm, a cui appartenevano Dernhelm e Merry, e la \"prima \u00e9ored\" della Compagnia del Re, guidata da \u00c9omer.\nNei \"Racconti incompiuti\", viene nominata la grande \"\u00e9ored\" guidata da Re Marhwini contro i Carrieri, e l\"'\u00e9ored\" di Eorl mentre scortava fino alle rive del Mering il Sovrintendente di Gondor Cirion.\nTroviamo la prima Rassegna completa dell'esercito di Rohan nel sopracitato \"Racconti incompiuti\", con il grande \"\u00e9oher\u00eb\" di Eorl il Giovane composto da circa 7000 cavalieri diretti in soccorso di Cirion.La seconda discesa in campo di battaglia dell\"'\u00e9oher\u00eb\" si ritrova ne \"Il ritorno del re\", quando re Th\u00e9oden riesce a radunare 10,000 lance, dellequali per\u00f2 solo 6,000 partiranno alla volta di Gondor; si tratta forse il pi\u00f9 grande schieramento di soldati Rohirrim dopo la cavalcata di Eorl. In quella occasione Th\u00e9oden si riunir\u00e0 con i suoi Marescialli e Capitani a Clivovalle e l\u00ec tennero un Consiglio per pianificare le successive azioni di guerra."}
{"id": "1796675", "revid": "1573940", "url": "https://it.wikipedia.org/wiki?curid=1796675", "title": "Geocoridae", "text": "Geocoridae , \u00e8 una famiglia cosmopolita di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente 274 specie.\nDescrizione.\nI Geocoridae hanno una morfologia varia, con corpo oblungo, oblungo-ovoidale, oppure ovale. Sono presenti anche forme bizzarre oppure, limitatamente a \"Bledionotus systellonotoides\", il mimetismo batesiano, con l'imitazione delle Formiche.\nIl capo \u00e8 largo, con occhi grandi e reniformi ed \u00e8 provvisto di ocelli. Le antenne e il rostro sono di 4 segmenti. Le zampe anteriori hanno i femori leggermente ingrossati. L'addome porta gli stigmi in posizione dorsale negli uriti II-IV e ventrale negli uriti V-VII.\nBiologia e diffusione.\nA differenza della generalit\u00e0 dei Ligeoidei, i Geocoridae della sottofamiglia Geocorinae sono insetti predatori e attaccano piccoli Artropodi; la letteratura cita diversi indizi di una tendenza all'onnivoria, suffragati da prove sperimentali o da ipotesi : alcuni Geocorinae sono stati allevati in laboratorio su semi di girasole; inoltre, necessiterebbero di un regime fitofago supplementare per completare lo sviluppo, oppure riducono l'attivit\u00e0 predatoria in caso di disponibilit\u00e0 di nutrienti vegetali di alta qualit\u00e0.\nIn merito alle relazioni ecologiche, \u00e8 stato riscontrato che i Geocorinae vivono sulle piante e alcuni di essi mostrano una specificit\u00e0 preferenziale nei confronti della pianta ospite. Per questo motivo sono considerati insetti ausiliari di particolare importanza nel controllo biologico naturale degli Artropodi dannosi e si ipotizza anche un futuro impiego mirato in lotta biologica.\nGli altri Geocoridi hanno un regime dietetico vegetariano e probabilmente si nutrono a spese dei semi, ma le informazioni in proposito sono solo parziali.\nLa famiglia ha una larga distribuzione ed \u00e8 rappresentata in tutte le principali regioni zoogeografiche del mondo.\nSistematica.\nComplessivamente i Geocoridae sono rappresentati da 275 specie, ripartite fra 25 generi. Sistematicamente si suddividono in quattro sottofamiglie:\nLa posizione sistematica del gruppo \u00e8 controversa : oltre all'inquadramento sistematico adottato in questa sede, diversi Autori e fonti adottano in alternativa l'inserimento del gruppo nell'ambito dei Lygaeidae posizionandolo nelle sottofamiglie \"Bledionotinae\" e \"Geocorinae\"."}
{"id": "1796687", "revid": "1963777", "url": "https://it.wikipedia.org/wiki?curid=1796687", "title": "Saig\u014d Shir\u014d", "text": "Biografia.\nSaigo Shiro, nato il 4 febbraio 1866 in Aizu come Shida Shiro, era il quarto figlio di Shida Sadajir\u014d, samurai del clan Aizu che mor\u00ec nel 1868 nella battaglia per il castello di Aizuwakamatsu. Pochi anni dopo la morte del padre, a nove anni, viene adottato da Saigo Tanomo, maestro di aikijujutsu, e il suo cognome \u00e8 cambiato in \"Saigo\".\nFu uno dei primi allievi di Jigor\u014d Kan\u014d, e lo stesso Kan\u014d lo considerava a s\u00e9 poco inferiore, come abilit\u00e0.\nFu soprannominato \"il gatto\" per l'incredibile agilit\u00e0 che lo portava ad atterrare sempre perfettamente in piedi, e la statura ridotta ( di altezza).\nIl K\u014dd\u014dkan schier\u00f2 Saigo nel leggendario scontro con l'accademia di polizia di Tokyo, che utilizzava tecniche di jujutsu, svoltosi nel 1886.\nNell'ultimo incontro, che vedeva Saigo contro Ukiji Entaro (al contrario di Saigo, Ukiji era di statura colossale) si avvalse in maniera eccelsa della tecnica \"yama arashi\" (tempesta sulla montagna) grazie alla quale non solo vinse l'incontro, ma provoc\u00f2 pure diverse fratture al suo avversario. Questo incontro leggendario ispir\u00f2 poi il libro \"Sugata Sanshir\u014d\" da cui \u00e8 tratto l'omonimo film di Akira Kurosawa. Lo Yama Arashi dopo questa vittoria divenne la sua tecnica speciale, caso probabilmente unico nella storia del Judo dato che si tratta di una tecnica estremamente complessa e sembra che nessuno l'abbia mai compresa a fondo quanto Saigo.\nSaigo si ricorda anche perch\u00e9 insieme a Tsunejir\u014d Tomita divenne il primo shodan (1\u00ba dan di cintura nera) di Judo e in generale di tutte le arti marziali, perch\u00e9 il sistema fu introdotto proprio da Jigoro Kano nel 1883. Saigo precedentemente al Judo aveva ricevuto un addestramento nel Jujutsu.\nIn seguito ritiratosi dal Judo e dalle arti marziali di scontro si dedic\u00f2 all'agricoltura e al kyudo di cui divenne un apprezzato maestro. Tuttavia la sua abilit\u00e0 nel Judo fu tale che oggi lo si ricorda principalmente per questa.\nSaigo Shiro in realt\u00e0 non nacque con questo nome, ma lo cambi\u00f2 da Teakaia a Shiro."}
{"id": "1796689", "revid": "122381681", "url": "https://it.wikipedia.org/wiki?curid=1796689", "title": "Polidoro da Lanciano", "text": "Biografia.\nNacque a Lanciano da Paolo, figlio di Renzo, apprezzato ceramista. Non si conosce la sua data di nascita, si ritiene sia nato nel 1515, dato desunto dal suo testamento del 1565, nel quale si dichiara cinquantenne, ma non \u00e8 improbabile che fosse gi\u00e0 nato nel 1510.\nScarse sono le notizie anche sulla sua giovinezza, dovette per\u00f2 stabilirsi nella contrada San Pantaleone di Venezia, dove esisteva una comunit\u00e0 di immigrati abruzzesi, che verso la met\u00e0 degli anni '20 del XVI secolo, attirati dalla ricchezza che la citt\u00e0 lagunare prometteva vi si erano stabiliti. Il Polidoro a Venezia pot\u00e9 inoltre incontrare i pi\u00f9 grandi artisti presenti in quel tempo, dal Tiziano al Veronese e al Tintoretto.A Venezia spos\u00f2 Angelica molto pi\u00f9 anziana di lui e che gli dette un solo figlio, Giampaolo, prima di lasciarlo vedovo. Spos\u00f2 in seconde nozze la vedova Elena Buzzacarini, che portava con se un figlio e dalla quale nacque Giovanni Antonio. Le sue principali attivit\u00e0 artistiche consistettero nell'abbellire le case dei veneziani.\nRealizz\u00f2 soprattutto dipinti a carattere devozionale per committenti privati: tra le sue opere, \"Il convito degli dei\" (Napoli, Museo di Capodimonte), \"Cristo e l'adultera\" (nelle versioni autografe di Brescia, Pinacoteca Tosio-Martinengo; Budapest, Sz\u00e9pm\u00fcv\u00e9szeti M\u00fazeum; Londra, Walpole collection), \"Riposo in Egitto con san Giovannino\" (Parigi, Louvre), \"La discesa dello Spirito Santo\" (Venezia, Gallerie dell'Accademia) e \"la Sacra famiglia con santa Maddalena e un patrizio veneziano\" (Dresda, Gem\u00e4ldegalerie). Tutte le sue principale opere erano di caratteristica devozionale, con la composizione tradizionale delle Sacra conversazione del Bellini in orizzontale.\nI suoi lavori non ebbero per\u00f2 la riconoscenza dei suoi contemporanei, tanto che non fu elencato dal Giorgio Vasari nel suo \"Le vite dei pi\u00f9 eccellenti pittori, scultori e architetti\" del 1568, e uno dei suoi lavori migliori \"La Discesa dello Spirito Santo\" fu assegnato al Bonifacio Veronese.\nIl Polidoro non godeva quindi di una buona condizione economica, lasciando alla sua morte in condizioni di vita difficili la vedova e i figli che fecero ritorno a Lanciano dove il pittore aveva ereditato dal padre un piccolo appezzamento di terreno. Dei suoi figli Vittorio prosegu\u00ec l'attivit\u00e0 artista mentre Giovanni Antonio fu indirizzato alla vita ecclesiastica. \nIl dipinto \"Madonna col Bambino san Giuseppe e santa Caterina d'Alessandria\" conservato presso l'Accademia Carrara e proveniente dalla collezione di Giacomo Carrara dal 1796, fu scelto dalle Poste Italiane nel 2015 per diventare un francobollo natalizio per il Natale 2015."}
{"id": "1796699", "revid": "818832", "url": "https://it.wikipedia.org/wiki?curid=1796699", "title": "Eternity (compilation)", "text": "Eternity \u00e8 la prima compilation di Heavygrinder.\nUna curiosit\u00e0 relativa a questo album \u00e8 che, dopo soli due giorni dalla sua uscita in commercio, \u00e8 stato cos\u00ec richiesto da essere esaurito in meno di quarantotto ore."}
{"id": "1796704", "revid": "339392", "url": "https://it.wikipedia.org/wiki?curid=1796704", "title": "La ballata del Miche'", "text": ""}
{"id": "1796711", "revid": "7", "url": "https://it.wikipedia.org/wiki?curid=1796711", "title": "Fantasma dell'Opera", "text": ""}
{"id": "1796712", "revid": "1573940", "url": "https://it.wikipedia.org/wiki?curid=1796712", "title": "Numenius madagascariensis", "text": "Il chiurlo orientale (Numenius madagascariensis ()) \u00e8 un uccello della famiglia Scolopacidae.\nDistribuzione e habitat.\nQuesto uccello, contrariamente a quanto l'epiteto specifico \"madagascariensis\" possa fare pensare, non vive in Madagascar, bens\u00ec nidifica nell'estremo oriente, dalla Siberia alla Mongolia, e durante il resto dell'anno viene avvistato anche dalla Cina al Vietnam, in Alaska, in Giappone, nelle Filippine, in Indonesia, in Thailandia, Malaysia e Papua Nuova Guinea, in Australia e Nuova Zelanda. Accidentalmente si spinge anche in Bangladesh."}
{"id": "1796714", "revid": "3082", "url": "https://it.wikipedia.org/wiki?curid=1796714", "title": "Commercio Romano con l'India", "text": ""}
{"id": "1796715", "revid": "838137", "url": "https://it.wikipedia.org/wiki?curid=1796715", "title": "Jason Mraz", "text": "Jason Mraz \u00e8 un artista eclettico che raccoglie influenze da molti stili diversi, incluso il reggae, pop, rock, folk, jazz e hip hop. Ha suonato con molti artisti come i Dave Matthews Band, James Blunt, Gavin DeGraw, Paula Cole, John Popper, Alanis Morissette, Ohio Players, Rachael Yamagata, James Morrison, Lisa Hannigan, John Mayer, Jewel e Colbie Caillat.\nBiografia.\nMraz \u00e8 nato a Mechanicsville, un sobborgo di Richmond, in Virginia. Si \u00e8 diplomato alla Lee-Davis High School a Mechanicsville. Dopo un periodo passato studiando musica alla American Musical and Dramatic Academy a New York, si trasferisce a San Diego in California. Ha cominciato la sua carriera artistica esibendosi al \"San Diego Coffe House\" nel 2000 all'et\u00e0 di 22 anni e cantando in vari locali in California. In una di queste sue esibizioni ha incontrato il percussionista \"Toca Rivera\" e ha pubblicato \"Live at Java Joe's\".\nNel 2002 Mraz firma un contratto con Elektra Records e ritorna in Virginia per lavorare con il produttore John Alag\u00eda presso la sua casa discografica con il suo pezzo di debutto, \"Waiting for My Rocket to Come\", che vince il disco di platino nel luglio del 2004.\nIl suo album di debutto, pubblicato nel 2002 \"Waiting for My Rocket to Come\" contiene l'hit \"The Remedy (I Won't Worry)\", ma Mraz dovr\u00e0 aspettare il suo secondo album, \"Mr. A-Z\", pubblicato nel 2005, per ricevere un maggiore successo commerciale. L'album raggiunse la quinta posizione nella classifica \"Billboard\" 200 e riusc\u00ec a vendere pi\u00f9 di 100,000 copie negli Stati Uniti.\nNel 2008 Mraz pubblic\u00f2 l'album che lo consacr\u00f2 finalmente al successo planetario \"We Sing. We Dance. We Steal Things.\" che raggiunse la terza posizione nella \"Billboard 200\" e le prime dieci posizioni in molte classifiche internazionali. L'album riscosse un grande successo planetario specialmente col singolo \"I'm Yours\", il primo singolo del cantante uscito in Italia. Il singolo rimase per 76 settimane nell'Hot 100, battendo il precedente record di 69 settimane raggiunto da LeAnn Rimes con \"How Do I Live\". Da poco \u00e8 uscito l'inedito lavoro del cantautore statunitense, YES!, concepito assieme al gruppo Raining Jane.\nVita privata.\nIn occasione del Pride Mraz ha dedicato una \"lettera d'amore\" ai membri della comunit\u00e0 LGBT in una commossa pagina di un'intervista che \"Billboard\" aveva rivolto a Mraz nel mese del Pride. Tale poesia, che si chiudeva con la frase \"I am bi your side. / All ways\", ha convinto il pubblico e la stampa che questa dichiarazione corrispondesse ad un coming out di Mraz come bisessuale. Il cantante ha raccontato di avere avuto relazioni passate con uomini, persino mentre aveva iniziato a frequentare la sua attuale moglie, Christina Carano. La moglie stessa lo aveva soprannominato \"due spiriti\", che \u00e8 un nome che i nativi americani danno a chi pu\u00f2 amare sia un uomo che una donna, una definizione che \u00e8 stata giudicata inesatta dagli indigeni americani per aver stravolto il significato originario della parola e perch\u00e9 da loro ritenuta esclusiva per identificare i membri della popolazione indigena. Nell'agosto 2018, Mraz ha poi confermato di considerarsi bisessuale in un'intervista con il \"New York Post\"."}
{"id": "1796716", "revid": "287204", "url": "https://it.wikipedia.org/wiki?curid=1796716", "title": "Mostra internazionale dell'aeronautica e dello spazio di Berlino", "text": "La mostra internazionale dell'aeronautica e dello spazio di Berlino (in tedesco \"Internationale Luft- und Raumfahrtausstellung\"), noto anche come ILA dalle iniziali in tedesco, \u00e8 un'importante manifestazione internazionale di presentazione di materiali aeronautici e spaziali. Ha sede in Germania nella sezione sud dell'Aeroporto di Berlino-Sch\u00f6nefeld e viene organizzato ogni due anni. Ricorre negli anni pari e precede di pochi giorni la Mostra internazionale e esposizione di volo di Farnborough.\nIl salone di Berlino \u00e8 organizzato dall'ente che riunisce le industrie tedesche del settore \"(Bundesverband der Deutschen Luft- und Raumfahrtindustrie e.V. - BDLI) e dalla Messe Berlin GmbH\". Si prefigge lo scopo di presentare i prodotti aeronautici militari e civili ai potenziali acquirenti.\nStoria.\nLa prima edizione della mostra si tenne a Francoforte nel 1909, e per questa ragione la manifestazione si vanta di essere stata la prima della storia al mondo. Dopo il primo ILA, seguendo l'idea del costruttore aeronautico August Euler, nell'aprile del 1910 molti club aeronautici si unirono per formare l'Associazione dei Piloti tedeschi. Subito dopo, venne fondata a Francoforte l'Associazione dei costruttori aeronautici tedeschi che stabil\u00ec forti legami con l'ILA e si trasform\u00f2 nella BDLI che tuttora organizza l'evento.\nNel periodo antecedente alla prima guerra mondiale l'ILA si tenne a Berlino nel 1912 e pi\u00f9 tardi nel 1928.\nQuando la Germania riacquist\u00f2 la sovranit\u00e0 aerea dopo la fine della seconda guerra mondiale, nel 1955 si inizi\u00f2 a organizzare una \"Mostra internazionale del viaggio aereo\" che poi si tenne nel 1957 presso l'Aeroporto di Hannover-Langenhagen come parte della fiera campionaria di Hannover. Dopo quella data, l'evento venne organizzato per i successivi trenta anni, inizialmente con il nome di \"Mostra dell'aviazione tedesca\". L'esposizione venne progressivamente aperta a espositori dall'estero e nel 1978 riprese la denominazione con tre lettere, ILA, utilizzata nel 1909. Nel 1992, dopo la caduta del muro di Berlino, venne deciso di riportare il salone al suo luogo di nascita, Berlino.\nIl salone, nella sua veste attuale, include sezioni relative a aviazione commerciale, aerospazio, aviazione militare e tecnologie militari, apparati aeronautici, motori, aviazione generale e elicotteri.\nILA 2006.\nL'edizione del 2006 della Mostra ha infranto tutti i record precedenti. Furono registrati pi\u00f9 di 250.000 visitatori (+25% rispetto ai 201.500 del 2004) tra il 16 e il 21 maggio, inclusi 115.000 visitatori \"commerciali\" (105.000 nel 2004). Sono stati firmati contratti e joint venture da miliardi, circa 340 aeromobili in esposizione, alcuni dei quali in anteprima e il maggior numero di delegazioni e conferenze di sempre. Gli espositori furono 1014, da 42 paesi (987 da 42 paesi nel 2004), appartenenti a tutti i settori dell'industria aerospaziale.\nDiverse migliaia di esperti da tutto il mondo hanno partecipato alle conferenze - pi\u00f9 di 90. Circa 4100 giornalisti da 70 paesi hanno garantito la copertura mediatica dell'evento.\nL'ILA 2006 ha enfatizzato l'importante ruolo che la Germania ricopre nel settore aerospaziale. Hans-Joachim Gante, Chief Executive della BDLI, ha affermato: \"Siamo diventati uno dei pochi settori che crescono sostenibilmente in Germania, grazie soprattutto alle nostre forze innovatrici. Questo \u00e8 stato dimostrato a ILA 2006, ormai diventato, e internazionalmente riconosciuto, come luogo d'incontro per l'industria. Questa \u00e8 stata una grande opportunit\u00e0 per l'industria aerospaziale tedesca per dimostrare che \u00e8 tra le prime al mondo\".\nGli espositori hanno espresso la loro soddisfazione per i dibattiti, i contatti e gli accordi commerciali siglati alla mostra. In particolare la decisione di rendere la Russia nazione partner \u00e8 stata molto fruttuosa. La Russia era ben rappresentata e ha potuto stabilire numerosi contatti\".\nA conclusione dell'evento, Stefan Grave, Project Director della Fiera di Berlino, ha riassunto: \"ILA 2006 ha sottolineato la sua importanza superiore come piattaforma commerdiale europea per questo settore, continuando comunque a dimostrare grande attrattiva per il pubblico. I visitatori commerciali e il pubblico generale sono rimasti affascinati dai prodotti high-tech in mostra. Un numero finora ineguagliato di persone ha visitato l'Airbus A380, una grandiosa esposizione internazionale e la Space Hall.\nMolte importanti delegazioni hanno partecipato, specialmente durante i tre giorni dedicati ai visitatori commerciali. Oltre al ministro federale dell'economia Michael Glos, l'ILA 2006 \u00e8 stata visitata anche dal ministro della Difesa, Franz-Josef Jung, dal ministro dell'interno Wolfgang Sch\u00e4uble, dal ministro dei trasporti Wolfgang Tiefensee, dal ministro dell'ufficio del Cancelliere Dr. Thomas de Maizi\u00e8re e dai vertici dei governi del Brandeburgo e di Berlino, Matthias Platzeck e Klaus Wowereit.\nLa Bundeswehr, le forze armate tedesche, erano rappresentate in forze: il capo delle forze armate, Wolfgang Schneiderhan ha partecipato a ILA2006, cos\u00ec come i vertici cell'aeronautica e dell'esercito, Klaus-Peter Stieglitz e Hans-Otto Budde. Vi erano anche i rappresentanti dei ministeri di paesi stranieri, accompagnati da delegazioni di alto rango. Tra di essi vi era il ministro russo Sergei Schoigu, i ministri della difesa olandese, greco, sloveno, albanese , il ministro dei trasporti francese e il ministro dell'industria ucraino e altri 70 parlamentari da 17 paesi europei.\nILA2006 \u00e8 stato organizzato congiuntamente da l'associazione che rappresenta l'industria aerospaziale tedesca \"Bundesverband der Deutschen Luft- und Raumfahrtindustrie (BDLI) e.V.\" e dalla Fiera di Berlino.\nBerlin Air Show ILA 2008.\nL'ILA del 2008 si \u00e8 svolto tra il 27 maggio e il 1\u00ba giugno presso la tradizionale sede posta nella sezione sud dell'Aeroporto di Berlino-Sch\u00f6nefeld, che assumer\u00e0 la futura denominazione di \"Berlin Brandenburg International Airport (BBI)\". Il cancelliere della Germania Angela Merkel ha inaugurato il salone ed ha rivolto un saluto particolare agli operatori provenienti dall'India, paese scelto come nazione partner della edizione 2008. Nel corso della manifestazione si sono avute speciali celebrazioni per il 60mo anniversario del Ponte aereo per Berlino avvenuto durante la guerra fredda. Per l'occasione sono stati invitati molti veterani inglesi e statunitensi che avevano partecipato alle operazioni aeree."}
{"id": "1796720", "revid": "92723", "url": "https://it.wikipedia.org/wiki?curid=1796720", "title": "Campionato mondiale di scherma 1974", "text": "Il Campionato mondiale di scherma del 1974 si \u00e8 svolto a Grenoble in Francia.\nSono stati assegnati 2 titoli femminili e 6 titoli maschili:"}
{"id": "1796721", "revid": "765341", "url": "https://it.wikipedia.org/wiki?curid=1796721", "title": "CONCACAF Champions' Cup 2000", "text": "La CONCACAF Champions' Cup 2000 venne vinta dal Los Angeles Galaxy."}
{"id": "1796731", "revid": "84184", "url": "https://it.wikipedia.org/wiki?curid=1796731", "title": "Simoni", "text": ""}
{"id": "1796741", "revid": "773636", "url": "https://it.wikipedia.org/wiki?curid=1796741", "title": "Antenna a tromba", "text": "L'antenna a tromba, o trombino, \u00e8 una tipologia di antenna \"ad apertura\", con una forma che richiama quella di una tromba; \u00e8 anche chiamata bocca radiante. Nell'ambiente delle telecomunicazioni \u00e8 nota anche con il suo nome inglese: antenna Horn.\nQuesto tipo di antenna non \u00e8 altro che una terminazione aperta di una guida d'onda, simile a un megafono aperto nella direzione di propagazione, da cui esce il campo elettromagnetico, con le sue diverse componenti, modi trasverso-elettrici (TE) o trasverso-magnetici (TM), a seconda della forma della terminazione. La geometria della sezione della bocca pu\u00f2 essere circolare (trombe coniche) o quadrata (trombe piramidali). \nAntenne di questo tipo vengono solitamente utilizzate con onde elettromagnetiche nello spettro delle microonde (lunghezze d'onda nell'ordine dei centimetri). Sono anche usate come riferimento o come illuminatori (feeders) per le antenne a riflettore (parabole)."}
{"id": "1796750", "revid": "124734272", "url": "https://it.wikipedia.org/wiki?curid=1796750", "title": "Chiesa di San Pietro (Mezzate)", "text": "La chiesa di San Pietro di Mezzate \u00e8 un luogo di culto cattolico che si trova nell'omonima frazione del comune di Bagnatica in provincia di Bergamo.\nStoria.\nSi tratta di un piccolo edificio ecclesiale romanico risalente molto probabilmente al X secolo: la sua esistenza \u00e8 documentata in un atto del 1014.\nLa chiesa, nel corso dei secoli, ha subito diverse ristrutturazioni e modifiche architettoniche che ne hanno, fra l'altro, determinato un certo ampliamento, come si pu\u00f2 facilmente desumere dalla posizione eccentricadella croce inserita nella facciata principale.\nSono presenti all'interno della struttura degli affreschi, i pi\u00f9 antichi dei quali risalgono al XIII secolo.\nL'edificio si inserisce nell'ampio panorama dell'architettura romanica bergamasca."}
{"id": "1796751", "revid": "729019", "url": "https://it.wikipedia.org/wiki?curid=1796751", "title": "Acantosi nigricans", "text": "L'Acantosi nigricans (o acanthosis nigricans) \u00e8 una manifestazione cutanea caratterizzata da zone iperpigmentate, mal delimitate, che compaiono tipicamente a livello delle pieghe cutanee (collo, ombelico, inguine, ascelle). La pelle si presenta ispessita e vellutata, di colore pi\u00f9 scuro (dal brunastro al nero) rispetto alle zone circostanti.\nEziologia.\nAlcune forme di acantosi nigricans sono un carattere familiare, altre volte possono essere idiopatiche, possono manifestarsi in associazione a obesit\u00e0, a malattie endocrine o a forme neoplastiche. In quest'ultimo caso si parla di acantosi nigricans maligna e si tratta di sindromi paraneoplastiche.\nL'ancantosi nigricans \u00e8 associata inoltre ad alcuni disordini di origine genetica (ad esempio, la Displasia di Saddan).\nTerapia.\nLa terapia si basa sul trattamento della malattia di fondo."}
{"id": "1796753", "revid": "25152", "url": "https://it.wikipedia.org/wiki?curid=1796753", "title": "Chiurlo orientale", "text": ""}
{"id": "1796762", "revid": "162719", "url": "https://it.wikipedia.org/wiki?curid=1796762", "title": "HMS Ulpholder", "text": ""}
{"id": "1796767", "revid": "162719", "url": "https://it.wikipedia.org/wiki?curid=1796767", "title": "HMS Sidney", "text": ""}
{"id": "1796768", "revid": "1613689", "url": "https://it.wikipedia.org/wiki?curid=1796768", "title": "Calatrava (orologio)", "text": "Calatrava \u00e8 una serie di orologio creati dalla manifattura di orologeria Patek Philippe. Questa serie di orologi \u00e8 molto famosa anche per sua relativa semplicit\u00e0 di \"design\", che a partire dal 1932, data della sua invenzione, poco \u00e8 cambiata. La serie \u00e8, tra le varie sei dei Patek Philippe, la meno costosa: il prezzo della referenza pi\u00f9 economica (5119J-001 in oro giallo) \u00e8, stando al listino 2015, di \u20ac iva inclusa.\nStoria.\nIl Calatrava fu inventato nel 1932 come primo orologio per \"gentleman\": si trattava del celebre modello 96. Trae il suo nome dall'ordine cavalleresco fondato nella cittadina omonima nel 1158. Il \"design\", con il passare degli anni, \u00e8 rimasto abbastanza simile. Il primo intervento estetico risale al 1934. A partire dagli anni quaranta furono introdotti modelli rivolti al pubblico femminile, mentre a partire dagli anni cinquanta hanno cominciato ad adottare il bilanciere Gyromax. Nel tempo sono state apportate delle migliorie, tra le quali la sostituzione del vetro in plexiglas con uno in vetro zaffiro. Mentre i primi modelli erano garantiti solo contro la polvere, quelli pi\u00f9 recenti sono anche impermeabili.\nEsistono vari modelli: alcuni presentano i secondi centrali, altri sono a carica automatica (a partire dal 1953), altri ancora presentano delle complicazioni: questi ultimi sono serie limitate e presentano o calendari completi, o calendari perpetui o pi\u00f9 fusi orari. Sono presenti anche orologi al quarzo, soprattutto per quanto riguarda i modelli da donna. Questa collezione raggruppa orologi in platino, oro giallo, oro rosa, oro bianco ed acciaio."}
{"id": "1796772", "revid": "1543377", "url": "https://it.wikipedia.org/wiki?curid=1796772", "title": "Golfo dei Poeti (vino)", "text": "Vini bianco, rosso, rosato e passito a Indicazione Geografica Tipica prodotti nel territorio della provincia della Spezia, su terreni a vocazione vitivinicola ad un'altitudine non superiore ai m.500 s.l.m."}
{"id": "1796774", "revid": "767487", "url": "https://it.wikipedia.org/wiki?curid=1796774", "title": "Numenius minutus", "text": "Il chiurlo minore (Numenius minutus, Gould 1841) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Numenius minutus\" non ha sottospecie, \u00e8 monotipico.\nDistribuzione e habitat.\nQuesto chiurlo, endemico della Siberia, vive anche dalla Mongolia alla Nuova Zelanda, compresi il Giappone, Taiwan e le Filippine. \u00c8 accidentale in Alaska, Canada orientale (Columbia Britannica), California, Seychelles, Scandinavia, Regno Unito e Germania."}
{"id": "1796776", "revid": "287204", "url": "https://it.wikipedia.org/wiki?curid=1796776", "title": "Grenoble ecole de management", "text": ""}
{"id": "1796786", "revid": "1318658", "url": "https://it.wikipedia.org/wiki?curid=1796786", "title": "Jurij Chatuevi\u010d Temirkanov", "text": "Biografia.\nJurij Temirkanov comincia l'apprendimento della musica all'et\u00e0 di 9 anni a Nal'\u010dik, capitale della Cabardino-Balcaria, sua citt\u00e0 natale.\nAll'et\u00e0 di 13 anni, trasferitosi a Leningrado, frequenta la \u201cScuola per bambini di talento\u201d, dove prende lezioni di violino e viola. Entrato al conservatorio di Leningrado, si diploma prima in viola e poi, nel 1965, in direzione d'orchestra sotto la guida del leggendario Ilya Musin.\nL'anno seguente vince il \"Concorso nazionale di direzione pansovietico\", grazie al quale conquista l'invito da parte del collega Kirill Petrovi\u010d Kondra\u0161in a un tour con David Ojstrach e l'orchestra filarmonica di Mosca.\nNel 1967 debutta con la filarmonica di Leningrado come assistente di Evgenij Mravinskij: quest'ultimo lo far\u00e0 nominare direttore principale l'anno seguente. Rimarr\u00e0 in questo ruolo per otto anni, fino alla sua nomina, nel 1976, a direttore musicale dell'\"Opera e balletto Kirov\", oggi Teatro Mariinskij.\nDal 1978, ha diretto come ospite la Royal Philharmonic Orchestra e dal 1992 al 1998 ne \u00e8 stato il direttore principale. \u00c8 stato direttore musicale dell'orchestra sinfonica di Baltimora dal 2000 al 2006 e ha diretto, inoltre come ospite le filarmoniche di Berlino e di Vienna, la \"Staatskapelle\" di Dresda, l'Orchestra reale del Concertgebouw a New York, Filadelfia, San Francisco, Roma, l'orchestra dell'Accademia Nazionale di Santa Cecilia e l'orchestra nazionale di Francia.\nTemirkanov \u00e8 stato il primo artista russo al quale fu consentito di esibirsi negli Stati Uniti d'America dopo la crisi con l'Unione Sovietica seguita alla guerra in Afghanistan nel 1988. Attualmente \u00e8 direttore dell'Orchestra filarmonica di San Pietroburgo, nonch\u00e9 primo direttore ospite dell'orchestra sinfonica della radio nazionale di Danimarca e \"conductor laureate\u201d della Royal Philharmonic Orchestra di Londra.\nParticolarmente significative sono state alcune interpretazioni \u010dajkovskiane da lui curate come l\u2019\"Eugenio Onegin\" e \"La dama di picche\".\nDal 1\u00ba gennaio 2009 Temirkanov \u00e8 Direttore Musicale del Teatro Regio di Parma, incarico che lo vedr\u00e0 impegnato fino alle celebrazioni del bicentenario verdiano del 2013.\nNel 2015 \u00e8 stato insignito del premio \"Arthur Rubinstein - Una vita nella musica\" dal Teatro La Fenice.\nOnorificenze e premi.\n2015: Premio \"Arthur Rubinstein - Una vita nella musica\""}
{"id": "1796787", "revid": "127210", "url": "https://it.wikipedia.org/wiki?curid=1796787", "title": "Funivia di Madrid", "text": ""}
{"id": "1796789", "revid": "767487", "url": "https://it.wikipedia.org/wiki?curid=1796789", "title": "Non drammatizziamo... \u00e8 solo questione di corna", "text": "Non drammatizziamo... \u00e8 solo questione di corna (\"Domicile conjugal\") \u00e8 un film del 1970 diretto da Fran\u00e7ois Truffaut.\nGirato a Parigi dal 21 gennaio al 18 marzo 1970, \u00e8 stato presentato in anteprima mondiale a Parigi il 1 settembre 1970, uscito poi nelle sale di Francia dal 9 settembre 1970; costituisce il quarto episodio dalla saga di Antoine Doinel.\nTrama.\nAntoine e Christine Doinel, due giovani coniugi, in attesa della nascita del primo bambino, vivono un'esistenza modesta ma tranquilla: lei dando lezioni di violino, lui preparando le colorazioni artificiali di fiori destinati a una vicina edicola.\nCercando di integrarsi nell'ingranaggio del progresso sociale ed economico, Antoine ottiene un impiego presso l'industria dell'americano Max. Christine, nel frattempo, porta a termine la maternit\u00e0 e d\u00e0 alla luce un bambino che vorrebbe chiamare Ghislain ma che il marito all'anagrafe registra col nome di Alphonse.\nLa vita per i due coniugi subisce alcuni mutamenti: Antoine si lascia sorprendere dal fascino esotico di Kyoko, una cliente di Max, della quale diviene l'amante. Per un incidente banale, Christine scopre la tresca di Antoine e lo attacca violentemente, costringendolo a trasferirsi in un hotel.\nMa gli incontri con Kyoko hanno un poco alla volta perduto il fascino iniziale e hanno ridestato in Antoine prepotentemente l'immagine della dolce Christine che, a sua volta, per quanto amareggiata non ha cessato di amare il marito. Superate le ultime esitazioni, Antoine e Christine finiscono col riappacificarsi e riprendono la loro esistenza in comune. Un anno dopo sono di nuovo insieme.\nIl titolo italiano.\nL'infelice titolo italiano, duramente giudicato dai critici cinematografici e da buona parte del pubblico, e nato forse per strizzare l'occhio a fini di cassetta ad una commedia sexy all'italiana, inquadra in modo banale un solo aspetto di questa commedia agrodolce tipicamente francese che narra della vita coniugale di una giovane coppia borghese parigina.\nCast.\nCameo.\nNel film \u00e8 presente un divertente cameo di un finto Jacques Tati nel ruolo di un personaggio che lui ha interpretato spesso, Monsieur Hulot."}
{"id": "1796794", "revid": "287204", "url": "https://it.wikipedia.org/wiki?curid=1796794", "title": "Numenius tahitiensis", "text": "Il chiurlo di Tahiti (Numenius tahitiensis, Gmelin 1789) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Numenius tahitiensis\" non ha sottospecie, \u00e8 monotipico.\nDistribuzione e habitat.\nQuesto chiurlo nidifica lungo le rive dello Yukon e nella Penisola di Seward in Alaska. Quando sverna, si dirige a sud in Oceania, dalle Hawaii a nord alle Pitcairn a sud, dall'Isola di Pasqua a ovest, fino alla Marianne Settentrionali a est. \u00c8 di passo in Giappone, Indonesia, Filippine e Papua Nuova Guinea."}
{"id": "1796801", "revid": "729019", "url": "https://it.wikipedia.org/wiki?curid=1796801", "title": "Teleferico di Madrid", "text": "Il teleferico di Madrid \u00e8 una funivia situata nella periferia della capitale spagnola, parte dal paseo del Pintor Rosales e arriva fino a Casa de Campo. Durante il suo tragitto sorvola la rosaleda del Parque del Oeste, la stazione ferroviaria di Pr\u00edncipe P\u00edo, la chiesa di San Antonio de la Florida e il fiume Manzanarre e termina il suo percorso nella plaza de los Pasos Perdidos della Casa de Campo. In quest'ultima stazione del teleferico ci sono un ristorante-caffetteria e un parcheggio, mentre nella stazione del paseo de Rosales ci sono un parcheggio con 350 posti e un ristorante, il \"Balc\u00f3n de Rosales\", gestito dalla stessa compagnia proprietaria del teleferico.\nStoria.\nL'azienda \"Telef\u00e9rico de Rosales, S.A.\" fu fondata il 6 settembre del 1967. In precedenza, il 19 luglio dello stesso anno, la compagnia si era aggiudicata la concessione del comune di Madrid per installare e gestire il teleferico per 35 anni. Attualmente l'impresa fa parte del gruppo \"Parques Reunidos\".\nIl teleferico fu costruito dall'impresa svizzera \"Von-Roll\" e inaugurato il 20 giugno del 1969 dall'allora sindaco di Madrid Carlos Arias Navarro dopo pi\u00f9 di un anno di lavori. L'inaugurazione era prevista per il mese di maggio, durante le feste di San Isidoro, patrono di Madrid, ma fu rinviata a causa delle proteste dei cittadini che vivevano vicino al tragitto del teleferico.\nDati tecnici.\nIl teleferico \u00e8 basato su un sistema a doppio cavo (fune portante per il sostegno delle cabine e fune traente per il movimento). Attualmente dispone di 80 cabine con 5 posti ciascuna, percorre una distanza di 2.457 metri, arrivando ad un'altezza massima di 40 metri. La stazione motrice (paseo del Pintor Rosales) si trova a 627 metri sul livello del mare, mentre la traente (Casa de Campo) si trova a 651 metri sul livello del mare. Ha una capacit\u00e0 di 1.200 passeggeri all'ora e la sua velocit\u00e0 \u00e8 di 3,5 metri al secondo. Impiega circa 11 minuti per completare il tragitto.\nDalla sua inaugurazione \u00e8 stato utilizzato da 8 milioni di passeggeri in 5 milioni di viaggi. \u00c8 utilizzato annualmente da 180.000 passeggeri ed \u00e8 aperta al pubblico quasi tutti i giorni dell'anno."}
{"id": "1796802", "revid": "324090", "url": "https://it.wikipedia.org/wiki?curid=1796802", "title": "Maternit\u00e0 di Dio", "text": "La maternit\u00e0 di Dio, secondo la chiesa cattolica, \u00e8 da ritenersi solo a livello spirituale. Infatti, una corrente di pensiero all'interno della Chiesa cattolica ritiene che i riferimenti biblici in cui Dio viene chiamato \"padre\" non sono da intendere in senso stretto, ma permettono di riconoscere in Dio entrambe le figure parentali.\nCatechismo della Chiesa Cattolica.\nL'articolo 239 del Catechismo della Chiesa Cattolica sottolinea che Dio \u00e8 spesso rappresentato con immagini femminili, ma che non \u00e8 corretto e anche riduttivo pensare a Dio Padre come un uomo o come una donna:\nDio \u00e8 pi\u00f9 che solo padre e madre.\nAnalizzando il Salmo 27,10: \nil biblista Gianfranco Ravasi in un articolo pubblicato nella rivista \"Tertium Millennium\" (Feb.1999) comment\u00f2 che:\nGi\u00e0 nel Medioevo, la mistica inglese Giuliana di Norwich aveva scritto: \u00abcom'\u00e8 vero che Dio \u00e8 nostro Padre, cos\u00ec \u00e8 vero che Dio \u00e8 nostra Madre.\u00bb (Rivelazioni, cap. 59).\nIl pensiero dei pontefici.\nPapa Giovanni Paolo I.\nPapa Giovanni Paolo I, durante l'Angelus del 10 settembre 1978 disse:\nPapa Giovanni Paolo I riprese questo tema anche commentando il passo del Vangelo di Matteo in cui Dio viene paragonato ad una chioccia, immagine prettamente materna.\nPapa Giovanni Paolo II.\nLa figura materna di Dio \u00e8 stata sostenuta anche da papa Giovanni Paolo II, ad esempio nell'udienza del mercoled\u00ec tenutasi il 20 gennaio 1999:\nLa maternit\u00e0 di Dio \u00e8 stata ripresa anche nell'udienza dell'8 settembre 1999, in cui commentando la Parabola del figlio prodigo, papa Giovanni Paolo II afferm\u00f2:\nPapa Benedetto XVI.\nL'opinione di papa Benedetto XVI sul tema della maternit\u00e0 di Dio \u00e8 pi\u00f9 rigida. Egli ha espresso pi\u00f9 volte la sua preoccupazione che le affermazioni della maternit\u00e0 di Dio espresse da esponenti della Chiesa, diano origine ad interpretazioni poco ortodosse del Vangelo attribuendo a Dio un ruolo molto diverso da quello presentato dalla Bibbia e dalla tradizione cristiana.\nNel 1984, in un'intervista rilasciata da Joseph Ratzinger, allora Prefetto della Congregazione per la Dottrina della Fede a Vittorio Messori, egli espresse cos\u00ec la sua preoccupazione:\nNel suo libro \"Dio e il mondo\" (2001), Ratzinger riafferma il contenuto del catechismo, e sottolinea come la paternit\u00e0 di Dio non \u00e8 da cercare nella distinzione tra i sessi ma sul piano spirituale:\nNel suo libro \"Ges\u00f9 di Nazaret\" (2007), nel capitolo sul Padre Nostro, papa Benedetto XVI si pone direttamente la domanda \"Dio \u00e8 anche madre?\". Egli estende la trattazione del suo precedente libro \"Dio e il mondo\". Ricorda che \"la Bibbia confronta l'amore di Dio con l'amore di una madre\" ma sottolinea anche che\nmai, sia nell'Antico che nel Nuovo Testamento Dio \u00e8 chiamato madre. Madre \u00e8 nella Bibbia un'immagine di Dio, non un suo titolo.\nRatzinger ricorda che Ges\u00f9 ha insegnato a chiamare Dio padre, e afferma che l'insegnamento delle Scritture, piuttosto che la personale interpretazione, dovrebbe essere la guida della preghiera del credente.\nImmagini materne di Dio nella Bibbia.\nIn questa sessione sono riportati alcuni passaggi in cui Dio viene descritto con immagini femminili. Questa \u00e8 tutt'altro che una lista esaustiva. Il teologo e biblista Gianfranco Ravasi in un'intervista dichiar\u00f2: \"Almeno 60 aggettivi di Dio nella Bibbia sono al femminile: esiste chiara una maternit\u00e0 di Dio e pi\u00f9 di 260 volte si parla di \"viscere materne\" del Signore\""}
{"id": "1796803", "revid": "767487", "url": "https://it.wikipedia.org/wiki?curid=1796803", "title": "La ragazza del riformatorio", "text": "La ragazza del riformatorio (\"Born Innocent\") \u00e8 un film per la televisione statunitense del 1974 diretto da Donald Wrye. Protagonista del film \u00e8 Linda Blair, la giovane protagonista de \"L'esorcista\" girato appena un anno prima.\nTrama.\nChristine Parker \u00e8 una quattordicenne infelice a causa delle burrascose liti dei genitori: madre alcolista e padre violento, che non esita a picchiarla. Un giorno, stufa di entrambi, Christine scappa di casa; viene per\u00f2 rintracciata e spedita in un riformatorio giovanile per sole ragazze. La situazione degenera: la poverina viene subito presa di mira da alcune compagne invidiose, specialmente da una strana ragazza che si fa chiamare Moco. La leader \u00e8 l'odiosa Denny, seguita chiaramente da Moco e qualche altra canaglia. Nonostante i suoi tentativi di fare amicizia con le altre ragazze, Christine si ritrova contro molte di loro, che non esitano a infastidirla in ogni modo.\nScena censurata.\nQuando il 10 settembre 1974 \"Born Innocent\" \u00e8 comparso sugli schermi della NBC, \u00e8 stato immediatamente censurato. La censura \u00e8 stata applicata a causa della famosa \"scena della doccia\", che vede Christine stuprata brutalmente da alcune compagne, che, per la vergognosa azione, si servono di un manico di scopa, chiamato \"Johnny\". Dopo lo stupro, Christine cambia completamente; diventa ribelle e spietata, tradendo la sua immagine di brava ragazza, l'unica vera in quel riformatorio.\nDVD.\nNegli anni ottanta il film spar\u00ec completamente dalla circolazione. Nel 2004 \u00e8 stata presentata un'edizione integrale di \"La ragazza del riformatorio\", inclusa la scena dello stupro, senza alcuna censura."}
{"id": "1796816", "revid": "287204", "url": "https://it.wikipedia.org/wiki?curid=1796816", "title": "C/1864 O1", "text": ""}
{"id": "1796817", "revid": "287204", "url": "https://it.wikipedia.org/wiki?curid=1796817", "title": "Numenius phaeopus", "text": "Il chiurlo piccolo (Numenius phaeopus, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Numenius phaeopus\" ha cinque/sei sottospecie:\nDistribuzione e habitat.\nQuesto chiurlo ha il pi\u00f9 vasto areale distributivo tra i chiurli. Vive infatti in tutto il mondo, con l'eccezione dei deserti. Manca anche in Paraguay, Uruguay e Laos."}
{"id": "1796818", "revid": "18323", "url": "https://it.wikipedia.org/wiki?curid=1796818", "title": "Gianfranco Conte", "text": "\u00c8 stato deputato dal 1994 al 2013, prima per Forza Italia e poi per Il Popolo della Libert\u00e0\nBiografia.\nHa ottenuto la laurea in Scienze Politiche.\nAttivit\u00e0 politica.\nElezione a deputato.\nEsponente di Forza Italia, \u00e8 eletto per la prima volta alle elezioni politiche italiane del 1994 nel collegio di Formia, in cui con il 41,63% sconfigge Ugo Rivera dell'Alleanza dei Progressisti.\nViene riconfermato nello stesso collegio anche alle elezioni del 1996, battendo con il 51,59% Silvio D'Arco dell'Ulivo, e alle elezioni del 2001, in cui sconfigge con il 51,70% Sandro Bartolomeo dell'Ulivo.\n\u00c8 rieletto nuovamente deputato anche alle elezioni del 2006, diventando tesoriere del gruppo di Forza Italia; alle elezioni del 2008 \u00e8 infine rieletto per Il Popolo della Libert\u00e0.\nNel Governo Berlusconi III \u00e8 stato Sottosegretario di Stato per i rapporti con il Parlamento insieme a Cosimo Ventucci.\n\u00c8 stato il presidente della VI Commissione (Finanze) dal 22 maggio 2008 al 14 marzo 2013."}
{"id": "1796822", "revid": "204012", "url": "https://it.wikipedia.org/wiki?curid=1796822", "title": "Achilosi", "text": ""}
{"id": "1796843", "revid": "484362", "url": "https://it.wikipedia.org/wiki?curid=1796843", "title": "Numenius tenuirostris", "text": "Il chiurlottello (Numenius tenuirostris, Vieillot 1817) \u00e8 un uccello della famiglia degli Scolopacidi, ormai da gran parte degli studiosi ritenuto estinto, seppur ancora non dichiarato tale (Corso et al., 2014; Kirwan et al., 2015). \nDistribuzione e habitat.\nQuesto chiurlo viveva nell'Europa orientale, soprattutto in Russia (regione di Omsk) dove sono stati rinvenuti gli unici due nidi noti alla scienza (l'ultimo nel 1924). Dall'analisi degli isotopi sulle pelli conservate nei musei, pare per\u00f2 che gran parte della popolazione mondiale si riproducesse invece nelle steppe del Kazakistan. In passato (sino agli anni '70-'80 del XX secolo, gli ultimi confermati) svernava anche in Italia, negli stati balcanici e nel Nordafrica, in Turchia e negli stati dell'ex Unione Sovietica. Era di passo soprattutto in Europa orientale ed Europa mediterranea e in Medio e Vicino Oriente. Un tempo comunissimo durante le migrazioni, tanto da essere ritenuto nell'800 e sino a inizio '900 la specie di Numenius sp. pi\u00f9 abbondante, il suo declino \u00e8 velocemente risultato consistente e palese gi\u00e0 da met\u00e0 anni '50 del XX secolo. Attualmente, il chiurlottello \u00e8 da considerarsi superstite solo in numeri assai esigui, se non, addirittura, del tutto estinto, sebbene IUCN (3.1) lo riporta come CR (a Rischio Critico). Oltre 200 sono gli esemplari tassidermizzati, sia montati che in pelle, che si trovano nei musei e istituzioni scientifiche italiane, nonch\u00e9 addirittura in licei classici, scientifici e altri enti scolastiche. Questo attesta chiaramente almeno due cose: che in passato la specie era molto comune, e pertanto facilmente abbattuta in Italia; che l'attivit\u00e0 venatoria italiana ha contribuito nel tempo alla rarefazione di questa specie gi\u00e0 sofferente per svariati e concatenati motivi diversi e complessi (inquinamento, soprattutto radioattivo, distruzione e perdita di habitat, disgregazione sociale in specie ad alta interazione sociale e via dicendo). "}
{"id": "1796844", "revid": "315496", "url": "https://it.wikipedia.org/wiki?curid=1796844", "title": "Gaetano Caporale", "text": "Vita.\nNacque ad Acerra nel 1815 da famiglia di modesta condizione sociale. \nStudi\u00f2 nel seminario di Acerra, poi nel collegio dei Gesuiti di Napoli dove si diplom\u00f2. Ottenne in seguito la laurea in medicina e chirurgia. Fu tra i pionieri dello studio della statistica. \nVenne nominato professore di statistica nell'Istituto d'Incoraggiamento di Napoli. Fu membro della Commissione conservatrice dei monumenti ed oggetti di antichit\u00e0 e belle arti di Terra di Lavoro. \nFu anche storico e archeologo. Fu membro di varie accademie italiane e straniere, nonch\u00e9 autore di numerose pubblicazioni. Mor\u00ec ad Acerra nel 1899.\nRiconoscimenti.\nIn occasione dei 100 anni dalla morte gli fu dedicata dall' amministrazione comunale di Acerra, una epigrafe nel luogo dove egli dimor\u00f2 negli ultimi anni della sua vita."}
{"id": "1796847", "revid": "741067", "url": "https://it.wikipedia.org/wiki?curid=1796847", "title": "George Macready", "text": "Biografia.\nNacque nel Rhode Island e si laure\u00f2 alla Brown University. Fu un collezionista d'arte, e sostenne di essere un discendente di William Charles Macready, celebre attore shakesperiano del XIX secolo. Con l'amico e collega Vincent Price, durante gli anni quaranta, istitu\u00ec una remunerativa galleria d'arte a Los Angeles. Dopo aver lavorato in compagnie di giro e a Broadway, recitando in almeno 175 diversi lavori, inizi\u00f2 la carriera cinematografica nel 1942, quando sottoscrisse un contratto con la Columbia Pictures e debutt\u00f2 nel film \"Uragano all'alba\" di John Farrow, specializzandosi in ruoli di villain e in personaggi psicotici, complice una voce dalle tonalit\u00e0 profonde e una cicatrice sulla guancia destra dovuta a un incidente stradale.\nTra i suoi film, \"Il tempo si \u00e8 fermato\" (1948), \"Vera Cruz\" (1954), \"Giovani senza domani\" (1956), e quello forse pi\u00f9 famoso, \"Gilda\" (1946), in cui interpret\u00f2 Ballin Mundson, proprietario di un casin\u00f2 e marito dell'irrequieta protagonista (Rita Hayworth). Interpret\u00f2, inoltre, il breve ruolo di Flavio nella scena iniziale di \"Giulio Cesare\" (1953). Il suo ruolo pi\u00f9 importante, che lo ha reso noto ai cinefili di tutto il mondo, fu quello del fanatico generale francese Paul Mireau di \"Orizzonti di gloria\" (1957), diretto da Stanley Kubrick. Dopo una fortunata parentesi televisiva, con la partecipazione alla soap opera \"Peyton Place\" (1965-1968), mor\u00ec a Los Angeles il 2 luglio 1973, a causa di un enfisema."}
{"id": "1796855", "revid": "1543377", "url": "https://it.wikipedia.org/wiki?curid=1796855", "title": "Automotrice FCU ALn 776", "text": "Le automotrici ALn 776 sono una serie di rotabili ferroviari leggeri a trazione diesel, costruiti a cavallo tra gli anni ottanta e gli anni novanta per la Ferrovia Centrale Umbra (FCU); alcune unit\u00e0 sono state in seguito noleggiate o vendute ad altre imprese ferroviarie.\nCaratteristiche.\nLe ALn 776 sono la versione potenziata e velocizzata delle automotrici ALn 663 costruite dalla Fiat Ferroviaria di Savigliano in gran numero per le Ferrovie dello Stato: di esse infatti ricalcano in gran parte la struttura e la meccanica. La variante monocabina di guida \u00e8 in grado di circolare accoppiata in permanenza con altra automotrice. Queste automotrici prestano servizio principalmente sulla Terni-Rieti-L'Aquila, sulla Terni-Perugia e su altre linee secondarie umbre ed abruzzesi.\nIl quantitativo effettivo delle automotrici costruite ammonta a cinquanta unit\u00e0: ventiquattro monocabina (ALn 776 M.01 - M.24) e ventisei bicabina (ALn 776 B.51 - B.76), a loro volta possono essere suddivise, entrambe le versioni, in due sottogruppi definiti di prima e di seconda serie, la prima avente imperiale liscio, la seconda con imperiale cannellato. La prima serie raccoglie le unit\u00e0 che vanno da M.01 a M.08 e B.51 a B.56 (costruite negli stabilimenti di Fiat Ferroviaria di Savigliano), mentre la seconda quelle da M.09 a M.24 e B.57 a B.76 (costruite negli stabilimenti dello stesso costruttore ma a Colleferro). A livello tecnico le automotrici della prima serie sono accoppiabili sino a tre unit\u00e0 in comando multiplo, mentre quelle della seconda possono arrivare a cinque: questo deriva dal fatto che i dispositivi che permettono il comando multiplo delle macchine sono differenti tra le serie. Altri elementi che differenziano le serie sono il tachimetro (analogico nella prima serie, digitale nella seconda) ed il rubinetto del freno di diverso tipo.\nLe automotrici monocabina hanno un solo banco di guida e viaggiano pertanto sempre accoppiate retro a retro oppure accoppiate all'estremit\u00e0 opposta alla cabina di guida a una automotrice bicabina della serie B.51-76.\nA seguito della certificazione per l'utilizzo sulla rete di RFI, FCU ha cambiato marcatura ai rotabili: le cinquanta automotrici ora hanno marcatura ALn 776 FC. Quindi l'automotrice ALn 776 M.01 \u00e8 diventata ALn 776 001 FC.\nUnit\u00e0 in servizio.\nLe ALn 776 sono state costruite in numero complessivo di cinquanta unit\u00e0 delle due serie (24 + 26):\nQueste ultime cinque unit\u00e0 erano di propriet\u00e0 della FCU. Nel periodo in cui era in Gestione commissariale governativa, vennero cedute dal Ministero dei Trasporti alla FAS, anch'essa in Gestione commissariale governativa, che si trov\u00f2 a corto di materiale rotabile per l'esercizio. Nel momento in cui le due ferrovie sono passate ad amministrazioni locali (Regione Abruzzo per la FAS, Regione Umbria per la FCU) non si \u00e8 fatto altro che assorbire in inventario il materiale in servizio sino a quel momento. La FCU ha stipulato un contratto con la quale si impegna a fare manutenzione alle suddette automotrici.\nA partire dal dicembre 2008 questi rotabili espletano servizi tra Rieti e Roma percorrendo un tratto di Direttissima alla massima velocit\u00e0 di progetto (150\u00a0km/h), costituendo gli unici treni a trazione diesel che percorrono la linea.\nLe ALn 776 immatricolate presso la FCU hanno ricevuto uno schema di coloritura differente: venticinque hanno la \"livrea FCU tipo 2\", mentre le altre quindici hanno la \"livrea FCU Perugino\"."}
{"id": "1796857", "revid": "115310823", "url": "https://it.wikipedia.org/wiki?curid=1796857", "title": "Corrado Fumagalli (conduttore televisivo)", "text": "Biografia.\nDal 1984 al 1993 inizia a fare il dj per varie emittenti radio, tra le quali Via Radio Radio Kelly. Prima di lanciarsi nella carriera di presentatore tv apre a Bergamo diversi locali notturni.\nDal 1998 lavora in televisione, ideando Blue Night, settimanale e poi SexyBar, il salotto dell'erotismo, programma in onda ogni notte dal 1999 su numerosi canali in tutta Italia e su satellite.\nArriva poi a diventare presentatore della fiera erotica MiSex. Conclusa la collaborazione con MiSex, dal 2007 organizza BergamoSex, la festa degli amici di SexyBar, con grande affluenza di pubblico e fans. Dal 2004 al 2007 \u00e8 direttore artistico di PlayTV, un canale satellitare generalista, di cui organizza i primi palinsesti e condotto alcuni programmi di intrattenimento legati al calcio e allo spettacolo. Nel 2008 apre 18vm.tv, la prima web tv erotica d'Italia, dove si pu\u00f2 accedere all'archivio e alla diretta delle sue numerose produzioni televisive.\nNel 2010 sviluppa l'idea di creare un canale TV tematico gratuito dedicato esclusivamente alla squadra dell' sul digitale terrestre: come nome del canale viene scelto InterTV. Fumagalli assume il ruolo di direttore. Le trasmissioni partono ufficialmente il 10 settembre.\nDal 2011 al 2016 \u00e8 stato opinionista a \"Diretta stadio\" sull'emittente 7 Gold.\nIl 18 febbraio 2016 \u00e8 stato arrestato per prostituzione minorile, con condanna a 2 anni e pena sospesa nel novembre 2016 per lo stesso reato. La condanna \u00e8 stata poi confermata il 26 giugno 2017."}
{"id": "1796865", "revid": "379707", "url": "https://it.wikipedia.org/wiki?curid=1796865", "title": "Occupazioni romane (I - II secolo d.C.)", "text": "Delle varie occupazioni e dei mestieri esercitati dai romani, le fonti del I e II secolo testimoniano la grande variet\u00e0 riguardante uomini di ogni condizione, ad esclusione delle donne che svolgevano, quelle di pi\u00f9 umile condizione, il ruolo assegnato loro dalla tradizione soprattutto nella cura della casa e dei famigliari.\nLe donne senza professione.\nNella Roma dell'imperatore Traiano infatti la parte femminile della popolazione romana antica sembra non espletasse alcuna particolare occupazione fuori di casa; quelle di modeste condizioni si dedicavano alle faccende all'interno delle mura domestiche da dove uscivano per andare alla fontana pubblica per attingere acqua o all'immondezzaio per gettarvi la spazzatura oppure per recarsi alle terme a loro riservate.\nLe nobili e ricche matrone romane, servite da stuoli di servi, non avevano alcun impegno domestico ed erano completamente libere di disporre del loro tempo andando alle terme, a passeggiare o in visita alle amiche.\nLe donne romane che cercavano di rendersi pari agli uomini nelle lettere, nella filosofia, nelle scienze o nel diritto consideravano umiliante esercitare quei mestieri a cui si dedicavano gli uomini: l'epigrafia urbana del periodo imperiale testimonia che esse tutt'al pi\u00f9 esercitano quei lavori in cui l'uomo \u00e8 meno adatto, come la pettinatrice (\"tonstrix\", \"ornatrix\"), la levatrice (\"obstetrix\"), la balia (\"nutrix\").\nEsse, nonostante gli sforzi degli imperatori (come Claudio per l'armamento di navi e Traiano per la panificazione) cerchino di farle entrare nelle corporazioni, ne risultano invece sempre assenti.\nQuando le ricche matrone cedettero agli inviti di Claudio, che in cambio concedeva loro lo \"ius trium liberorum\", di finanziare l'armamento di nuove navi lo fecero sempre servendosi di prestanomi.\nNon erano certo le donne che richiedevano l'assistenza dell'annona pubblica ma sempre i loro mariti ed esse nei dipinti di Ercolano e Pompei sono raffigurate sempre libere da ogni occupazione, che passeggiano a mani vuote, talora accompagnate da un fanciullo, nelle piazze piene di bancarelle e botteghe dove prevale la presenza degli uomini intenti a fare compere o ai loro lavori.\nMolto diversa la vita per gli uomini di ogni condizione: alzatisi quasi all'alba si affrettavano, specie se avevano un lavoro, a recarsi presso le loro corporazioni, al foro o al Senato gi\u00e0 aperti di prima mattina.\nI clientes.\nUna particolare occupazione che contribuiva alla formazione del reddito era quella della condizione di \"cliens\" (pl. \"clientes\") non collegata a una particolare classe sociale.\nGli antichi romani, dal liberto al gran signore, si sentivano tutti vincolati da un obbligo di rispetto (\"obsequium\") nei confronti di quanti erano pi\u00f9 potenti di loro. Il liberto nei confronti di chi lo aveva liberato (il \"patronus\") e da cui continuava a dipendere, il parassita nei confronti del signore che (in quanto \"patronus\") aveva l'obbligo di accogliere in casa questi postulanti (i \"clientes\", appunto), di soccorrerli in caso di necessit\u00e0 e qualche volta di invitarli a pranzo. Periodicamente i clientes ricevevano anche un rifornimento di vettovaglie che si portavano via nelle loro \"sportulae\" (borse), oppure delle somme in denaro quando andavano a visitare il loro protettore.\nAi tempi di Traiano quest'uso era tanto diffuso che si era stabilita per ogni famiglia signorile una tariffa, la \"sportularia\", corrispondente a sei sesterzi per persona.\nSpesso la sportula era una risorsa per sopravvivere: avvocati senza cause, insegnanti senza alunni, artisti senza commissioni si presentavano alla porta del patronus per la sopravvivenza quotidiana.\nAnche quelli che avevano un mestiere aggiungevano la piccola entrata della sportula al loro reddito e prima di andare al lavoro, ancor prima che facesse giorno, si mettevano in fila per la sportula.\nL'importanza di un potente era commisurata alla clientela che rumorosamente lo svegliava ogni mattina per la \"salutatio matutina\".\nIl dominus avrebbe perso in reputazione se non avesse ascoltato le lagnanze o le richieste di aiuto e non avesse risposto ai saluti della folla che lo attendeva dall'alba. Una rigida procedura regolava questo rito quotidiano della clientela. Il cliens poteva anche raggiungere la casa del patronus a piedi piuttosto che in lettiga ma, obbligatoriamente, doveva indossare la toga e non azzardarsi a chiamarlo confidenzialmente per nome: al magnate ci si rivolgeva sempre chiamandolo \"dominus\", pena il ritorno a casa a mani vuote.\nL'obbligo della toga, indumento di una certa importanza e quindi costoso, costituiva una difficolt\u00e0 per molti: accadeva allora che fosse lo stesso patronus a donarla in particolari e speciali occasioni assieme alla cinque o sei libbre d'argento corrisposte ogni anno.\nIl turno per ricevere l'elargizione non veniva stabilito in base all'ordine di arrivo ma in base all'importanza sociale, per cui i pretori sopravanzavano i tribuni, i cavalieri i liberi e questi a loro volta i liberti.\nLe donne non partecipavano a questa assistenza quotidiana n\u00e9 come patrone n\u00e9 come clienti, salvo il caso di vedove che chiedevano per s\u00e9 quanto il patronus aveva fatto per il cliente ormai defunto oppure quando il cliente si portava dietro a piedi o in lettiga le mogli malridotte e presumibilmente malate per indurre il signore a pi\u00f9 generose donazioni.\nI redditieri.\nMa ben pi\u00f9 importante per la quantit\u00e0 di risorse messe a disposizione rispetto a questi donativi privati era l'assistenza pubblica che lo stato romano forniva indistintamente ai 150000 proletari: questi disoccupati a vita che avevano il diritto sino alla loro morte di ricevere dall'annona dell'Urbe, un dato giorno di un dato mese, quanto era loro necessario per sopravvivere.\nSi pu\u00f2 dire come sostiene il Rostovtzeff che anche questi vivessero di rendita come i grandi proprietari terrieri delle province la cui ricchezza dava loro il diritto di sedere nella Curia con l'obbligo del soggiorno a Roma.\nCos\u00ec anche di rendita vivevano gli scribi addetti ai magistrati che ricoprivano una funzione che era stata acquistata con il denaro, gli amministratori e chi aveva investito capitali nelle opere degli appaltatori, i funzionari che trasmettevano alla periferia i comandi del potere centrale che li retribuiva attingendo al fisco.\nRoma per\u00f2 era un centro economico cos\u00ec vasto che non avrebbe potuto reggersi su una pura politica di assistenza e rendita senza una vera attivit\u00e0 di lavoro e produzione.\nRoma, centro di attivit\u00e0 commerciali internazionali terrestri e marittime e polo di consumo della migliore produzione manifatturiera, doveva necessariamente organizzare e dirigere questo sfruttamento incessante.\nI mercanti.\nQuale intensa attivit\u00e0 produttiva si svolgesse nella Roma del II secolo \u00e8 attestato dagli scavi archeologici in Ostia, nel piazzale delle Corporazioni con al centro un tempio dedicato a \"Annona Augusta\" come a dire la divinizzazione del vettovagliamento imperiale.\nSul lato pi\u00f9 interno dei portici a due navate che circondavano il piazzale, fra le colonne furono ricavati 16 piccoli ambienti sulla cui soglia sono dei mosaici che raffigurano simbolicamente le diverse corporazioni di mestiere: ci sono i calafati, i cordai, i pellicciai, i mercanti di legname, i pesatori e gli armatori distinti a seconda della citt\u00e0 da cui provenivano: di Alessandria, della Sardegna, della Gallia, dell'Africa del Nord, dell'Asia. Il tutto d\u00e0 l'idea allo spettatore, pur con quelle ingenue e modeste raffigurazioni, dell'enorme vastit\u00e0 di economie vicine e lontane al servizio del benessere di Roma.\nNell'Urbe si estendevano per ettari di superficie gli \"horrea\", magazzini di varie merci, di solito affiancati dalle \"tabernae\" dei mercanti all'ingrosso da cui si diramavano una fitta rete di lavoratori: dai negozianti al minuto, dai manovali necessari per la manutenzione degli edifici dei magazzini, ai laboratori degli artigiani che lavoravano e raffinavano le materie prime prima che fossero vendute\nPer capire come, pur in assenza di vere e proprie attivit\u00e0 produttive, Roma tuttavia esplicasse un'intensissima attivit\u00e0 economica legata agli scambi commerciali basterebbe considerare che \u00e8 stata calcolata nell'Urbe la presenza di ben 150 corporazioni dove sono iscritti grossisti di grano, vino, olio (\"magnarii\"), armatori di intere flotte di navi (\"domini navium\") che si avvalgono del lavoro di ingegneri (\"fabri navales\") o riparatori navali (\"curatores navium\") che testimoniano di un ampio giro d'affari dove collaborano patrizi e plebei, padroni capitalisti e salariati.\nMercanti e produttori.\nPer quanto riguarda le merci alimentari nella Roma imperiale possono distinguersi due categorie commerciali: quella dei venditori al minuto come i mercanti di frutta (\"fructuarii\") e quelli che vendono la loro merce dopo averla essi stessi prodotta o trasformata come ad esempio gli \"olitores\" che erano assieme ortolani e venditori di legumi o come i fornai che nello stesso tempo esercitavano il mestiere di mugnai.\nPer il commercio di beni di lusso vi era sempre presente nelle merci vendute una qualche elaborazione artigianale cos\u00ec i profumieri, artefici loro stessi delle misture poste in vendita, gli orafi che producevano i loro monili, i mercanti di perle o di oggetti d'avorio, opera di abili artigiani che sapevano scolpire le zanne che gli arrivavano dall'Africa\nQuesta connessione di vendita e fabbricazione era poi inscindibile in tutte quelle merci che riguardavano l'abbigliamento come quelle prodotte dai sarti (\"vestiarii\") o dai calzolai (\"sutores\").\nManovali.\nInnumerevoli poi le corporazioni che possono essere divise in due categorie: \nNella Roma imperiale non vi erano quartieri operai o zone industriali. Gli operai vivevano sparsi nella varie zone della citt\u00e0 dove si sarebbero potuto trovare mescolati magazzini e botteghe, laboratori artigiani e case.\nOrganizzati nelle corporazioni i lavoratori romani, regolati dalle leggi di Augusto e dei suoi successori, seguivano regole vincolanti per tutti coloro che esercitavano lo stesso mestiere.\nOltrech\u00e9 regolato dalle ore d'illuminazione la durata del lavoro non superava le otto ore fatta eccezione per quelli la cui attivit\u00e0 era legata, come per il barbiere e il bettoliere, al tempo libero dei loro clienti. Da numerosi indizi si pu\u00f2 dedurre che la maggioranza dei lavoratori romani cessava di lavorare alla sesta o settima ora nel periodo estivo, certamente tra la sesta e settima ora in inverno:"}
{"id": "1796868", "revid": "76963", "url": "https://it.wikipedia.org/wiki?curid=1796868", "title": "Bernard Joy", "text": "\u00c8 famoso per aver giocato da amatore nella Nazionale di calcio inglese.\nCarriera.\nJoy nacque nel quartiere di Fulham, a Londra. Nella capitale britannica studi\u00f2 presso l'universit\u00e0 cittadina, pur giocando a calcio come difensore. Dopo essersi diplomato, gioc\u00f2 per la Casuals F.C. dove divenne infine capitano, guidando la squadra alla vittoria della FA Cup per amatori nel 1936. Collezion\u00f2 successivamente cinque presenze nella Nazionale inglese di calcio amatoriale e fu il capitano della Gran Bretagna ai Giochi della XI Olimpiade a Berlino."}
{"id": "1796871", "revid": "767487", "url": "https://it.wikipedia.org/wiki?curid=1796871", "title": "Il profeta del gol", "text": "Il profeta del gol \u00e8 un documentario italiano del 1976 diretto da Sandro Ciotti.\nTrama.\nIl documentario narra le gesta del campione olandese Johan Cruijff (tre volte vincitore del Pallone d'oro), che negli anni settanta fu uomo simbolo della grande Nazionale olandese esponente del cosiddetto calcio totale, manifestato in occasione delle due finali mondiali di Monaco 1974 e Argentina 1978 (entrambe perse dall'Olanda, anche se nel 1978 Cruyff non prese parte alla rassegna iridata)."}
{"id": "1796874", "revid": "216538", "url": "https://it.wikipedia.org/wiki?curid=1796874", "title": "Wim van Hanegem", "text": ""}
{"id": "1796881", "revid": "767487", "url": "https://it.wikipedia.org/wiki?curid=1796881", "title": "Giorgio Ravera", "text": "Biografia.\nChitarrista storico de La Rosa Tatuata, vi milita ancora oggi come autore e cantante. \n\u00c8 docente di chitarra Rock/Blues presso la Scuola di Musica di Campomorone e il Laboratorio Musicale Genovese di cui \u00e8 uno dei fondatori. Ha insegnato precedentemente presso l'Accademia Musicale Gabriel Faur\u00e9 e l'Accademia delle Arti di Ovada.\n\u00c8 autore, compositore, arrangiatore e produttore.\nDiscografia.\nCon La Rosa Tatuata:\nPremi e riconoscimenti.\nCon la Rosa Tatuata ha ottenuto numerosi riconoscimenti nazionali: \nI suoi testi sono presenti nel Grande Dizionario della Canzone Italiana di Dario Salvatori (Rizzoli).\nCollaborazioni.\nTra gli artisti con cui ha collaborato in studio: Paolo Bonfanti, Massimo Bubola, Vittorio De Scalzi, Jono Manson, Fabio Treves, Gang, Andrea Sigona, Etica Sterile, Davide Orlando (Elvisway), David Frew ( An Emotional Fish ), Yo Yo Mundi, Emanuele Dabbono, David James, Roy Rogers ( chitarrista e produttore di John Lee Hooker ), Tony Coleman ( B B King, Etta James ) Antonio Righetti ( Ligabue, Rocking Chairs ), Trevor ( Sadist ), Nahuel Sachak Chavez (vincitore Operaci\u00f3n Triunfo 2011 Espana)."}
{"id": "1796893", "revid": "1543377", "url": "https://it.wikipedia.org/wiki?curid=1796893", "title": "Rambo (Burkina Faso)", "text": "Rambo \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 20 villaggi: Bouga-Mossi, Bouga-Yarce, Bouli, Dembrediesse, Dierko, Imassoum, Irim, Kamdogo, Konde-Tangaye, Koumna-Yargo, Koungo, Lengo, Nioussi-Tangaye, Pourra, Rambo-Foulbe, Songa, Sougouma, Tantoaga, Tobkio e Zindinogo."}
{"id": "1796894", "revid": "14691", "url": "https://it.wikipedia.org/wiki?curid=1796894", "title": "Rumble in the Jungle", "text": ""}
{"id": "1796899", "revid": "1543377", "url": "https://it.wikipedia.org/wiki?curid=1796899", "title": "S\u00e9gu\u00e9n\u00e9ga", "text": "S\u00e9gu\u00e9n\u00e9ga \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 43 villaggi: Bakou, Bangassila-Mossi, Bangassila-Silmi-Mossi, Bassanga-Peulh, Bomhiri, Boulguin, Gambo, Gambo-Foulbe, Goubre, Gouroungo, Guitti, Jougalhiri, Kandega-Mossi, Kandega-Silmi-Mossi, Kolkom, Koudouma, Koukabako-Baloum, Koukabako-Silmi-Mossi, Koukabako-Yarce, Mogom, Mogom-Silmi-Mossi, Namassa, Niebce, Noungou, Ouonko-Mossi, Ouonko-Silmi-Mossi, Outoum-Mossi, Outoum-Silmi-Mossi, Ramsa, Roffo-Mossi, Sabouli, Sanspelga-Marance, Sanspelga-Mossi, Sarga, Sittigo, Tambokin, Teonsogo, Tougouya, Zouma-Mossi, Zouma-Silmi-Mossi, Zomkalga-Marance, Zomkalga-Mossi e Zouma-Peulh."}
{"id": "1796900", "revid": "287204", "url": "https://it.wikipedia.org/wiki?curid=1796900", "title": "Seguenega", "text": ""}
{"id": "1796904", "revid": "599013", "url": "https://it.wikipedia.org/wiki?curid=1796904", "title": "N'Yoka Longo", "text": "\u00c8 noto soprattutto per la sua collaborazione pluridecennale con il celebre gruppo musicale Za\u00efko Langa Langa, di cui \u00e8 tuttora il cantante e il leader. Canta in diverse lingue, fra cui kikongo, swahili, francese e inglese.\nBiografia.\nN'Yoka Longo inizi\u00f2 la propria carriera musicale in un'orchestra nota come Bel Guide National. Il 24 dicembre 1969, a Kinshasa (Zaire, oggi Repubblica Democratica del Congo), fond\u00f2 il gruppo Za\u00efko Langa Langa insieme ad altri ex-Bel Guide (fra cui Henri Mongombe, D. V. Moanda, Marcelin Bita, Felix Manuaku Waku), Papa Wemba e altri. Nonostante il gran numero di avvicendamenti, scissioni e riunioni che la formazione degli Zaiko Langa Langa ha conosciuto negli anni, N'Yoka Longo rimase per tutta la propria carriera nel gruppo, di cui oggi \u00e8 il leader e il principale compositore.\nNel 1977 Longo fu scelto per esibirsi con la National Orchestra dello Zaire al FESTAC (il festival internazionale dell'arte nera, tenutosi a Lagos). Negli anni successivi la sua popolarit\u00e0 continu\u00f2 a crescere; incise successi come \"Nalala Pongi\" e \"Amando\" e intraprese oltre 100 tour internazionali."}
{"id": "1796906", "revid": "14691", "url": "https://it.wikipedia.org/wiki?curid=1796906", "title": "B. B. King", "text": ""}
{"id": "1796907", "revid": "28592", "url": "https://it.wikipedia.org/wiki?curid=1796907", "title": "Simigni", "text": ""}
{"id": "1796908", "revid": "14691", "url": "https://it.wikipedia.org/wiki?curid=1796908", "title": "Jossart", "text": ""}
{"id": "1796910", "revid": "1543377", "url": "https://it.wikipedia.org/wiki?curid=1796910", "title": "Tangaye", "text": "Tangaye \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 34 villaggi: Bemh, Bonsomnore, Boundoukamba, Douma, Gan-Yiri-Yarce, Goko, Gossere, Goutoula, Guessoum, Kebakoro, Keleguerima, Kolkom, Kouba, Leh, Loubre, Mera, Nabaziniguima, Namsiguia, Nimpouya, Nongfaire, Ouoh-Bilo, Ouoh-Kinga, Pella-Tibitiguia, Rassandogo, Risci-Peulh, Somlawa, Tongmene, Tougue-Mossi, Tougue-Peulh, Tougue-Yarce, Touya, Yalka, Yaoua e Zougouna."}
{"id": "1796913", "revid": "599013", "url": "https://it.wikipedia.org/wiki?curid=1796913", "title": "Manuaku Waku", "text": "\u00c8 stato fra i fondatori del celebre gruppo musicale Za\u00efko Langa Langa, e il suo uso della chitarra elettrica solista \u00e8 stato uno degli elementi che hanno contribuito a definire lo stile innovativo di questa formazione. Nel 1975, uscito dagli Zaiko Langa Langa, ha fondato un proprio gruppo, i Grand Zaiko Wa Wa."}
{"id": "1796914", "revid": "14691", "url": "https://it.wikipedia.org/wiki?curid=1796914", "title": "P\u00e9p\u00e9 Fely", "text": ""}
{"id": "1796916", "revid": "14691", "url": "https://it.wikipedia.org/wiki?curid=1796916", "title": "Felix Manuaku Waku", "text": ""}
{"id": "1796917", "revid": "1543377", "url": "https://it.wikipedia.org/wiki?curid=1796917", "title": "Thiou (Burkina Faso)", "text": "Thiou \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 31 villaggi: Arbete, Bango, Bani, Birgondogo, Boukere, Bouli, Bouro, Denean, Dissa, Gardere, Gonna, Goussirdou, Incare, Kalo, Kessombode, Lobere, Nimbou, Nodin, Ouagara, Pella, Petenague, Ramanepanga, Sambabouli, Samny, Sanga, Senokayel, Sim, Talle, Tangari, Thimguem e Yansa."}
{"id": "1796919", "revid": "1543377", "url": "https://it.wikipedia.org/wiki?curid=1796919", "title": "Zogor\u00e9", "text": "Zogor\u00e9 \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 15 villaggi: B\u00f4h, Boulounsi, Guessoum, Koro, Lilkana, Nango-Foulce, Nango-Yarce, Ninga, Piga\u2013Songdin, Rambouli, Rega, Teonsgo, Torobo, Touri e Vire\u2013Songdin."}
{"id": "1796920", "revid": "287204", "url": "https://it.wikipedia.org/wiki?curid=1796920", "title": "Zogore", "text": ""}
{"id": "1796924", "revid": "1543377", "url": "https://it.wikipedia.org/wiki?curid=1796924", "title": "Alpone", "text": "L'Alpone \u00e8 un torrente che nasce nelle Prealpi venete, esattamente a Bolca, che si trova nel comune di Vestenanova. Il torrente nasce sulle pendici del monte Purga di Bolca a 750\u00a0m sul livello del mare. Esso d\u00e0 il nome alla valle omonima.\nIl regime torrentizio che lo caratterizza \u00e8 intervallato da piene molto significative nei periodi piovosi; ha una lunghezza di 38\u00a0km con un bacino di 285\u00a0km\u00b2 e sbocca nell'Adige nei pressi di Albaredo d'Adige.\nProfondamente incassato nella parte superiore, \u00e8 alimentato da torrenti, fra cui da notarsi come principali: il Tronega, il Massara, il Chiampo e il Tramigna. \nStoria recente.\nL'Alpone, in seguito alla rottura dell'argine, il 1\u00ba novembre 2010 ha allagato tutta la parte a sud di Monteforte d'Alpone.\nParallelamente al torrente, fra il 1928 e il 1956 fu attiva la tranvia San Bonifacio-San Giovanni Ilarione, la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per le localit\u00e0 poste lungo la bassa valle."}
{"id": "1796935", "revid": "116472138", "url": "https://it.wikipedia.org/wiki?curid=1796935", "title": "C/1739 K1", "text": "La C/1739 K1 \u00e8 una cometa non periodica scoperta il 28 maggio 1739 da Bologna dall'astronomo italiano Eustachio Zanotti. All'epoca non si usava chiamare le comete col nome dello scopritore ed \u00e8 per questo motivo che la cometa non \u00e8 indicata come cometa Zanotti.\nAlcune fonti riportano che la cometa sarebbe stata scoperta da Petronio Matteucci e da Giuseppe Roversi la sera del 27 maggio 1739. Jakes e Padevet indicano la cometa quale progenitore dello sciame meteorico delle Leo Minoridi, tuttavia questo legame non \u00e8 ancora stato confermato.\nLa cometa fu osservata per l'ultima volta il 18 agosto 1739 dallo stesso Zanotti. Zanotti e Nicolas Louis de Lacaille calcolarono per la cometa un'orbita parabolica. Secondo tale orbita, la cometa era transitata al perielio il 17 giugno dello stesso anno, mentre il 16 aprile aveva toccato il massimo avvicinamento al nostro pianeta, passando a 0,454 UA dalla Terra."}
{"id": "1796936", "revid": "6392", "url": "https://it.wikipedia.org/wiki?curid=1796936", "title": "Quarantaduesima Strada", "text": ""}
{"id": "1796938", "revid": "63756", "url": "https://it.wikipedia.org/wiki?curid=1796938", "title": "Nikon f3", "text": ""}
{"id": "1796939", "revid": "767487", "url": "https://it.wikipedia.org/wiki?curid=1796939", "title": "Bella sempre", "text": "Bella sempre (\"Belle toujours\") \u00e8 un film del 2006 diretto da Manoel de Oliveira e interpretato da Bulle Ogier e Michel Piccoli.\nSi tratta di una rivisitazione di \"Bella di giorno\" di Luis Bu\u00f1uel 38 anni dopo. Un omaggio al film culto interpretato all'epoca da Catherine Deneuve la quale, per\u00f2, ha rifiutato questa volta la parte di S\u00e9v\u00e8rine, accettata invece da Bulle Ogier. Il film \u00e8 stato presentato alla Mostra internazionale d'arte cinematografica il 6 settembre 2006.\nIn Italia \u00e8 stato distribuito dalla Mikado Film con un titolo che non restituisce il gioco di parole \"Belle de jour\" / \"Belle toujours\" che lega il film di de Oliveira a quello di Bu\u00f1uel.\nTrama.\nDopo trentotto anni, i protagonisti di una vecchia storia si ritrovano. Henri Husson cerca di contattare S\u00e9v\u00e8rine, dicendole che ha un segreto da svelarle: lei, all'inizio, cerca di evitarlo per poi, alla fine, accettare un invito a cena che si riveler\u00e0 un gioco al massacro.\nProduzione.\nCast.\nRicardo Tr\u00eapa, nei panni del barman, \u00e8 il nipote del regista del film (figlio di Adelaide Maria Brand\u00e3o Carvalhais de Oliveira, figlia del regista)."}
{"id": "1796942", "revid": "1318658", "url": "https://it.wikipedia.org/wiki?curid=1796942", "title": "Franco Fornari", "text": "Biografia.\nFornari nasce a Niviano, frazione del comune di Rivergaro (circa 20 chilometri a sud di Piacenza).\nSi laurea in Medicina e chirurgia e si specializza in Neuropsichiatria alla Statale di Milano. Si interessa di psicoanalisi e sotto la guida di Cesare Musatti (di cui fu il primo allievo analista) diventa analista membro della Societ\u00e0 Psicoanalitica Italiana e della Societ\u00e0 Psicoanalitica Internazionale.\nSi sposa. Ha cinque figli. Anche la moglie Bianca Fornari diventa psicoanalista come anche le figlie Gigliola Fornari Spoto e Silvia Fornari.\nNegli anni sessanta si occupa di polemologia e fonda prima il \"Gruppo anti-H\" e poi l'Istituto italiano di Polemologia (ISTIP).\nDal 1962 \u00e8 docente universitario di Psicologia dell'et\u00e0 evolutiva alla Scuola di specializzazione in Psichiatria e Psicologia dell'Universit\u00e0 di Milano, ottiene nel 1968 l'incarico di Psicologia dinamica, prima cattedra di psicoanalisi in Italia, presso la facolt\u00e0 di Sociologia di Trento, universit\u00e0 che, come affermer\u00e0, sceglie anche perch\u00e9 \"stimolato dal trovarsi con giovani che volevano impegnarsi nel sociale\", in quanto la docenza traeva per lui significato dal \"centrare l'insegnamento in una motivazione etica\" nel 1972, diventer\u00e0 infine direttore dell'Istituto di Psicologia della Statale di Milano.\nDal 1973 al 1978 \u00e8 presidente della Societ\u00e0 Psicoanalitica Italiana e direttore della \"Rivista di psicoanalisi.\"\nLa morte per infarto lo ha colto all'improvviso nella sua abitazione in via Plinio a Milano, nella tarda mattinata del 20 maggio 1985, dopo il consueto rientro dalle lezioni all'Universit\u00e0 Statale dove aveva la cattedra in Psicologia. Aveva da poco fondato l'istituto di analisi dei codici affettivi \"Minotauro\", tuttora attivo a Milano nell'ambito della psicologia dell'adolescenza. A lui \u00e8 intitolata la Biblioteca del Centro Milanese di Psicoanalisi \"Cesare Musatti\", di cui fu socio attivo e presidente, sita in via Corridoni 38 a Milano. \nCesare Musatti, in una intervista al \"Corriere della Sera\" lo ricordava cos\u00ec:\nAttivit\u00e0 scientifica.\nIl suo insegnamento e le sue ricerche hanno mutato la storia della psicologia in Italia, rompendo la tradizionale separazione che ha caratterizzato in Italia il rapporto fra psicologia e psicoanalisi, fra sperimentazione e clinica. Allievo di Cesare Musatti, presidente della \"Societ\u00e0 psicoanalitica italiana\", Franco Fornari esord\u00ec introducendo in Italia il pensiero e le idee di Melanie Klein. I suoi primi scritti approfondiscono la dimensione psicotica originaria dell'uomo sia in riferimento allo sviluppo psichico (\"La vita affettiva originaria del bambino\", 1963), sia riguardo al trattamento della schizofrenia e della depressione, la dinamica dei gruppi e la conflittualit\u00e0 sociale (\"Nuovi orientamenti nella psicoanalisi\", 1966).\nLa convinzione kleniana di Fornari raggiunge il suo apice nelle esemplari ricerche sulla guerra (\"Psicoanalisi della guerra atomica\", 1964; \"Psicoanalisi della guerra\", 1966; \"Dissacrazione della guerra\", 1969; \"Psicoanalisi della situazione atomica\", 1970): la guerra originerebbe dalla proiezione all'esterno di un pericolo interno e dalla negazione e alienazione della morte in un'entit\u00e0 esterna persecutrice, che occorre distruggere per poter sopravvivere.\nIl successivo indirizzo di ricerca ebbe come tema la sessualit\u00e0 in relazione ai processi di simbolizzazione affettiva. In \"Genitalit\u00e0 e cultura\" (1975) Fornari riconsidera il concetto di perversione, ponendo la cultura come antitetica non alla sessualit\u00e0, come aveva sostenuto Freud, ma alla pregenitalit\u00e0, che si costituirebbe sulla base di un difetto di simbolizzazione di natura infantile e sul primato degli impulsi distruttivi nel comportamento.&lt;br&gt;\nFornari rivisita inoltre le teorie psicoanalitiche in termini cognitivi, gettando le basi di una vera e propria antropologia psicoanalitica, utilizzabile anche da non psicoanalisti. La teoria dei \"codici affettivi\" \u00abcoinema\u00bb (gr.: \"\u03ba\u03bf\u03b9\u03bd\u03cc\u03c2, Koin\u00f2s\" cio\u00e8 comune) la cui unit\u00e0 minima di significazione affettiva, il coinema, unisce gli affetti ai codici linguistici presiedendo alle varie forme di comunicazione, \u00e8 proposta da Fornari come strumento e procedura metodologica, che consentirebbe di applicare la psicoanalisi a una vasta gamma di fenomeni culturali (parole, immagini, comportamenti).\nFornari e la polemologia.\nFranco Fornari si occup\u00f2 in modo specifico degli aspetti psicoanalitici della guerra. Secondo il suo pensiero la guerra \u00e8 una elaborazione paranoide o proiettiva del lutto (Fornari 1975). Gli stati svolgono un ruolo inconscio di tipo materno nei confronti dei propri cittadini. La guerra e la violenza nascono e si sviluppano dal nostro bisogno di amore: dal nostro desiderio di preservare e difendere l'oggetto sacro al quale siamo affettivamente attaccati, in particolare la madre e la fusione con essa. Per gli adulti, le nazioni sono oggetti sacri che generano la guerra. Il sacrificio \u00e8 l'essenza della guerra: esso si traduce nella disponibilit\u00e0 degli esseri umani a morire per la patria offrendo ad essa i loro corpi. Fornari chiam\u00f2 la guerra \"la realizzazione spettacolare di una situazione umana generale in cui la morte assume un valore assoluto\" nella certezza che le idee per cui moriamo sono vere e per questo la \"morte diventa un processo dimostrativo\"."}
{"id": "1796943", "revid": "33689", "url": "https://it.wikipedia.org/wiki?curid=1796943", "title": "Nikon F3", "text": "La Nikon F3 \u00e8 la fotocamera professionale SLR per pellicola 35\u00a0mm pi\u00f9 evoluta con messa a fuoco manuale prodotta dalla Nikon.\nStoria.\n\u00c8 stata costruita dalla Nippon Kogaku K. K. (oggi Nikon Corporation) in Giappone dal 1980 al 2000, cessando la produzione quando il mercato era ormai dominato dalle successive F4 e F5 autofocus. Evoluzione delle Nikon professionali che l'hanno preceduta, la F3 vede l'introduzione dell'automatismo a priorit\u00e0 di diaframmi, il mantenimento del mirino intercambiabile ma con l'esposimetro alloggiato all'interno del corpo macchina, cosicch\u00e9 la misurazione esposimetrica \u00e8 disponibile con qualunque visore.\nDisegnata da Giorgetto Giugiaro, la Nikon F3 si propose al mercato come macchina professionale, automatica, indirizzata prevalentemente ai professionisti che vedevano i loro corredi F2 evolversi verso una macchina pi\u00f9 aderente ai tempi.\nNella sua lunga storia, essendo rimasta in produzione 20 anni, ha subito diverse versioni, mantenendo il corpo macchina compatibile a tutte le versioni presentate.\nNata con un mirino standard, che comunque consente il 100% della visione, venne poi commercializzata in versione F3HP (High Eyepoint), la cui differenza risiede nel mirino DE3 che permette la possibilit\u00e0 di garantire la visione a circa due cm dall'oculare, comodo soprattutto per i portatori di occhiali. \nAltre versioni.\nNella sua storia, furono poste in vendita due versioni in titanio (F3/T), la prima in color champagne, esteticamente valida ma pi\u00f9 delicata della seconda verniciata nera.\nLa versione F3/AF, dotata di mirino AF, \u00e8 la prima concreta realizzazione in casa Nikon di una macchina autofocus, seppur limitata all'utilizzo di due obiettivi Nikkor speciali (80\u00a0mm, 200\u00a0mm), mentre con gli obbiettivi Nikkor AIs il mirino AF suggeriva tramite led l'indicazione di corretta messa a fuoco.\nNikon F3 Limited, posta in vendita solo in Giappone, e F3P sono variazioni della macchina, su suggerimento dell'ambiente professionistico, che introducono lievi modifiche quali l'eliminazione dell'autoscatto, un pulsante di scatto pi\u00f9 elevato sul corpo macchina, una migliore tropicalizzazione e, nel caso della F3P, la slitta con contatto caldo sul tetto del mirino Hp.\nNella sua lunga carriera, fu realizzata anche una versione Highspeed, con specchio fisso semiriflettente, abbinata ad una versione speciale del motore MD-4 e con cadenza fino a 13 ftg al secondo.\nNikon F3 chiude la sua carriera nel 2000 con l'introduzione sul mercato di una versione \u201cF3 Hp 1980-2000\u201d commemorativa, a celebrazione del ventennio di produzione, venduta in un cofanetto di legno con il logo \"1980-2000\"."}
{"id": "1796944", "revid": "1543377", "url": "https://it.wikipedia.org/wiki?curid=1796944", "title": "L\u00e9ba", "text": "L\u00e9ba \u00e8 un dipartimento del Burkina Faso classificato come comune, situato nella provincia di Zondoma, facente parte della Regione del Nord.\nIl dipartimento si compone del capoluogo e di altri 9 villaggi: Bouloulou, Bouri, Guessere, Marmissiga, Masbore, Ragueguema, Robonde, Ronsin e Sanh."}
{"id": "1796951", "revid": "110157", "url": "https://it.wikipedia.org/wiki?curid=1796951", "title": "Gorja\u010dij Klju\u010d", "text": "Gorja\u010dij Klju\u010d (anche come \"Goryachy Klyuch\") \u00e8 una cittadina della Russia europea meridionale (kraj di Krasnodar), situata sulle sponde del fiume \"Psekups\", affluente del Kuban', 70km a sud di Krasnodar.\nFondata nel 1864, si svilupp\u00f2 successivamente come stazione termale grazie alla presenza di sorgenti di acque minerali calde; nel 1965, ottenne lo status di citt\u00e0 e nel 2001 quello di soggetto federale (equivalente ad un rajon), raggruppando sotto di s\u00e9 una trentina di localit\u00e0 rurali; a livello municipale, costituisce anche un okrug di tipo urbano.\nIl nome della cittadina tradisce la sua origine come stazione balneare dato che significa, in russo, \"fonte calda\"; lo stesso insediamento urbano \u00e8 conosciuto anche col nome di \"Psekups\" (\u041f\u0441\u0435\u043a\u0443\u043f\u0441) o \"Psyfab\u0117\" (\u041f\u0441\u044b\u0444\u0430\u0431\u044d, in lingua adyghe).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1796952", "revid": "287204", "url": "https://it.wikipedia.org/wiki?curid=1796952", "title": "Gorjacij Kljuc", "text": ""}
{"id": "1796953", "revid": "80339", "url": "https://it.wikipedia.org/wiki?curid=1796953", "title": "Gorjachij Kljuch", "text": ""}
{"id": "1796954", "revid": "80339", "url": "https://it.wikipedia.org/wiki?curid=1796954", "title": "Goryachy Klyuch", "text": ""}
{"id": "1796958", "revid": "767487", "url": "https://it.wikipedia.org/wiki?curid=1796958", "title": "Zorgho", "text": "Zorgho \u00e8 un dipartimento del Burkina Faso classificato come citt\u00e0, capoluogo della provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 32 villaggi: Bangbily, Bissiga, Bokin-Koudgo, Bougr\u00e9, Dab\u00e8ga, Daguinto\u00e9ga, Digr\u00e9, Dour\u00e9, Gonkin, Imiga, Kidiba, Kologuessom, Koub\u00e9ogo, Kourgou, Nabitenga, Sapaga, Sapaga\u2013Peulh, Songdin, Souka, Taga, Tamasgo, Tamidou, Tampelc\u00e9, Tintogo, Torodo, Tuir\u00e9, Tuir\u00e9-Peulh, Yougoulmand\u00e9, Za\u00efnga, Zempassogo, Zinado e Zingu\u00e9d\u00e9ga."}
{"id": "1796969", "revid": "17654", "url": "https://it.wikipedia.org/wiki?curid=1796969", "title": "Th\u00e9\u00e2tre des Italiens", "text": ""}
{"id": "1796971", "revid": "767487", "url": "https://it.wikipedia.org/wiki?curid=1796971", "title": "Boudry (Burkina Faso)", "text": "Boudry \u00e8 un dipartimento del Burkina Faso classificato come comune, situato nella provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 68 villaggi: Bagzan, Bo\u00e9na, Boudry-Peulh, Bourma, Dikomtinga, Dour\u00e9, Foulgo, Gondr\u00e9, Gouingo, Gounghin, Ibogo, Koankin, Kostenga, Lelkom, Liguidmalgu\u00e9ma, Lims\u00e8ga, Man\u00e9ss\u00e9, Mankarga-Traditionnel, Mankarga V1, Mankarga V3, Mankarga V4, Mankarga V5, Mankarga V6, Mankarga V7, Mankarga V8, Mankarga V9, Mankarga V10, Mankarga V11, Nabasnonghin, Nabinkinsma, Nabiraogtenga, Nabmalgu\u00e9ma, Nadioutenga, Nanom, N\u00e9dogo, N\u00e9dogo-Peulh, Ouaongtenga, Ouayalgui V1, Ouayalgui V2, Ouayalgui V3, Ouayalgui V4, Ouayalgui V5, Payamtenga, Pittyn, Po\u00e9dogo, Pousghin, Sankuissi, Silmiougou, Songdin, Tall\u00e9, Tamissi, Tanama V1, Tanama V2, Tanama V3, Tanama V4, Tanama V5, Tanghin, Tankoala, Tanlouka, Tans\u00e8ga, Tanwaka, Taonsgo, Tinsalgo, Toyogdo, Ya\u00efka, Yinsinbingba, Zanrsin e Zoangpighin."}
{"id": "1796972", "revid": "287204", "url": "https://it.wikipedia.org/wiki?curid=1796972", "title": "Acquedotto Anio vetus", "text": "L\u2019Anio vetus (o \u201cAniene vecchio\u201d) fu il secondo acquedotto costruito per l'approvvigionamento idrico della citt\u00e0 di Roma, dopo l'acquedotto Appio, realizzato circa quarant'anni prima. L'aggettivo \"vetus\" (vecchio) gli venne attribuito solo quando, circa tre secoli pi\u00f9 tardi, fu realizzato un altro \"acquedotto Anio\", appunto il \"novus\".\nStoria.\nFu costruito con i fondi del bottino derivato dalla guerra vittoriosa combattuta da Roma contro Taranto e Pirro tra il 272 e il 269 a.C. dal censore Manio Curio Dentato che il senato aveva appositamente nominato \"duumvir aquae perducendae\" insieme a Fulvio Flacco, che per\u00f2 mor\u00ec pochi giorni dopo il conferimento dell'incarico.\nL\"Anio vetus\" fu restaurato tre volte, contemporaneamente all'acquedotto Appio: nel 144 a.C., dal pretore Quinto Marcio Re, in occasione della costruzione dell'acquedotto dell\"Aqua Marcia\" (che rinforzava l\"Anio vetus\" con la cessione di 164 quinarie tramite un condotto secondario nella zona di Casal Morena); nel 33 a.C., quando Agrippa monopolizz\u00f2 nelle sue mani il controllo di tutto l'apparato idrico della citt\u00e0; e tra l'11 ed il 4 a.C., ad opera di Augusto. Con quest'ultimo intervento venne costruita una diramazione sotterranea, chiamata \u201c\"specus Octavianus\"\u201d, che, partendo dall'attuale zona del Pigneto, seguiva la via Casilina e raggiungeva l'area dove poi vennero costruite le Terme di Caracalla. Sempre con il restauro di Augusto la via percorsa dall'Anio Vetus e dall'Acqua Marcia venne contrassegnata con dei cippi numerati, che per\u00f2 non \u00e8 escluso fossero gi\u00e0 presenti fin dall'epoca della costruzione di entrambi.\n\u00c8 attestato qualche altro restauro nei primi due secoli d.C. In particolare, all'epoca dell'imperatore Adriano risale la costruzione di un ponte (noto oggi come \u201cPonte della Mola\u201d), nei pressi dell'abitato di San Vittorino, realizzato per attraversare una vallata che consentiva un accorciamento di circa 1,5\u00a0km sul percorso. Si tratta di una struttura lunga 156\u00a0m e alta 24,50, con un doppio ordine di 29 arcate a cui vanno aggiunte due arcate iniziali singole. La parte centrale, per un tratto di tre doppie arcate, \u00e8 crollata nel 1965, e una quarta doppia arcata adiacente \u00e8 stata subito dopo demolita perch\u00e9 pericolante.\nPercorso e caratteristiche tecniche.\nCaptava le acque direttamente dal fiume Aniene (\"Anio\") nei pressi di Tivoli, all'altezza del XXIX miglio della via Valeria, in un'area imprecisata che secondo alcune fonti potrebbe trovarsi circa 850\u00a0m a monte di San Cosimato, presso la confluenza nell'Aniene del torrente Fiumicino, tra i comuni di Vicovaro e Mandela (una regione della Sabina che era stata conquistata dallo stesso Manio Curio Dentato poco tempo prima), ma alla ricchezza della portata media si contrapponevano alcuni problemi, come la diminuzione della portata stessa in periodi di siccit\u00e0 o l'intorbidamento dell'acqua a seguito di grandi piogge e piene. Questi inconvenienti suggerirono, in epoca imperiale, di destinare l\"Anio vetus\" all'irrigazione di ville e giardini e all'alimentazione delle relative fontane.\nDal bacino di raccolta (230 x 165 x circa 5\u00a0m), posto a 262\u00a0m di quota, partiva il condotto, lungo 43 miglia romane (circa 63,5\u00a0km.), di cui 42,779 sotterranee. Il percorso, che terminava in citt\u00e0 nella zona denominata \u201c\"ad spem veterem\"\u201d, nei pressi dell'attuale Porta Maggiore, era in realt\u00e0 molto pi\u00f9 lungo del necessario, perch\u00e9 le tecniche costruttive, ancora poco avanzate, preferivano un percorso lungo e tortuoso, che seguisse per quanto possibile l'orografia del terreno per mantenere una pendenza costante, piuttosto che un tragitto molto pi\u00f9 breve ma che costringeva alla costruzione di ponti e passaggi sospesi. E infatti, giunto fin nei pressi di Tivoli, il condotto raggiungeva la zona dell'attuale comune di Gallicano nel Lazio, quindi seguiva la via Prenestina fino a Gabii e da l\u00ec la via Latina nella zona dell'attuale Casal Morena, dove, con una \"piscina limaria\" (bacino di decantazione), una parte delle acque veniva smistata nelle ville rurali del circondario. Il condotto superava poi la via Tuscolana, la via Labicana ed attraversava la via Prenestina con l'unico tratto scoperto, pari a circa 330\u00a0m, fino \u201c\"ad spem veterem\"\u201d; da qui il percorso urbano, sempre sotterraneo, girava intorno all'Esquilino e, superando le aree dell'attuale Stazione Termini e di piazza M. Fanti, giungeva alla porta Esquilina, dove il \u201ccastello\u201d terminale provvedeva alla distribuzione dell'acqua alle varie utenze pubbliche.\nIl condotto, di 1,75 x 0,80\u00a0m, era realizzato in blocchi di tufo, e la portata era all'inizio di 4.398 quinarie, corrispondenti a 182.517\u00a0m\u00b3 giornalieri e 2.111 litri al secondo, ma a causa di dispersioni accidentali o abusive durante il percorso, e di un paio di diramazioni secondarie, la portata finale al \u201ccastello\u201d di porta Esquilina era di sole 1.348 quinarie (55.942\u00a0m\u00b3 al giorno e 647 litri al secondo)."}
{"id": "1796973", "revid": "193425", "url": "https://it.wikipedia.org/wiki?curid=1796973", "title": "Mal\u00e9v", "text": ""}
{"id": "1796976", "revid": "120128479", "url": "https://it.wikipedia.org/wiki?curid=1796976", "title": "Indigofera tinctoria", "text": "Indigofera tinctoria \u00e8 un arbusto della famiglia delle Fabacee (o Leguminose).Dalla fermentazione delle sue foglie si ottiene l'indaco, colorante di origine vegetale.\nStoria.\nLa storia di questa pianta risulta essere molto antica; gi\u00e0 nel 2000 a.C. gli Egizi e i popoli dell'Asia iniziarono ad utilizzarla per tingere gli indumenti.\nGli anni passavano e gli uomini cominciavano anche a scoprire utilizzi differenti. Nel Medioevo, infatti, questo pigmento veniva utilizzato dagli Europei nel campo della cosmetica, della medicina e dell'arte.\nIl commercio di questa pianta risultava molto propizio per gli Asiatici fino allo sbarco di Vasco da Gama a Calicut. Da quel momento in poi gli Europei poterono importarla senza necessariamente intermediare con i mercati asiatici a prezzi pi\u00f9 convenienti; eppure la sua produzione continu\u00f2 anche sotto il dominio inglese dell'India.\nDistribuzione e habitat.\nL'Indigofera tinctoria \u00e8 una pianta che ben si adatta ai vari climi tropicali, cresce spontaneamente in Africa, in Oceania e in gran parte del Sud-est asiatico. \u00c8 inoltre stata introdotta artificialmente in altre parti dell'Asia e nei Caraibi, creando un impatto ambientale a causa dell'abbondante riproduzione di questa al di fuori delle coltivazioni.\nComponenti principali.\nAll'interno delle foglie di Indigofera tinctoria sono state isolate varie sostanze chimiche come flavonoidi, terpenoidi, alcaloidi e tannini.\nLa sostanza presente nella pianta e pi\u00f9 utile a creare il pigmento finale \u00e8 per\u00f2 l'indicano, un glicoside che idrolizza in indossile e glucosio per azione di enzimi vegetali e soluzioni chimiche; l'indossile per azione dell'ossigeno atmosferico si trasforma quindi in indigotina (o indaco), la cui struttura contiene due gruppi indolici.\n\u00c8 stata inoltre estratta una sostanza, l'indirubina, che ha dimostrato una blanda azione antitumorale ed \u00e8 colorata di rosso.\nPropriet\u00e0.\nOltre a fornire l'indaco, l'Indigofera tinctoria sembra avere diversi effetti curativi e viene utilizzata in alcune tinte per capelli.\nEstrazione.\nL'Indigofera non contiene direttamente il pigmento, motivo per cui deve essere ricavato per mezzo di un lungo e complesso procedimento, il quale prevede una reazione di ossidoriduzione."}
{"id": "1796978", "revid": "174925", "url": "https://it.wikipedia.org/wiki?curid=1796978", "title": "Anio Vetus", "text": ""}
{"id": "1796979", "revid": "767487", "url": "https://it.wikipedia.org/wiki?curid=1796979", "title": "Antonio Gamoneda", "text": "Figura emblematica della letteratura europea, la sua opera \u00e8 stata riconosciuta tardivamente come una delle pi\u00f9 grandi voci della poesia spagnola contemporanea.\nSebbene potrebbe cronologicamente appartenere alla generazione degli anni cinquanta, la sua opera di fatto \u00e8 rimasta isolata da qualsiasi tendenza poetica.\nTra i riconoscimenti ricevuti il \"Premio Castilla y Leon de las Letras\" nel 1985, il \"Premio Nazionale di Poesia\" nel 1988 per \"Edad\" (Eta'), il \"Premio Regina Sofia di Poesia Iberoamericana\" XV edizione, ed il \"Premio Cervantes\" nel 2006."}
{"id": "1796980", "revid": "22643", "url": "https://it.wikipedia.org/wiki?curid=1796980", "title": "Spoletina", "text": ""}
{"id": "1796981", "revid": "22643", "url": "https://it.wikipedia.org/wiki?curid=1796981", "title": "SSIT", "text": ""}
{"id": "1796983", "revid": "125691715", "url": "https://it.wikipedia.org/wiki?curid=1796983", "title": "Economia della Puglia", "text": "Dal punto di vista economico la Puglia \u00e8 riuscita a coniugare le proprie tradizioni, la propria storia e le vocazioni produttive con l'innovazione e la tecnologia. Ha raggiunto, infatti, buoni livelli di specializzazione in numerosi comparti industriali.\nCaratteristiche generali.\nDiverse politiche con l'obiettivo di sviluppare processi di innovazione insieme ad una vasta disponibilit\u00e0 di incentivi agli investimenti, hanno fatto s\u00ec che il sistema produttivo locale crescesse e che si attirassero oltre 40 gruppi industriali internazionali appartenenti ai settori aerospaziale, automobilistica, chimico e ICT.\nIl sistema regionale della ricerca conta oltre 5.000 ricercatori e vanta competenze scientifiche specializzate in ambiti interdisciplinari: settori biologia, ICT e nanotecnologie, che hanno contribuito alla nascita e consolidamento di tre distretti tecnologici: biotecnologie, alta tecnologia e meccatronica.\nLa regione dispone inoltre di un capitale umano altamente qualificato e specializzato che conta oltre 103.000 studenti universitari e quasi 15.000 nuovi laureati l'anno.\nLa posizione geografica, divenuta strategica grazie al recente protagonismo delle economie orientali e mediterranee, la discreta dotazione infrastrutturale e la solidit\u00e0 dei rapporti culturali e degli scambi commerciali con il bacino del Mediterraneo fanno s\u00ec che la Puglia sia una regione con elevate potenzialit\u00e0 economiche.\nPer quanto concerne i nodi portuali e aeroportuali, buoni sono i collegamenti marittimi grazie alla presenza di tre grandi porti: Bari, Brindisi e Taranto, quest'ultimo il terzo in Italia per dimensioni e volume di traffico merci, mentre quello di Bari \u00e8 il primo porto passeggeri dell'Adriatico.\nGli aeroporti passeggeri pi\u00f9 importanti sono l'aeroporto internazionale di Bari Karol Wojtyla di Bari e l'aeroporto internazionale del Salento di Brindisi.\nRendimento macroeconomico.\nNel 2018 il tasso di disoccupazione \u00e8 al 16,0% (quello nazionale \u00e8 al 10,6%).\nLa Puglia spicca, per\u00f2, nel confronto con le altre regioni meridionali (Abruzzo escluso): i dati macroeconomici pugliesi sono infatti pi\u00f9 vicini a quelli nazionali e in qualche caso perfino migliori. Nel decennio 1995-2004, infatti, il valore aggiunto in media per abitante, calcolato a prezzi correnti, ha conosciuto un aumento del 46% (quello nazionale \u00e8 stato il 41%). I risultati migliori sono stati registrati dalle province di Taranto, Lecce, Foggia e Bari (rispettivamente il 50, 49, 47% e 46%), meno quella di Brindisi (35 %). Emerge quindi il fatto che la regione dal 1995 \u00e8 cresciuta e che ha recuperato, sia pure in parte, il divario rispetto al resto del Paese.\nDi seguito la tabella che riporta il prodotto interno lordo ed il valore aggiunto pro capite.\nDati PIL procapite: 2019 (Istat)\nDi seguito la tabella che riporta il prodotto interno lordo, prodotto in Puglia ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nAddetti per settore.\nDa questa tabella si vede come la percentuale di addetti al settore primario sia diminuita con il passare del tempo, anche se nel 1992 l'agricoltura occupava un bel po' di addetti. Solo nel 2007 tale percentuale \u00e8 scesa sotto il 10% fino ad arrivare al 3,6% nel 2010.\nAnche la percentuale di addetti al settore secondario \u00e8 generalmente diminuita, con un lieve aumento solo tra il 1992 e il 2007. Al 2010, tale percentuale era del 22,6%.\nInfine, la percentuale di addetti al terziario \u00e8 aumentata fino a raggiungere il 73,8% nel 2010.\nSettore primario.\nAgricoltura.\nLa Puglia \u00e8 una delle regioni in cui l'agricoltura\nriveste un ruolo preminente nel contesto economico. Si tratta di un'agricoltura prevalentemente intensiva e moderna che permette alla regione di essere ai primi posti in Italia per la produzione di molti prodotti. \u00c8 il caso del grano duro e del pomodoro in provincia di Foggia, oltre che alla produzione di olio di oliva, che con i suoi stimati 50 milioni di alberi di olivo mette la Puglia al primo posto, nonch\u00e9 di uva da tavola. Compete inoltre per il primato del pomodoro, destinato alla produzione industriale soprattutto nella provincia di Salerno (situata per\u00f2 in Campania). Detiene ruoli capitali anche per quanto riguarda la lattuga, il carciofo, il finocchio, il cavolo, il sedano. La Puglia deteneva inoltre un antico primato nella produzione di mandorle, poi tramontato nonostante i tentativi di costituire mandorleti moderni sul modello californiano. Aree specifiche registrano il successo di colture frutticole quali il pesco e il kiwi.\nProblemi.\nAnche l'agricoltura pugliese, altamente specializzata, \u00e8 per\u00f2 penalizzata dai problemi, i quali sono piuttosto gravi.\nScarsit\u00e0 d'acqua.\nIl pi\u00f9 grave e importante tra di essi \u00e8 la scarsit\u00e0 d'acqua, problema con il quale i contadini si sono dovuti scontrare fin dai tempi pi\u00f9 antichi. \u00c8 stato calcolato che l'agricoltura pugliese potrebbe produrre di pi\u00f9 se risolvesse questo problema e la conseguente scarsa irrigazione dei terreni: infatti, nel 2017, a causa della siccit\u00e0, la produzione agricola \u00e8 diminuita del 50%, con stima di oltre 200 milioni di euro di danni.\nNel 2021, su 149 progetti idrici approvati dal Mipaaf, solo uno proviene dalla Puglia. Nonostante la regione sia tra le maggiormente esposte a rischio desertificazione e tra quelle con la minore disponibilit\u00e0 d'acqua per essere usata dagli agricoltori per irrigare i campi, ha avuto solo 2 milioni di euro per la manutenzione degli impianti idrici, a fronte di 1,6 miliardi di euro di tutta l'Italia. Attualmente, per quanto riguarda la Puglia centrale e meridionale, la risorsa idrica \u00e8 garantita dalle acque provenienti dalla Basilicata.\nQuesto problema \u00e8 stato parzialmente risolto con la costruzione dell'Acquedotto Pugliese, a cui si aggiunge, seppure in parte, la captazione dei bacini-serbatoi della Basilicata. Resta comunque il fatto che tale problema deve essere risolto per intero, in quanto penalizza tutta l'economia pugliese, e non solo l'agricoltura.\nAltri problemi.\nLa scarsit\u00e0 d'acqua, come si \u00e8 detto, \u00e8 il problema pi\u00f9 grave e importante per l'agricoltura pugliese; ci sono per\u00f2 altri problemi che questa attivit\u00e0 agricola deve affrontare e, se possibile, risolvere:\nAllevamento.\nNonostante l'antica vocazione zootecnica di mote aree (in primis il Tavoliere delle Puglie legato alla tradizione della transumanza), l'allevamento \u00e8 poco sviluppato. Si allevano in larga prevalenza ovini e si cerca di incrementare. Nel Gargano si pratica l'allevamento delle mucche podoliche, una razza di origine ucraina introdotta con l'invasione dei Barbari, che forniscono un latte dalle buone qualit\u00e0 organolettiche. I monti della Daunia, grazie all'abbondanza di querceti e faggeti e al clima pi\u00f9 fresco e umido, si prestano invece all'allevamento di suini, che per\u00f2 risulta praticato intensamente soltanto nell'alta Valmaggiore (da cui proviene il noto prosciutto di Faeto).\nPesca.\nLa pesca \u00e8 un'attivit\u00e0 notevole per la Puglia, che pu\u00f2 contare sulla pi\u00f9 lunga estensione costiera tra le regioni non insulari. Le marinerie maggiori sono quelle di Taranto, Manfredonia, Molfetta, Mola di Bari, Monopoli, Gallipoli e Castro, le quali praticano tanto la pesca sottocosta nei mari che lambiscono la regione, quanto quella l'alto bordo. Di recente introduzione \u00e8 anche l'acquacoltura, ossia l'allevamento ittico in mare. Tradizionale \u00e8 invece la vocazione di Taranto nella mitilicoltura, praticata nelle calme acque del Mar Piccolo. La citt\u00e0 rappresenta oggi la pi\u00f9 importante area di produzione al mondo di mitili allevati, con uno stima prossima alle 30.000 tonnellate/anno e oltre 1.300 addetti.\nIndustria.\n. La maggior parte degli insediamenti industriali sono situati nel triangolo Bari - Brindisi - Taranto, dove sorgono industrie per la produzione dell'acciaio e per raffinare il petrolio, nonch\u00e9 l'industria tessile e della plastica. Ci sono anche stabilimenti vinicoli, conservieri, del tabacco e dell'olio. Nella provincia di Barletta-Andria-Trani \u00e8 presente una forte concentrazione di industrie tessili e calzaturiere, cos\u00ec come in quella di Lecce. Nella provincia di Foggia particolarmente sviluppata \u00e8 l'industria alimentare.\nLa regione \u00e8 molto povera di minerali, si estraggono solo modeste quantit\u00e0 di bauxite e di gas metano.\nLa Centrale Federico II \u00e8 una centrale termoelettrica articolata su 4 sezioni termoelettriche policombustibili dalla potenza di 660\u00a0MW ciascuna, \u00e8 entrata in servizio tra il 1991 e il 1993. La Centrale Edipower \u00e8 situata presso Costa Morena, nella zona industriale di Brindisi. Ne fu iniziata la costruzione nel luglio del 1964.La Centrale EniPower \u00e8 la centrale termoelettrica a ciclo combinato di EniPower, una volta completata, con una potenza installata di 1.170 megawatt, sar\u00e0 la pi\u00f9 potente tra quelle della Societ\u00e0 Eni.\nEnergia.\nLa Puglia produce una quantit\u00e0 di energia elettrica di 31.230 GWh, dovuta ad una potenza installata di 6.100\u00a0MW (dati aggiornati al 2004), pari a circa il doppio del suo fabbisogno energetico, e a circa un nono del consumo totale nazionale, grazie alle centrali presenti sul proprio territorio, concentrate in particolare nella citt\u00e0 di Brindisi.\nCi\u00f2 nonostante, \u00e8 in aumento la quota prodotta soprattutto da fonti rinnovabili, energia eolica in particolare. Ai 300 MW di potenza ottenuta da generatori eolici gi\u00e0 installati nei monti della Daunia e nel Gargano, ne verranno aggiunti altri 40 nel nuovo parco eolico di Troia, oltre ai 36 del parco di Surbo (LE), entrato in funzione nel marzo 2007 (evitando l'immissione in atmosfera di 51.000 tonnellate di CO2 l'anno), pi\u00f9 una serie di parchi di dimensioni minori in altri comuni di tutte le province, fino a raggiungere la produzione stimata di 1600\u00a0MW.\nNell'anno 2005 la Puglia, soprattutto grazie agli impianti eolici, ha venduto alla rete nazionale 455,9 gigawattora (il 9,5% del totale nazionale) di energia elettrica.\nNel 2010 la Puglia ha prodotto il 25% dell'energia eolica italiana ed il 14% di quella fotovoltaica.\n\u00c8 inoltre in fase di realizzazione a Brindisi un grande parco fotovoltaico che in funzione sar\u00e0 il pi\u00f9 grande d'Europa, con una potenza di 11 MWp. Il gruppo industriale incaricato della costruzione verr\u00e0 affiancato dalle Universit\u00e0 della Puglia. L'impianto dovrebbe entrare in funzione nel 2010, nell'area dismessa dell'ex polo petrolchimico Montecatini.\nEra in progetto la costruzione nel porto di Brindisi di un rigassificatore (da parte della British Gas), che avrebbe consentito l'attracco di navi metaniere. La societ\u00e0 civile e le istituzioni si sono per\u00f2 fermamente opposte, a causa delle carenti valutazioni sugli impatti ambientali che potrebbero essere generati dall'opera (nel mese di dicembre 2006 si \u00e8 deciso a questo scopo di riaprire la conferenza dei servizi e la valutazione di impatto ambientale). \nDopo una notevole indagine svolta dalla magistratura, per ipotesi di \"corruzione continuata e aggravata\", la British Gas rinuncia e abbandona il progetto del rigassificatore, durato 11 anni.\nA Taranto \u00e8 invece ancora in fase di progettazione un altro rigassificatore, che sarebbe costruito dalla societ\u00e0 spagnola Gas Natural.\nA Otranto \u00e8 invece previsto l'approdo di un gasdotto proveniente dalla Grecia, che consentir\u00e0 all'Italia di ottenere approvvigionamenti di metano estratto in Asia minore e centrale.\nTurismo.\nLa Puglia ha totalizzato nel 2009 un numero di arrivi pari a circa 3 milioni di unit\u00e0 (+2,5% rispetto al 2008) \u2013 che hanno prodotto pi\u00f9 di 12 milioni di presenze.\nLa maggior parte del flusso turistico \u00e8 di origine nazionale: le presenze italiane sono 10.879.855 unit\u00e0, pari all'86,8% del totale (presenze), mentre gli arrivi sono pi\u00f9 di 2,5 milioni circa l'86% del totale (arrivi). Rispetto all'anno precedente si registra in particolare un miglioramento per entrambe le variabili, pi\u00f9 accentuato per le presenze, (+3,9%) rispetto agli arrivi, (+3,07%). La permanenza media dei turisti italiani in Puglia \u00e8 di 4 giorni, valore rimasto costante rispetto allo scorso anno. \u00c8 leggermente diminuita, invece, la permanenza media dei turisti stranieri di 0,1 punti percentuali.\nNel totale regionale la voce stranieri rappresenta quasi il 14% per gli arrivi\nmentre per le presenze si attesta al 13,7%, ci\u00f2 sta a significare un basso tasso\ndi internazionalizzazione del turismo della regione Puglia.\nDa una disamina dei dati relativi ai movimenti turistici a livello provinciale,\nsi evince che il maggior afflusso di turisti italiani e stranieri\u00a0\u2013 sia per quanto attiene gli arrivi che le presenze\u00a0\u2013 avviene nel territorio di Capitanata con\nrispettivamente 964.578 arrivi e 4.477.548 presenze, grazie soprattutto alle localit\u00e0 del Gargano. Nonostante la provincia\ndi Foggia abbia il primato per il maggior numero di arrivi e presenze nelle\nstrutture alberghiere e non, si registra rispetto al 2008 un lieve calo degli arrivi\npari a -4,9%.\nLa seconda provincia ad attrarre una quota consistente di turisti \u00e8 Lecce dove, nel 2009, sono stati registrati 813.524 arrivi a fronte di 4.180.888 presenze. Da un confronto con il 2008 risulta un incremento degli arrivi e delle\npresenze rispettivamente del +12,1% e del +8,8%.\nIn tabella i dati nel dettaglio di arrivi e presenze nelle provincie pugliesi.\nUn altro aspetto da prendere in considerazione riguarda i flussi economici\nderivanti dal settore turistico \u00e8 la spesa effettuata in Puglia dai soli viaggiatori\nstranieri che ammonta nel 2009 a 575 milioni di euro e risulta incrementata in 10\nanni del 43,4%.\nConsiderando la tipologia dei motivi oggetto della spesa turistica, per il\n47% dei casi il motivo prevalente dell'incoming straniero in Puglia \u00e8 trascorrere\nuna vacanza, per il 27,2% \u00e8 legato a motivi personali e solamente il 25,7% \u00e8\nda attribuire a motivi di lavoro."}
{"id": "1796985", "revid": "709565", "url": "https://it.wikipedia.org/wiki?curid=1796985", "title": "Janne Teller", "text": "Biografia.\nNata in una famiglia di origini austro-tedesche, Janne Teller si \u00e8 laureata in macroeconomia all'Universit\u00e0 di Copenaghen nel 1988.\nHa lavorato fino al 1995 come consulente politico-economico prima per l'Unione europea, poi per le Nazioni Unite. Grazie a questo lavoro ha potuto viaggiare moltissimo: \u00e8 stata, infatti, a Dar-es-Salaam (1988-89), a Bruxelles (1990-91), a New York (1991-93) e in Mozambico (1993-94).\nNel 1995 ha abbandonato la sua carriera all'ONU per dedicarsi completamente alla scrittura e anche in questo campo ha ottenuto un grande successo: prima con \"L'isola di Odino\", tradotto nei maggiori paesi europei (tra cui anche l'Italia), poi con \"L'innocenza di Sofie\", libro per ragazzi con il quale si \u00e8 aggiudicata il Premio del Ministero della Cultura Danese.\nIn seguito al successo ottenuto in USA, Nord Europa, Germania e Spagna, quest'ultima opera \u00e8 stata completamente ritradotta in un'edizione pi\u00f9 fedele all'originale dalla Feltrinelli, che l'ha inoltre rinominata con la traduzione letterale del titolo originale \"Intet\": \"Niente\"."}
{"id": "1796987", "revid": "320578", "url": "https://it.wikipedia.org/wiki?curid=1796987", "title": "Museo di fisica (Universit\u00e0 di Napoli &quot;Federico II&quot;)", "text": ""}
{"id": "1796988", "revid": "669954", "url": "https://it.wikipedia.org/wiki?curid=1796988", "title": "Risoluzione DNS inversa", "text": "La risoluzione DNS inversa, meglio nota nella notazione inglese Reverse DNS lookup (rDNS), permette di risalire al nome dell'host connesso ad internet conoscendone l'indirizzo IP.\nIntroduzione.\nIl Domain Name System (DNS) \u00e8 utilizzato per determinare quale indirizzo IP \u00e8 associato ad un certo nome di dominio. Allo stesso modo, con la risoluzione DNS inversa, si pu\u00f2 risalire al nome di dominio facendo una ricerca in base all'indirizzo IP. La risoluzione DNS inversa \u2013 spesso chiamata semplicemente \"risoluzione inversa\" \u2013 si ottiene inserendo un record \"reverse IN-ADDR\" nella cosiddetta zona DNS di reverse. Tale record \u00e8 di tipo PTR.\nNecessit\u00e0 del DNS inverso.\nLa sezione \"INSTRUCTIONS\" della RFC 1033 e la sezione 2.1 della successiva RFC 1912 specificano che \"ciascun host raggiungibile su internet deve avere un nome\" e che \"ciascuno deve verificare che i propri record PTR e record A siano coerenti\".\nRisoluzione DNS inversa in IPv4.\nLa risoluzione DNS inversa, ove si utilizzi un indirizzamento IPv4, utilizza un particolare dominio DNS: \"in-addr.arpa\". Un indirizzo IPv4 \u00e8 rappresentato, nel dominio in-addr.arpa, da una sequenza di byte in ordine inverso, in rappresentazione decimale con la separazione di un punto fra ciascun numero e terminante con il suffisso .in-addr.arpa.\nAd esempio, il nome di dominio per la risoluzione DNS inversa dell'indirizzo 10.12.13.140 \u00e8 140.13.12.10.in-addr.arpa. Il nome dell'host con indirizzo IP 1.2.3.4 pu\u00f2 essere ottenuto effettuando una richiesta DNS per un record PTR corrispondente a 4.3.2.1.in-addr.arpa.\nPer gli indirizzi multicast \u00e8 stato creato un apposito dominio utilizzabile in alternativa a in-addr.arpa: mcast.net.\nRisoluzione DNS inversa Classless.\nStoricamente un indirizzo IP di 32 bit viene diviso in 4 byte cos\u00ec l'indirizzo si scrive in 4 numeri da 0 a 255. In questo modo gli indirizzi vengono raggruppati in gruppi di 256 ed \u00e8 stato semplice scrivere i record PTR in quanto i punti separano ciascun blocco; applicare i meccanismi di delega a ciascun gruppo \u00e8 stato, quindi, altrettanto semplice.\nLa mancanza di indirizzi IP su internet ha per\u00f2 portato a una suddivisione pi\u00f9 piccola dato che, normalmente, alle aziende vengono assegnati 8, 16 o 32 indirizzi IP. Per superare questo problema \u00e8 stata pubblicata l'RFC 2317 che, mediante l'uso di record CNAME, permette di suddividere ulteriormente i gruppi di indirizzi in modo che ciascun utente possa ricevere la delega per gestire i propri indirizzi, anche se ne ha meno di 256.\nRisoluzione DNS inversa in IPv6.\nLa risoluzione DNS inversa in IPv6 utilizza analogamente lo speciale nome di dominio \"ip6.arpa\" ed \u00e8 formato da una sequenza di nibble (gruppi di 4 bit) in ordine inverso, rappresentati da una cifra esadecimale, ciascuna delle quali separata da un punto. Ad esempio, il nome per la risoluzione DNS inversa dell'indirizzo IPv6 \"4321:0:1:2:3:4:567:89ab\" \u00e8 \"b.a.9.8.7.6.5.0.4.0.0.0.3.0.0.0.2.0.0.0.1.0.0.0.0.0.0.0.1.2.3.4.ip6.arpa\".\nRecord PTR multipli.\nSebbene la maggior parte delle voci rDNS hanno un solo record PTR, \u00e8 perfettamente legittimo avere pi\u00f9 record PTR diversi.\nIn ogni modo, utilizzare pi\u00f9 record PTR per lo stesso indirizzo IP generalmente non \u00e8 consigliato, tranne in caso di specifiche necessit\u00e0.\nPer esempio, se un webserver supporta molti virtual host, pu\u00f2 esserci un record PTR per ciascun virtual host.\nEsistono sistemi operativi e dei software di gestione che automaticamente aggiungono un record PTR per ciascun host e, quindi, anche per ciascun virtual host.\nL'utilizzo di record PTR multipli pu\u00f2 causare due problemi:\nAltri tipi di record diversi da PTR.\nAnche se non sono molto frequenti se paragonati con i record PTR, esistono altri tipi di record che \u00e8 possibile inserire nell'albero del dominio della risoluzione DNS inversa.\nAd esempio si possono inserire delle chiavi di criptazione per IPsec (RFC 4025), SSH (RFC 4255) e IKE (RFC 4322).\nVi sono poi anche record meno standardizzati, come il TXT per inserire commenti e il LOC per identificare la localizzazione di un indirizzo IP.\nUtilizzi.\nGli usi pi\u00f9 frequenti della risoluzione DNS inversa sono:"}
{"id": "1796990", "revid": "339392", "url": "https://it.wikipedia.org/wiki?curid=1796990", "title": "Isola di Vasilievsky", "text": ""}
{"id": "1796991", "revid": "28592", "url": "https://it.wikipedia.org/wiki?curid=1796991", "title": "Chiesa dei Santi Pietro e Paolo a San Pietroburgo", "text": ""}
{"id": "1796992", "revid": "137928", "url": "https://it.wikipedia.org/wiki?curid=1796992", "title": "Risoluzione inversa", "text": ""}
{"id": "1796995", "revid": "137928", "url": "https://it.wikipedia.org/wiki?curid=1796995", "title": "Reverse DNS", "text": ""}
{"id": "1796997", "revid": "28592", "url": "https://it.wikipedia.org/wiki?curid=1796997", "title": "Elizaveta Petrovna", "text": ""}
{"id": "1796998", "revid": "729019", "url": "https://it.wikipedia.org/wiki?curid=1796998", "title": "Atresia duodenale", "text": "Per atresia duodenale in campo medico, si intende una malformazione congenita dei nascituri, una forma di atresia gastrointestinale.\nEpidemiologia.\nPer quanto riguarda le varie forme di atresia possibili, quella duodenale \u00e8 una delle pi\u00f9 frequenti nei nascituri, arrivando come incidenza da 1 su 6.000 ad 1 su 10.000 a seconda degli studi effettuati. Il 25% di tutti i bambini affetti da tale malformazione sono soggetti alla sindrome di Down.\nEziologia.\nLa causa \u00e8 una mancata canalizzazione durante la fase embrionale del duodeno.\nSintomatologia.\nFra i sintomi e i segni clinici ritroviamo polidramnios, vomito e sovente si assiste a malrotazione intestinale\nEsami.\nPer una corretta diagnosi \u00e8 sufficiente la radiografia, dove si mostra un segno distintivo della patologia, una doppia bolla, una nel duodeno e l'altra nello stomaco."}
{"id": "1796999", "revid": "137928", "url": "https://it.wikipedia.org/wiki?curid=1796999", "title": "RDNS", "text": ""}
{"id": "1797000", "revid": "729019", "url": "https://it.wikipedia.org/wiki?curid=1797000", "title": "Shuttle (azienda)", "text": "Shuttle Inc. \u00e8 un'azienda taiwanese che nasce come produttore di schede madri per poi evolversi nel segmento dei sistemi mini PC. La sua fortunata linea di computer \"XPC\" \u00e8 oggi ben conosciuta ed annovera modelli di ogni genere disponibili sia come barebone (sistemi ridotti all'osso) sia come configurazioni complete preassemblate (anche su specifica richiesta degli utenti che possono utilizzare il configuratore online disponibile sul sito del produttore)."}
{"id": "1797003", "revid": "298229", "url": "https://it.wikipedia.org/wiki?curid=1797003", "title": "3Arena", "text": "Il Point (noto anche come Point Depot e spesso indicato semplicemente come The Point) \u00e8 un teatro per concerti ed eventi di Dublino, in Irlanda. Viene denominato anche 3Arena.\nIl Point sorge sulla banchina del North Wall del fiume Liffey. \u00c8 una delle arene coperte per concerti pi\u00f9 grandi di tutta l'Irlanda, con una capacit\u00e0 di 8,500 posti a sedere. Dopo la fine dei lavori di ristrutturazione che sono attualmente in corso, tale capacit\u00e0 lieviter\u00e0 fino a 14,000 posti.\nIl teatro ha una struttura particolarmente flessibile, tanto che, nel corso degli anni, ha svolto le funzioni di opera, circo a tre anelli, ring per pugilato e wrestling, centro conferenze e sala di esposizione.\nIl Point \u00e8 stato chiuso nell'estate del 2007 per essere ristrutturato ed in parte ricostruito, secondo un progetto degli architetti dell'HOKSVE e degli ingegneri della Buro Happord. L'intera sezione di parete che guarda al centro di Dublino verr\u00e0 demolito in modo da far posto ad ulteriori posti a sedere, in modo da raggiungere la capienza di 14,000. Anche dalla parte dell'attuale posteggio per auto saranno effettuati importanti lavori, con la realizzazione di un parcheggio sotterraneo, un cinema, un piccolo teatro da 2000 posti, un hotel e 150 unit\u00e0 residenziali."}
{"id": "1797006", "revid": "767487", "url": "https://it.wikipedia.org/wiki?curid=1797006", "title": "Isifi Lokole", "text": "Gli Isifi Lokole furono un gruppo musicale di musica soukous della Repubblica Democratica del Congo nato nel 1974. Dopo il 1975 presero il nome di Isifi Melodia. Il nome \"Isifi\" \u00e8 un acronimo di \"Institut du Savoir Ideologique pour la Formation des Idoles\", mentre lokole \u00e8 un tamburo tipico del bacino del fiume Congo. Essendo formato da molti ex membri degli Za\u00efko Langa Langa, il gruppo viene considerato parte del cosiddetto \"Clan Langa Langa\".\nStoria.\nGli Isifi Lokole furono fondati nel 1974 da Papa Wemba (all'epoca ancora noto con il nome di Shungu Wembadio), proveniente dagli Za\u00efko Langa Langa, insieme ad altri membri del suo precedente gruppo (Evoloko Jocker, Mavuela Somo e Bozi Boziana). Il gruppo ebbe un successo travolgente, soprattutto con il singolo \"Amazone\". Nel 1975, in seguito a una disputa fra Papa Wemba ed Evoloko, il gruppo sub\u00ec la defezione di Papa Wemba, Somo e Boziana, che fondarono gli Yoka Lokole. Evoloko rimase, e qualche tempo mut\u00f2 il nome del gruppo in Isifi Melodia.\nFormazione.\nLa formazione originale degli Isifi Lokole comprendeva:"}
{"id": "1797008", "revid": "14691", "url": "https://it.wikipedia.org/wiki?curid=1797008", "title": "Isifi", "text": ""}
{"id": "1797010", "revid": "767487", "url": "https://it.wikipedia.org/wiki?curid=1797010", "title": "Yoka Lokole", "text": "Gli Yoka Lokole erano un gruppo musicale soukous di Kinshasa (odierna Repubblica Democratica del Congo) fondato da Papa Wemba e altri nel 1975, appartenente alla famiglia di gruppi musicali nota come Clan Langa Langa. Il nome \"Yoka Lokole\", in lingala, significa \"ascolta il lokole\"; il lokole \u00e8 un tamburo tradizionale della regione del fiume Congo. I cantanti degli Yoka Lokole venivano indicati con il nome di Fania All-Stars of Zaire.\nStoria.\nOrigini del gruppo.\nIl gruppo Yoka Lokole nacque da una scissione degli Isifi Lokole. Nel novembre del 1975, Papa Wemba, Mavuela Somo e Bozi Boziana abbandonarono Isifi per via di divergenze con Evoloko Jocker. Li seguirono altri due membri del gruppo: Shora Mukoko e il percussionista Otis Koyongonda.\nLa nuova formazione di Papa Wemba ebbe difficolt\u00e0 a emergere. Nello stesso periodo, infatti, stavano tornando alla ribalta dopo un periodo di inattivit\u00e0 gli Za\u00efko Langa Langa (la formazione da cui Wemba, Somo, Boziana ed Evoloko erano fuoriusciti per fondare gli Isifi). Anche gli Isifi Lokole, ribattezzati Isifi Melodia da Evoloko, riscuotevano un buon successo di pubblico.\nIl successo.\nNel marzo del 1976, la sezione vocale di Yoka Lokole (i \"Fania All-Stars\") si arricch\u00ec di un nuovo elemento, Mashakado Mbuta. Insieme a Mbuta, Yoka Lokole entr\u00f2 in una nuova fase, iniziando a inanellare successi. Il primo fu nel giugno dello stesso anno, con il brano \"Matembel\u00e9 Bangi\u00ec\" scritto da Papa Wemba, che scal\u00f2 le classifiche di vendita congolesi. Poco tempo dopo si un\u00ec agli Yoka Lokole il cantante e \"showman\" Djo Issa (proveniente dagli Stukas di Lita Bembo); seguirono altri successi come \"Maloba Bakoko\" (scritta da Somo), \"Mabita\" (di Mashakado) e \"Lisuma Ya Zazu\" e \"Mama Walli\" (Papa Wemba). Il ballo \"Mashakado-Au-Pas\", inventato dagli Yoka Lokole, divenne di gran moda, rivaleggiando alla pari con il \"Choquez\" degli Zaiko Langa Langa e il \"Lofimbo\" di Isifi Melodia. Queste tre formazioni si diedero battaglia per tutta l'estate, con una lunga serie di concerti nei principali locali di Kinshasa.\nCrisi e scissione.\nA dicembre, la formazione di Yoka Lokole fu scossa da una serie di dispute interne sulla direzione economica e artistica del gruppo. La situazione croll\u00f2 con l'arresto e la breve detenzione in carcere di Papa Wemba (accusato di aver avuto una relazione con la figlia di un generale di Mobutu). Papa Wemba entr\u00f2 in aperto conflitto con il duo Mavuela-Mashakado quando venne a sapere, mentre era in carcere, che gli Yoka Lokole erano andati in tour nel Basso Congo senza di lui. Nella polemica che ne segu\u00ec, che divise l'opinione pubblica, Mavuela e Mashakado cercarono di far valere a proprio favore le proprie origini \"kinois\"; il brano \"Bana Kin\" di Mavuela, pubblicato nel dicembre del 1976, \u00e8 una chiara dichiarazione in questo senso.\nQuando Papa Wemba venne rilasciato, alla fine di dicembre, il resto del gruppo si rifiut\u00f2 di riaccoglierlo nella formazione. Segu\u00ec una disputa sull'uso del nome \"Yoka Lokole\" fra Wemba (che aveva prontamente arruolato una nuova formazione di musicisti) e Mavuela. Nel febbraio del 1977, Papa Wemba pose fine alla disputa cambiando il nome del proprio gruppo in Viva La Musica, il grido di battaglia che aveva usato nei concerti con gli Yoka Lokole.\nIl dopo Papa Wemba.\nNei primi mesi del 1977, gli Yoka Lokole persero altri due membri storici, il chitarrista Syriana e il batterista Otis Koyongonda, che si unirono ai Viva La Musica di Wemba.\nAl loro posto vennero reclutati il cantante Kanza (proveniente dall'orchestra Kiam), il chitarrista ritmico Sec Bidens e il batterista gabonese Baroza detto \"La Gabonnia\". In questo periodo il gruppo lanci\u00f2 un altro ballo di successo, il \"M\u00e9kroum\u00e9\". Per circa tre mesi venne a mancare anche Mbuta, che era partito per suonare con Tabu Ley Rochereau al Festival Internazionale di Lagos, in Nigeria. A quel concerto suonarono con Mbuta anche diversi membri degli Za\u00efko Langa Langa, come Manuaku Waku, N'Yoka Longo e Likinga Redo.\nNel frattempo, Viva La Musica inizi\u00f2 a riscuotere un successo travolgente, che mise in ombra tutti i grandi gruppi congolesi, con le sole eccezioni degli OK Jazz e degli Africa di Rochereau. Il conseguente declino del consenso del pubblico nei confronti degli Yoka Lokole fu attribuito da parte della stampa anche al disprezzo che Mavuela e Mashakado avevano ostentato per i \"mowuta\" (i \"non kinois\") all'epoca del dissidio con Papa Wemba. Fra gli ultimi successi degli Yoka Lokole ci fu \"Mandolina\" (febbraio 1977). Il gruppo era comunque chiaramente in declino, e il primo ad abbandonare fu Bozi Boziana, che per qualche tempo lavor\u00f2 in un \"nzong-zing\" (ovvero un progetto non legato a nessuna orchestra) insieme a Efonge Gina, per poi confluire negli Zaiko Langa Langa a giugno.\nNel maggio del 1977 Mashakado rientr\u00f2 finalmente dalla Nigeria, trovando gli Yoka Lokole in un momento di forte crisi. In agosto, decise di raggiungere Boziana entrando anche lui nella nuova formazione degli Zaiko Langa Langa.\nGli ultimi successi.\nLa defezione di Boziana e Mashakado lasci\u00f2 Mavuela Somo come leader incontrastato degli Yoka Lokole. Reclutati una serie di nuovi musicisti (tra cui il chitarrista Packi Lutula dei Tabu National, il cantante Fabrice Fanfan, Shimita Lukombo El Diego, Lifelo Moto Moto e i fratelli Fataki), Mavuela riusc\u00ec a produrre alcuni nuovi brani di discreto successo, come \"Testament\" (dicembre 1977) e \"Tubela\" (luglio 1978). Gli Yoka Lokole riuscirono persino a lanciare un nuovo ballo, chiamato \"Skylab\". Nel dicembre del 1978 fu per\u00f2 lo stesso Mavuela ad abbandonare il gruppo per intraprendere la carriera solista nel Gabon. Il chitarrista Sec Bidens divenne il nuovo direttore del gruppo, che per\u00f2 spar\u00ec gradualmente dalla scena."}
{"id": "1797013", "revid": "14691", "url": "https://it.wikipedia.org/wiki?curid=1797013", "title": "Lokole Isifi", "text": ""}
{"id": "1797015", "revid": "14691", "url": "https://it.wikipedia.org/wiki?curid=1797015", "title": "Kinshasa All-Stars", "text": ""}
{"id": "1797017", "revid": "14691", "url": "https://it.wikipedia.org/wiki?curid=1797017", "title": "Evoloko Atshuamo", "text": ""}
{"id": "1797021", "revid": "72396", "url": "https://it.wikipedia.org/wiki?curid=1797021", "title": "Maximums", "text": "I Maximums sono un supergruppo della DC Comics. Sono una sorta di parodia dei Vendicatori della Marvel Comics e dei Nuovi Vendicatori sempre della Marvel. Ci\u00f2 si vede, oltre a varie caratteristiche che ricordano i membri di questi due team, anche al loro grido di battaglia, \u00abMaximum in marcia!\u00bb (in inglese \u00ab\"Maximums March!\"\u00bb), che ricorda il famoso \u00abVendicatori Uniti!\u00bb.\nLa loro base \u00e8 a San Francisco.\nFanno la loro prima apparizione in \"Superman/Batman\" n. 20 (giugno 2005) come abitanti di un mondo parallelo. Pi\u00f9 in l\u00e0 nella serie si rivela che sono stati creati dal Joker e da Mister Mxyzptlk.\nFormazione.\nAlla fine del numero di \"Superman/Batman\" che conclude la saga che li presenta, Mister Mxyzptlk ci rivela che Soldato e Wolfen sono creati sul modello di Batman, mentre il Vichingo e il Mostro hanno dei poteri che ricordano quelli di Superman, come si vede dalla frase che dice riferendosi al Vichingo: \u00abAscia di ghiaccio o respiro polare, che differenza fa?\u00bb (l'ultimo \u00e8 uno dei poteri dell'Uomo d'Acciaio).\nI nemici.\nEscludendo Superman e Batman, gli arcinemici dei Maximum sono l'Asse del Male, una parodia dei Signori del male della Marvel Comics. I membri dell'Asse sono Lady Godiva, Annihilate (parodia dell'Esecutore), Demise (il Sinistro Mietitore, fratello di Wonder Man) e lo Schermidore (una sorta di fusione dello Spadaccino con il Cavaliere Nero).\nAltri nemici sono l'arcinemico dell'Insetto, Halloween (creato sul modello dell'arcinemico dell'Uomo Ragno, Goblin).\nLa Calabrona dice che il gruppo passa molto tempo a combattere. La pi\u00f9 memorabile delle battaglie \u00e8 una con un ex membro della squadra, una certa Strega del Caos (fu la battaglia in cui l'Arciere fu ucciso). La Strega del Caos \u00e8 un riferimento a Scarlet."}
{"id": "1797022", "revid": "228587", "url": "https://it.wikipedia.org/wiki?curid=1797022", "title": "Biko", "text": ""}
{"id": "1797030", "revid": "181699", "url": "https://it.wikipedia.org/wiki?curid=1797030", "title": "Autorit\u00e0 per l'Energia Elettrica e il Gas", "text": ""}
{"id": "1797032", "revid": "1310927", "url": "https://it.wikipedia.org/wiki?curid=1797032", "title": "Evgenij Pomazan", "text": "Carriera.\nPomazan ha iniziato a giocare con la maglia del Kuban' nel 2006 per poi passare in prestito al CSKA Mosca nel 2007.\nHa fatto parte della Nazionale russa Under-17 che ha vinto l'Europeo Under-17 nel 2006. Ha anche rappresentato la selezione europea che ha vinto la Meridian Cup nel 2007, giocando la partita di andata (6-1 per la squadra UEFA)."}
{"id": "1797041", "revid": "63756", "url": "https://it.wikipedia.org/wiki?curid=1797041", "title": "Teller Janne", "text": ""}
{"id": "1797042", "revid": "36426", "url": "https://it.wikipedia.org/wiki?curid=1797042", "title": "Palazzo Bartolozzi", "text": ""}
{"id": "1797046", "revid": "130040", "url": "https://it.wikipedia.org/wiki?curid=1797046", "title": "Conti di Foix", "text": "La contea di Foix \u00e8 un territorio che fu scorporato dalla contea di Carcassonne dal conte Ruggero I \"il Vecchio\" in favore del suo figlio cadetto Bernardo Ruggero.\nCasato dei Grailly.\nI Foix-Grailly abbandonarono il nome e l'arma di Grailly per quella di Foix-B\u00e9arn.\nCasa d'Albret.\nOrmai il titolo di re di Navarra prevale sul nome originale del casato. Vedi quindi l'Re di Navarra."}
{"id": "1797047", "revid": "122476594", "url": "https://it.wikipedia.org/wiki?curid=1797047", "title": "Rifugio Vajolet", "text": "Il rifugio Vajolet \u00e8 un rifugio alpino situato nel gruppo del Catinaccio nelle Dolomiti, nel territorio comunale di Vigo di Fassa (TN), a 2.243 metri di altitudine.\nStoria.\nLa prima costruzione risale al 1897, realizzata dalla sezione Du\u00d6AV di Lipsia, alla quale si aggiunsero successivamente altre costruzioni, fino all'ultimo ampliamento del 1912, prima del suo passaggio alla SAT di Trento nel 1923.\nCaratteristiche e informazioni.\nIl rifugio si trova nella localit\u00e0 detta \u201cPorte Neigre\u201d, sotto le Torri del Vajolet, in una posizione che lo rende un punto di partenza ideale per molte escursioni ed ascensioni nel gruppo del Catinaccio. \u00c8 aperto da met\u00e0 giugno a fine settembre con una disponibilit\u00e0 di 130 posti letto. A poca distanza dal rifugio Vajolet, sopra uno sperone roccioso sul vallone del Vajolet, si trova il piccolo rifugio Preuss."}
{"id": "1797060", "revid": "1573940", "url": "https://it.wikipedia.org/wiki?curid=1797060", "title": "Chiesa di Sant'Antonio di Padova (Camerata Cornello)", "text": "La chiesa di Sant'Antonio di Padova, conosciuta come chiesa dei Santi Cornelio e Cipriano, \u00e8 un luogo di culto cattolico che si trova nell'antico borgo di Cornello dei Tasso, frazione del comune di Camerata Cornello, in provincia e diocesi di Bergamo.\nStoria.\nLa chiesa di antiche origini \u00e8 conosciuta come dedicata ai santi Cornelio e Cipriano, e fu edificata nel XII secolo in stile romanico per venire poi modificata nei secoli successivi. L'edificio fu edificato per volont\u00e0 di un certo Della Torre e volle che fosse dedicata alla Madonna. A ricordo fu posta una lapide riportante la datazione del 1313. Nelle visite pastorali del vescovo Cormano del 1541 e del vescovo Vittore Soranzo la chiesa risulta fosse intitolata ai santi Cipriano e Cornelio e aveva funzione cimiteriale. Nel 1605 la chiesa fu visitata dal vescovo Giambattista Milani, risulta che vi fosse una cappella che godeva del giuspatronato della famiglia Tassis. L'altare presenta due affreschi raffiguranti santa Caterina d'Alessandria elencata tra i patroni dei corrieri postali. \nLa frazione fu per molto tempo un importante luogo di passaggio dei commerci che scendeva a Bergamo grazie alla via Mercatorum, per questo nei secoli XIV e XV secolo fu ampliata e riccamente affrescata.\nNella relazione della visita pastorale del 1615 del vescovo Giovanni Emo risulta che l'altare dedicato alla Madonna non aveva ornamenti e imponeva i fabbricieri di tinteggiare le pareti che pare avessero anche pitture non di carattere sacro.\nL'edificio fu soggetto a restauro di mantenimento sia nella parte muraria che nei suoi affreschi.\nDescrizione.\nEsterno.\nL'edificio si inserisce nell'ampio panorama dell'architettura romanica bergamasca.\n&lt;br&gt;La chiesa, posta sulla parte pi\u00f9 in alta della localit\u00e0 di Cornello dei Tasso, \u00e8 di piccole dimensioni e anticipata dal sagrato in ciottolato delimitato da un muretto. La facciata a capanna, con gronda poco sporgente, \u00e8 composta in blocchi di pietra abbastanza regolari che non presentano traccia di intonato o decorazioni. Centrale l'ingresso a sesto acuto definito da conci squadrati. Nella parte superiore vi sono due aperture arcuate aventi cornice interna trilobata. La facciata termina con un piccolo rosone. La copertura \u00e8 a piode tipica del territorio montano bergamasco.\nLa torre campanaria pendente, in puro stile romanico, composta in blocchi di pietra \u00e8 ingentilita da quattro bifore suddivise ognuna da un colonnino centrale. Rimane uno dei pochi esempi di romanico nella Val Brembana.\nInterno.\nLa chiesa in stile romanico ha una struttura architettonica a navata unica ripartita in tre campate da due archi a ogiva, e culminante nell'abside affrescata raggiungibile da due gradini in pietra nera. Mentre il soffitto e a travature lignee. Malgrado gli interventi di restauro e ampliamento che si sono susseguiti nei secoli ha mantenuto il suo aspetto originale. \nLe pareti interne sono ricoperte da affreschi, alcuni risalenti al 1475, di notevole fattura e di buona leggibilit\u00e0: particolarmente interessante l'affresco dell'abside che raffigura la \"Madonna in trono e santi\". Il dipinto a la forma di polittico e fu per molti anni coperto da una pala d'altare. Nella parte inferiore, centrale la \"Madonna in trono col Bambino e angeli\", ai lati i due vescovi a cui la chiesa era anticamente dedicata Cipriano e Cornelio, e a sinistra santa Caterina d'Alessandria, mentre sul lato a destra doveva essere presente l'immagine della Maria Maddalena penitente poi tolto come richiesto dagli atti della visita pastorale di san Carlo Borromeo del 1575. La parte superiore presenta i santi Pietro e Paolo mentre centrale l'immagine di Cristo nell'avello sorretto da due angeli. L'affresco \u00e8 di pregio, dalle linee eleganti e proporzionate. \nLe pareti laterali dell'aula presentano ulteriori dipinti posti su doppio registro con scene di santi e della vita di Cristo, probabili dipinti devozionali. Tra questi sono riconoscibili i santi Giorgio, Vincenzo Ferreri, santo Stefano e Agata. Vi \u00e8 inoltre la raffigurazione dell\"'Adorazione dei Re Magi\" accanto alla \"Crocifissione\" datato 1635 con visibile lo stemma dei Tasso, raffigurante il corno postale e il tasso. Vi \u00e8 inoltre, sempre a protezione di alcune attivit\u00e0 artigianali antiche, l'immagine del \"Miracolo di Sant'Eligio\" protettore dei fabbri dove \u00e8 possibile cogliere anche ambienti, costumi e oggetti usati nel Cinquecento. L'ipotesi che gli affreschi siano stati eseguiti dal Baschenis di Averara non trova conferma.\nL'aula \u00e8 completa dalla cappella della famiglia Tasso posta a destra nella prima campata, con archi a tutto sesto e volta ad ombrello che poggiano su colonnine in stile toscano. L'altare ligneo conserva l'ancona dedicata ai santi Giuseppe e Nicola. Un ulteriore altare dedicato a sant'Antonio di Padova \u00e8 presente nella terza campata di sinistra."}
{"id": "1797065", "revid": "260676", "url": "https://it.wikipedia.org/wiki?curid=1797065", "title": "Pierfranco Colonna", "text": "Biografia.\nStudi, giovinezza e Ragazzi del Sole.\nFranco Castellani, dopo un soggiorno in Inghilterra, al suo ritorno a Torino forma con altri musicisti torinesi il gruppo beat I Ragazzi del Sole.\n1967-1975: Pierfranco Colonna.\nDopo aver abbandonato il gruppo, nel 1967 firma per la Ariston Records, scegliendo il nome d'arte di Pierfranco Colonna e incidendo due 45 giri con il suo gruppo, i \"Boa Boa\" (composto da Piero Pant\u00f2 (proveniente dal complesso di Michele) alla chitarra, Roberto Senzasono (gi\u00e0 negli \"Skylarks\" di Ricky Shayne) alla batteria, Enrico Patti alle percussioni, Mario Scotti al basso, Thomas Gagliardone, poi nell'Equipe 84, alle tastiere e da due sassofonisti, Mariano Lozzi e Michele Bovi, futuro giornalista.\nNel maggio del 1968 Pierfranco suona con il suo gruppo al teatro Brancaccio di Roma come spalla di Jimi Hendrix; nel 1970 incide un brano per una compilation realizzata dall'Apollo.\nContinua poi l'attivit\u00e0 specialmente dal vivo, ma avr\u00e0 nel decennio successivo alcuni problemi legati all'alcool e alla droga, che lo porteranno anche in carcere.\n1990-2001: Pierfranco Colonna.\nNei primi anni novanta riprende ad esibirsi, e incide un nuovo CD nel 1998, intitolato \"Percorsi\": il suo contributo artistico \u00e8 riscoperto grazie a personaggi come \"Ursus\", leader dei No Strange.\nScompare prematuramente (a causa di un tumore) il 9 luglio 2001 a Torino, a soli 56 anni."}
{"id": "1797066", "revid": "1745361", "url": "https://it.wikipedia.org/wiki?curid=1797066", "title": "Glauce", "text": "Glauce (in greco antico \u0393\u03bb\u03b1\u03c5\u03ba\u03ae) \u00e8 un personaggio della mitologia greca, fu la giovane figlia di Creonte, re di Corinto e promessa sposa di Giasone.\nGlauce \u00e8 spesso citata con il nome di Creusa dagli autori latini, come Seneca, Properzio e Igino.\nMitologia.\nGiasone affermava di non voler sposare Glauce per amore, ma per condurre una vita migliore per s\u00e9 e per i suoi figli.\nGlauce fu uccisa dalla maga Medea, la moglie ripudiata di Giasone, per mezzo di un peplo e di una corona che, appena indossati, sprigionarono una lingua di fuoco che la travolse.\nNel tentativo di salvarla mor\u00ec con lei anche il padre Creonte."}
{"id": "1797077", "revid": "729019", "url": "https://it.wikipedia.org/wiki?curid=1797077", "title": "Atresia digiunoileale", "text": "Per atresia digiunoileale in campo medico, si intende una malformazione congenita del nascituro del digiuno, che non \u00e8 stato completato.\nTipologia.\nEsistono 5 tipi diversi di atresia digiunoileale a seconda dell'interessamento dell'intestino:\nLa radiografia dell'addome \u00e8 l'esame diagnostico, anche per comprendere di quale tipologia si tratta.\nSintomatologia.\nI sintomi si manifestano rapidamente, gi\u00e0 nei primi giorni di vita del bambino, distensione addominale e difficolt\u00e0 nel defecare.\nEziologia.\nLa causa \u00e8 conseguente ad un'ischemia.\nTerapia.\nIl trattamento chirurgico risolve la quasi totalit\u00e0 dei casi, prima di effettuarla si sospende la normale nutrizione del soggetto sostituendola con quella endovena di liquidi.\nPrognosi.\nL'andamento futuro della persona \u00e8 strettamente rilegato alla lunghezza della parte dell'intestino tenue rimanente. Pu\u00f2 comportare la nascita della sindrome dell'intestino corto."}
{"id": "1797082", "revid": "1752782", "url": "https://it.wikipedia.org/wiki?curid=1797082", "title": "Jens Peter Jacobsen", "text": "Biografia.\nNel 1863 si trasferisce a Copenaghen e qui porta a termine i suoi studi di filosofia e di botanica entro il 1872. Formatosi alla scuola positivista e radicale di Georg Brandes, Jacobsen fu scienziato, botanico, traduttore e divulgatore di Darwin (nel 1872 e 1875), oltre che poeta e romanziere. \nNel 1873 compie il primo viaggio all'estero, durante il quale contrae la tubercolosi. I successivi viaggi sono del 1877 e del 1878. Le sue mete preferite sono la Svizzera e l'Italia, dove \u00e8 ambientata una parte del \"Niels Lyhne\".\nAutore dei \"Gurresange\" (i \"Gurrelieder\" musicati da Sch\u00f6nberg), scrisse romanzi, racconti e poesie, trasfigurando con il suo cromatismo impressionista la realt\u00e0 esterna in illusione visiva.\nTra le sue opere principali si possono citare la raccolta di racconti \"Mogens og andre noveller\" (1882) e il romanzo \"Fru Marie Grubbe\", influenzati dai lavori di Zola, Stendhal e Flaubert, oltrech\u00e9 il romanzo \"Niels Lyhne\" incentrato su tematiche spirituali.\nConsiderato uno dei massimi scrittori della letteratura danese, mor\u00ec di tisi nel 1885."}
{"id": "1797084", "revid": "767487", "url": "https://it.wikipedia.org/wiki?curid=1797084", "title": "Octoberon", "text": "Octoberon \u00e8 il settimo album della band rock britannica Barclay James Harvest, pubblicato nel 1976."}
{"id": "1797088", "revid": "599013", "url": "https://it.wikipedia.org/wiki?curid=1797088", "title": "Laura Chiesa", "text": "\u00c8 stata la numero uno nella sua specialit\u00e0 nel triennio 1993-1996.\nVittorie e piazzamenti.\nTitolare della Nazionale Italiana di scherma dal 1989 al 1998 con un palmares di tutto rispetto:"}
{"id": "1797098", "revid": "889336", "url": "https://it.wikipedia.org/wiki?curid=1797098", "title": "Albergo Popolare", "text": "L'Albergo Popolare \u00e8 un'istituzione di Firenze situata in alcuni ambienti dell'ex-convento del Carmine, con accesso da via del Leone 35 o da via della Chiesa.\nStoria.\nI locali del convento prevedevano l'accoglienza dei bisognosi fin dall'Ottocento, ma solo nel 1905 si decise di farne la sede dell'Albergo Popolare, in grado di ospitare le persone in stato di indigenza. Come ricorda una lapide, la struttura venne ingrandita a spese del Comune nel 1926, di settanta letti, ed oggi arriva a coprire 150 posti letto. Qui sono ospitati inoltre alcuni servizi e attivit\u00e0 sociali come il gruppo di Alcolisti Anonimi.\nTra il 1994 e il 1995 il chiostro e l'ala monumentale vennero restaurati. L'architettura generale del complesso \u00e8 ancora quella rinascimentale, sebbene alcuni spazi interni abbiano una distribuzione alterata per consentire l'uso secondo le esigenze di accoglienza.\nArchitettura.\nL'Albergo Popolare sfrutta gli ambienti attorno al secondo chiostro del convento, quello a sviluppo pi\u00f9 longitudinale invece che quadrato, risalente alla seconda met\u00e0 del XV secolo e caratterizzato da un lungo loggiato sul lato ovest e dagli altri lati murati. Il loggiato \u00e8 coperto da volte a crociera sorrette da archi a tutto sesto e colonne in pietra serena con eleganti capitelli ionici. Le colonne poggiano su un basso muretto che delimita l'area verde al centro. Sui lati murati, arcate cieche con semicolonne ripropongono la stessa partitura architettonica, che al primo piano vede una loggetta tamponata con architravi e colonnine, dove in parte oggi si aprono finestre rettangolari.\nL'area verde \u00e8 composta da siepi divise da due vialetti ortogonali al centro, bordate da siepi di bosso ed ornate da essenze fiorite e arboricole, come una magnolia.\nSul lato ovest si apre la cosiddetta \"ala monumentale\", con tre ambienti principali dove si trovano tracce di affreschi: un salone, la cosiddetta \"Sala delle Capriate\" e l'ex-libreria del convento. Quest'ultima \u00e8 decorata da un pregevole soffitto ligneo del 1656, composto da otto partiture quadrate con intagli di rosoni e fiorami.\nLa cappella.\nSul lato sud si apre una cappella ad aula unica coperta da volte a crociera poggianti su semicolonne in pietra, probabilmente frutto della tamponatura in un secondo momento di questo lato breve del chiostro. All'interno vi si trova un affresco firmato a datato anno 1600 di Bernardino Poccetti (\"Sacrificoo di Elia\"). La pala d'altare con la \"Crocifissione\" \u00e8 invece di artista ignoto della seconda met\u00e0 del Cinquecento."}
{"id": "1797102", "revid": "125486867", "url": "https://it.wikipedia.org/wiki?curid=1797102", "title": "Jet Black (personaggio)", "text": " \u00e8 un personaggio dell'anime \"Cowboy Bebop\" dell'autore Shinichiro Watanabe, doppiato in giapponese da Unshou Ishizuka, e in italiano da Nino Prester nell'anime e da Sandro Iovino nel film.\nJet \u00e8 un membro dell'equipaggio del \"Bebop\", e cos\u00ec come i suoi compagni \u00e8 un cacciatore di taglie. Ha trentasei anni e in passato fu un investigatore dell'Intra Solar System Police (ISSP), soprannominato \"Black Dog\" (\"Cane Nero\").\nCaratteristiche.\nPersonalit\u00e0.\nJet, in quanto membro pi\u00f9 anziano del \"Bebop\", si presenta come maturo, saggio e austero. Elargisce spesso saggi consigli ai compagni e dimostra sempre una grande pazienza per i loro atteggiamenti sopra le righe. In particolare \u00e8 molto paziente con Spike, sebbene l'eccessiva esuberanza di questi nell'eseguire gli arresti impedisca spesso di incassare il totale della taglia, per via dei rimborsi dovuti a causa dei danni arrecati.\nNonostante tutti sul \"Bebop\" lo considerino una sorta di figura paterna, situazione avvalorata dalle ramanzine con cui sporadicamente riprende certi atteggiamenti dei compagni, Jet si dimostra notevolmente offeso da questa associazione, in quanto lo fa apparire pi\u00f9 vecchio di quanto non sia.\nNonostante dall'aspetto possa sembrare burbero, e talvolta abbia degli atteggiamenti rudi, Jet \u00e8 sostanzialmente un uomo buono e riflessivo, che, sebbene nasconda i suoi sentimenti, prova un grande affetto per i propri compagni e li considera alla stregua di una famiglia. Indubbiamente il membro pi\u00f9 affidabile dell'equipaggio, Jet dimostra di essere molto apprensivo e orgoglioso, nonch\u00e9 capace di una grande fedelt\u00e0.&lt;br&gt;\nPer certi suoi atteggiamenti potrebbe essere considerato un maniaco del controllo, tuttavia non lo \u00e8 volutamente, e in definitiva tutti gli altri personaggi riconoscono le sue scelte come le pi\u00f9 giuste.\nJet ha una grande passione per i bonsai e per la cucina (sebbene i suoi piatti siano aspramente criticati dai compagni), adora la musica jazz e il blues (\"Bebop\", il nome dato all'astronave, \u00e8 un tipo di jazz), in particolare i brani di Charlie Parker, e inoltre apprezza molto le opere di Goethe. In qualit\u00e0 di capitano del \"Bebop\" \u00e8 molto affezionato alla sua nave e si preoccupa molto dei danni che puntualmente riporta negli scontri a fuoco.\nManifesta un rapporto particolarmente paterno con Ed, e per la maggior parte della serie \u00e8 l'unico membro dell'equipaggio a prendersi cura di Ein. Prova antipatia nei confronti di Faye, che tratta pi\u00f9 come un carico che come una partner, ma il rapporto tra i due cambier\u00e0 molto nel corso della serie, arrivando a diventare una riluttante amicizia.\nDiversamente da Spike, il quale si comporta pigramente e con indifferenza, Jet viene invece mostrato come sempre indaffarato ad occuparsi della manutenzione del \"Bebop\" e a procacciare lavoro.\nNonostante le molte differenze caratteriali e ideologiche, Jet e Spike condividono un sincero affetto fraterno, ed \u00e8 lecito affermare che l'uno consideri l'altro il proprio migliore amico: infatti non sono rare le occasioni in cui li si \u00e8 visti chiacchierare e brindare insieme come due vecchi amici. Spesso Jet si trova a scontrarsi con la caparbiet\u00e0 di Spike, finendo per bandirlo dalla nave in pi\u00f9 di un'occasione, anche se mai a lungo. Jet \u00e8 ad ogni modo la sola persona con la quale, talvolta, Spike si confida apertamente riguardo al proprio passato.\nAspetto.\nJet \u00e8 alto 6'2\" ft (pari a 188 cm), pesa 120 Kg e il suo gruppo sanguigno \u00e8 A. Ha gli occhi azzurri ed \u00e8 quasi completamente calvo, salvo per la parte posteriore del capo, su cui crescono dei capelli neri, che continuando lungo le tempie si congiungono con delle basette e una folta barba che gli incornicia il viso. Fisicamente, Jet \u00e8 di costituzione muscolosa e le sue molte vicissitudini personali finiscono per fargli dimostrare pi\u00f9 anni di quanti ne abbia realmente. Ha delle folte sopracciglia, un viso severo, e il suo corpo mostra i segni di una vita passata combattendo il crimine: una cicatrice sull'occhio destro, il braccio sinistro meccanico e una placca metallica sotto l'orbita destra.\nGeneralmente indossa una tuta da lavoro blu con un simbolo simile a un'aquila sulla schiena, e sotto di essa una t-shirt rossa. Porta dei polsini neri su entrambe le braccia e dei gambali di metallo sugli stinchi. In alcune rare occasioni lo si \u00e8 visto indossare un completo bianco per potersi infiltrare nei gal\u00e0, o per tentare la fortuna nei casin\u00f2.\nCos\u00ec come il design di Spike \u00e8 ispirato a Lupin III, l'aspetto di Jet, e in particolar modo la barba, richiama fortemente Daisuke Jigen.\nBiografia del personaggio.\nAntefatti.\nJet nasce il 3 dicembre 2035, su Ganimede. Della sua infanzia non si conosce nulla, salvo che la madre gli ha trasmesso la passione per il blues tirandolo su a \u00abPannolini e Yardbird\u00bb. Fa spesso riferimento anche a sua nonna e ai saggi consigli che gli impartiva da bambino. In un'occasione menziona anche le lezioni di vita impartitegli dal padre. Crescendo con solidi valori, Jet, raggiunta la maturit\u00e0, decide di arruolarsi nell \"Intra Solar System Police\" (ISSP), dove in breve diventa investigatore: grazie alla caparbiet\u00e0 che dimostra quando si mette sulle tracce di un criminale, viene soprannominato \"Black Dog, il mastino che azzanna la sua preda e non la lascia pi\u00f9 andare\".\nNonostante la durezza del suo lavoro, Jet riesce a portare avanti una relazione con una donna di nome Alisa, la cui vicinanza gli d\u00e0 la forza per continuare ad andare avanti. Una sera, tornato a casa dopo un turno di servizio di notte, non trova la donna: al suo posto solo un suo biglietto riportante la parola \"Addio\" e un orologio da tasca. L'uomo, straziato dal dolore si interroga a lungo sul motivo di quell'abbandono, ripromettendosi che se l'orologio si fosse fermato prima che Alisa avesse fatto ritorno avrebbe lasciato per sempre Ganimede.\nSegnato dalla brutta esperienza, Jet si butta a capofitto nel lavoro, iniziando ad indagare su una potente organizzazione mafiosa, scoprendo che questa ha corrotto buona parte del dipartimento di polizia. Una sera, assieme al suo collega e amico Fad, si trova ad inseguire Udai Taxim, un sicario affiliato a questo cartello criminale. I due poliziotti si separano, e Jet, raggiunto l'assassino, cade in una trappola: abbagliato dalla luce di un faro non pu\u00f2 nulla contro un violento colpo esploso da un complice del killer, colpo talmente violento che gli distrugge il braccio sinistro. Fortunatamente l'uomo riesce a sopravvivere, mentre Udai viene arrestato. Sebbene una rigenerazione cellulare sia possibile grazie alle conoscenze scientifiche del periodo, Jet opta per l'innesto di un braccio meccanico, come una sorta di promemoria di quello che gli \u00e8 accaduto.\nNon \u00e8 chiaro se la ferita all'occhio destro risalga a quello stesso incidente o a una vicenda avvenuta in seguito, tuttavia in quel periodo (sette anni prima dell'inizio della serie) l'orologio lasciatogli da Alisa si ferma, e Jet, ormai disgustato dalla corruzione all'interno della polizia, decide di lasciare sia Ganimede che l'ISSP, mettendosi in affari per conto proprio. Acquistata una ex-astronave da pesca, da lui battezzata \"Bebop\", incomincia quindi a vagabondare per lo spazio come cacciatore di taglie, facendosi subito una discreta fama.\nDopo quattro anni dall'inizio della sua nuova attivit\u00e0, in circostanze che non vengono narrate, conosce Spike Spiegel, che diviene suo socio e intimo amico. I due, diventano ben presto i pi\u00f9 temuti cacciatori di taglie del sistema solare.\nNella serie.\nAll'inizio della serie Jet e Spike, dando la caccia a un rapitore di animali, si imbattono in Ein, un cane insospettabilmente dotato di una intelligenza umana, che decidono di adottare come animale da compagnia. Successivamente, un'apparizione in sogno di Charlie Parker convince l'uomo a tentare la fortuna al casin\u00f2: qui i due cacciatori di taglie incontrano Faye Valentine che, dopo una serie di vicissitudini, finisce per diventare il terzo membro dell'equipaggio del \"Bebop\" auto-invitandosi, contro i pareri di entrambi gli uomini, inizialmente non molto d'accordo sull'idea di avere una donna a bordo, soprattutto una opportunista come Faye. Col tempo comunque si affezionano, e riescono a diventare una squadra funzionale.\nPi\u00f9 avanti al terzetto si aggiunge l'eccentrica Ed, per la quale Jet finisce per assumere un ruolo quasi paterno.\nTempo dopo, in seguito alla cattura di un ricercato sulla cui testa pendeva una lauta taglia, Jet \u00e8 costretto a fare ritorno su Ganimede per consegnarlo alle autorit\u00e0. L'uomo ne approfitta per chiarirsi finalmente con Alisa, che scopre essere proprietaria di un bar chiamato \"La Fin\", prossimo alla chiusura per via della depressione economica che ha colpito l'isola. Nel momento in cui Spike scopre che il nuovo fidanzato della donna \u00e8 ricercato per avere ucciso lo strozzino che la minacciava, immediatamente Jet si lancia al suo inseguimento e, dopo averlo arrestato, interroga la sua ex-fidanzata sul motivo dell'abbandono: la donna gli risponde di averlo fatto perch\u00e9 non voleva pi\u00f9 che lui scegliesse per lei e che preferiva prendere le sue decisioni da sola, anche a rischio di sbagliare. Jet comprende allora di non provare pi\u00f9 nulla per la donna e la saluta augurandole ogni felicit\u00e0 per il futuro dopodich\u00e9, lasciando Ganimede per la seconda volta, getta in acqua l'orologio che aveva custodito, ormai fermo, per anni.\nNelle anticipazioni dell'ultimo episodio della serie, la voce narrante di Jet, commenta il suo dispiacere per averla persa e che la riteneva una donna molto bella.\nSuccessivamente a ci\u00f2 ritorna alla sua vita di cacciatore di taglie assieme ai compagni, e proprio lui si reca a recuperare Faye quando questa, in preda alla paura di poter essere abbandonata dagli amici appena trovati nella ciurma del \"Bebop\", fugge su Callisto. In quell'occasione i rapporti tra i membri dell'equipaggio si solidificano notevolmente.\nQuando Udai evade dalla sua cella e, con l'aiuto di altri prigionieri prende il controllo dell'astronave-carcere che li trasportava, Jet viene contattato dal vecchio amico Fad, che lo convince a lavorare nuovamente con lui per ricatturare l'assassino che anni addietro gli era costato il braccio. Jet si lascia convincere e riesce a salire a bordo dell'astronave-prigione sgominando i complici del killer, il quale, nel confronto finale, gli rivela che a sparargli non fu un suo complice, bens\u00ec lo stesso Fad, a sua volta corrotto. Le parole del malvivente vengono confermate dallo stesso Fad, che uccide il killer per aver rivelato quel particolare all'amico. Incredulo della scoperta, Jet affronta il vecchio amico e lo uccide in uno scontro a fuoco. Prima di morire Fad confessa di averlo voluto sul caso perch\u00e9 nutriva veramente nostalgia dei vecchi tempi. Abbattuto, Jet, prima di andarsene, sistema il cadavere dell'uomo di modo da lasciar supporre a chi ne trover\u00e0 il corpo una morte eroica nello scontro con i malviventi. Questo in omaggio alla memoria di quello che, nonostante tutto, Jet considera ancora un amico.\nDopo un altro paio di avventure, l'equipaggio si smembra poich\u00e9 Ed, dopo aver brevemente reincontrato il padre, parte portando con s\u00e9 Ein, mentre Faye, recuperata la memoria, viene presa dallo sconforto per aver scoperto di non avere pi\u00f9 un solo parente vivo, e lascia nuovamente la nave. Abbattuti, pur senza volerlo ammettere, per la perdita delle due amiche, Jet e Spike si recano in un bar per affogare i dispiaceri nell'alcol, del tutto ignari che gli uomini del \"Red Dragon Crime Syndicate\" stanno dando la caccia a Spike. Raggiunti al bar dai sicari dell'organizzazione, i due cacciatori di taglie intraprendono uno scontro a fuoco in cui Jet rimane ferito alla gamba sinistra da un proiettile. Fuggiti, i due fanno ritorno sul \"Bebop\", dove Faye li raggiunge su richiesta di Spike, rivelando, seppur con esitazione, di aver incontrato Julia. Questa le ha consegnato un messaggio nel quale chiede a Spike di incontrarla. Jet incita l'amico a raggiungere la donna amata, seppur consapevole che questo potrebbe significare non vederlo tornare.\nQuando, contrariamente alle aspettative, Spike ritorna, unicamente per dirigersi verso la sede del \"Red Dragon Crime Syndicate\", e verso la sua probabile morte, dietro sua espressa richiesta Jet gli preparer\u00e0 da mangiare per un'ultima volta. Finito il pasto Spike gli narra la storia della sua vita sotto forma di favola: i due amici si fanno un'ultima risata insieme, dopodich\u00e9, lasciando trapelare una nota di malinconia, Jet lo lascia andare incontro al suo destino.\nAbilit\u00e0.\nA causa del suo passato da poliziotto, Jet \u00e8 un ottimo detective, attento e scrupoloso in ogni sua indagine. \u00c8 dotato di una grande abilit\u00e0 strategica, cosa che lo rende a tutti gli effetti la mente dietro le operazioni del \"Bebop\". Dispone di una vasta rete di informatori diffusa in tutto il sistema solare, risalente al suo periodo nell'ISSP, ed \u00e8 anche un ottimo meccanico.\nA causa del braccio artificiale, Jet \u00e8 dotato di una forza molto superiore al normale. Pur essendo molto esperto nel combattimento corpo a corpo tende, a differenza di Spike, a prediligere l'utilizzo della semplice forza bruta anzich\u00e9 servirsi di tecniche particolari. \u00c8 molto abile nell'uso delle armi da fuoco, e sebbene la sua pistola abituale sia una Walther P99, in alcune circostanze si \u00e8 servito anche di un bazooka.\nSebbene raramente lo si sia visto alla guida del suo mezzo in combattimento, \u00e8 anche un discreto pilota.\nHammerhead.\nOltre al Bebop, Jet ha un piccolo velivolo personale: l'Hammerhead, un tow-craft da lui personalmente modificato perch\u00e9 possa planare anche sull'acqua e muoversi sulla terraferma. Quando \u00e8 in volo o sull'acqua le ali laterali sono dispiegate in assetto orizzontale, mente quando \u00e8 a terra si piegano verso l'alto facendo emergere lateralmente un carrello simile a quello di un aeroplano. I reattori di decollo sono posizionati sulle ali e si muovono verso l'alto, verso il basso o anteriormente a seconda della direzione che il mezzo deve prendere.\nA differenza del Redtail e dello Swordfish II, l'Hammerhead non dispone di veri armamenti, a parte un arpione di grosse dimensioni collegato ad una catena di ferro, posizionato nella parte superiore del mezzo. Tale strumento dispone di un sistema di puntamento elettronico e viene spesso utilizzato per agganciarsi ad altri veicoli, perfettamente in linea con quello che valse a Jet il soprannome di \"Black Dog\": azzannare la preda e non lasciarla pi\u00f9 andare."}
{"id": "1797107", "revid": "729019", "url": "https://it.wikipedia.org/wiki?curid=1797107", "title": "Jean-Michel Beysser", "text": "Inizia la carriera militare nel 1769 arruolandosi nei Dragoni del reggimento della Lorena e vi rimarr\u00e0 fino al 1778, verr\u00e0 infatti trasferito nell'esercito di Bretagna e fino al 1781 servir\u00e0 come chirurgo.\nNel 1788 serve il reggimento svizzero di Moron, agli ordini della Compagnia Olandese delle Indie Orientali come chirurgo e capitano del reggimento.\nNel luglio 1789, \u00e8 nominato maggiore dei dragoni nazionali a Lorient, due anni dopo viene promosso tenente colonnello e diventa capitano della guardia nazionale di Morbihan.\nParteciper\u00e0 alle Guerre di Vandea in quanto serviva nell'esercito di uno dipartimenti insorti, il 20 giugno 1793 viene promosso generale di brigata. Tuttavia fa parte degli \"Hebertisti\" e la Convenzione Nazionale lo fece arrestare il 2 ottobre 1793, quindi verr\u00e0 poi imprigionato nella Prigione dell'Abbazia.\nIl 24 marzo 1794 viene portato dinanzi al tribunale rivoluzionario di Parigi che lo condanna a morte insieme a Jacques-Ren\u00e9 H\u00e9bert, Charles Philippe Ronsin, Fran\u00e7ois-Nicolas Vincent, Antoine-Fran\u00e7ois Momoro. Sar\u00e0 ghigliottinato il 13 aprile 1794."}
{"id": "1797108", "revid": "729019", "url": "https://it.wikipedia.org/wiki?curid=1797108", "title": "Castello di Grondola", "text": "Il castello di Grondola o torre di Grondola \u00e8 una postazione difensiva di Grondola, frazione di Pontremoli, in provincia di Massa-Carrara. antico edificio strategico nato per controllare uno dei pi\u00f9 importanti accessi alla val di Magra.\nStoria e descrizione.\nDella fortificazione si hanno notizie gi\u00e0 nel 1195, quando Alberto Malaspina fu obbligato a vendere il \"podio\" di Grondola ai Piacentini, ricevendolo poi in feudo secondo una forma di vassallaggio. Nel 1241 Grondola pass\u00f2 sotto il comune di Pontremoli che costru\u00ec il vero e proprio castello. Le fonti scritte documentano che nel \"1273 Pontremolesi e Parmigiani costruirono una torre da opporre ai Piacentini che furono gi\u00e0 possessori del castello\".\nConteso fra i Malaspina ed i comuni di Pontremoli, Piacenza e Parma, il castello di Grondola fu al centro di secolari lotte a causa dell'importanza strategica che poteva esercitare sulla viabilit\u00e0 transappenninica.\nIl castello conserva le forme architettoniche medievali con una struttura semplice composta da una grande torre a base quadrangolare la cui tecnica costruttiva ci permette di attribuire l'opera alla seconda met\u00e0 del secolo XIII.\nL'abbandono della struttura nel XVI secolo, ha risparmiato al castello i rifacimenti che caratterizzano la maggior parte di questi edifici della provincia."}
{"id": "1797111", "revid": "121562688", "url": "https://it.wikipedia.org/wiki?curid=1797111", "title": "Royal Albert Hall (album)", "text": "Royal Albert Hall \u00e8 un album di Umberto Tozzi del 1988, contenente varie esibizioni \"live\" ed alcuni brani inediti.\nGli arrangiamenti dei brani sono curati da Marco Masini e Dado Parisini. Self control, Gente di mare e Si pu\u00f2 dare di pi\u00f9 sono in duetto con Raf."}
{"id": "1797113", "revid": "123843556", "url": "https://it.wikipedia.org/wiki?curid=1797113", "title": "Cartoons (album)", "text": "Cartoons \u00e8 l'album di esordio di Francesco Baccini pubblicato nel 1989 per l'etichetta discografica CGD.\nIl disco.\nEsso segue la prima esperienza musicale a 45 giri, i cui due brani sono inseriti nella versione CD come bonus tracks, come riporta la tracklist.\nSulla scia di altri cantautori affermati, il suo primo album si impone all'attenzione degli addetti ai lavori, e anche se non ottiene subito un riscontro considerevole di pubblico, getta le basi per l'immediato futuro e stimola i produttori ad investire sulle sue idee.\nIspirandosi al cinema di animazione, quello dai ritmi veloci e stilizzati, a loro volta rinvenibili nei film comici dello stesso periodo, Baccini suona in punta di pianoforte, mostrando i suoi virtuosismi con lo strumento, il suo suono cristallino e appunto spedito, ottenendo un effetto a sfondo comico per ogni canzone, le quali, nonostante ritmi incalzanti e briosi, non mancano di fornire spunti di riflessione e momenti poetici.\nIn occasione di questa prima fatica discografica, Baccini collezioner\u00e0 numerosi gettoni di presenza al Maurizio Costanzo Show, fornendo l'occasione per illustrare al meglio queste sue prime canzoni.\nL'ironia diventer\u00e0 elemento portante delle sue canzoni, collocando Baccini in una galleria di possibili eredi della lezione artistica di Rino Gaetano, che lui dichiarer\u00e0 di ammirare, al pari di altri colleghi come Enzo Jannacci, e il suo futuro amico Fabrizio De Andr\u00e9.\nAll'interno della canzone \"I Wish\" \u00e8 inserito il ritornello dell'omonimo brano del 1932 dei Mills Brothers.\nTra i musicisti che suonano nell'album \u00e8 da citare Enrico Guastalla, componente del gruppo Ladri di Biciclette.\nLa copertina del disco, che reinterpreta un famoso dipinto di Tamara de Lempicka, raffigura il personaggio dei fumetti Betty Boop disegnato da Vincenzo Mollica.\nTracce.\nBonus tracks (solo nella ristampa su CD)\nTesti e musiche di Francesco Baccini, tranne dove indicato."}
{"id": "1797115", "revid": "123567", "url": "https://it.wikipedia.org/wiki?curid=1797115", "title": "Carcina", "text": ""}
{"id": "1797116", "revid": "1833437", "url": "https://it.wikipedia.org/wiki?curid=1797116", "title": "Ceto-Cerveno", "text": "Ceto-Cerveno era il nome di un comune della provincia di Brescia (Lombardia), esistito dal 1927 al 1947.\nStoria.\nIl comune di Ceto-Cerveno fu creato nel 1927 unendo i comuni di Cerveno e Ceto.\nIl comune fu soppresso nel 1947, e al suo posto furono ricostituiti i comuni preesistenti di Cerveno e Ceto."}
{"id": "1797117", "revid": "599013", "url": "https://it.wikipedia.org/wiki?curid=1797117", "title": "Cimbergo-Paspardo", "text": "Cimbergo-Paspardo era il nome di un comune della provincia di Brescia (Lombardia), esistito dal 1927 al 1947.\nStoria.\nIl comune di Cimbergo-Paspardo fu creato nel 1927 unendo i comuni di Cimbergo e Paspardo.\nIl comune fu soppresso nel 1947, e al suo posto furono ricostituiti i comuni preesistenti di Cimbergo e Paspardo."}
{"id": "1797118", "revid": "92070194", "url": "https://it.wikipedia.org/wiki?curid=1797118", "title": "Cividate Malegno", "text": "Cividate Malegno era il nome nel periodo del fascismo della fusione dei comuni comune della provincia di Brescia (Lombardia), esistito dal 1928 al 1947.\nStoria.\nIl comune di Cividate Malegno fu creato nel 1928 unendo i comuni di Cividate Camuno e Malegno.\nIl comune fu soppresso nel 1947, e al suo posto furono ricostituiti i comuni preesistenti di Cividate Camuno e Malegno."}
{"id": "1797120", "revid": "28592", "url": "https://it.wikipedia.org/wiki?curid=1797120", "title": "GOERZ", "text": ""}
{"id": "1797126", "revid": "1700691", "url": "https://it.wikipedia.org/wiki?curid=1797126", "title": "Timoline", "text": "Timoline (\"Timuline\" in dialetto bresciano) \u00e8 una delle frazioni che compongono il comune italiano di Corte Franca. \u00c8 sede comunale dagli anni '90.\nCostitu\u00ec un comune autonomo fino al 1928, quando venne unito ai comuni di Borgonato, Colombaro e Nigoline, a formare il comune di Corte Franca.\nStoria.\nA nord del Palazzo del Barone Pizzini nel 1910 \u00e8 stata trovata una necropoli, con tombe ad incinerazione e corredi celti e romani mescolati fra loro. Le ceneri dei defunti erano raccolte in vasi e chiuse con i corredi in tombe a cassetta fatte con i tegoloni, probabilmente fabbricati nelle fornaci locali come quella di Fornaci Quattrovie (vicino a Torbiato, comune di Adro ma a pochissima distanza dal confine con Corte Franca). Sono stati trovati ceramiche come vasetti, olpi (brocche), lucerne (tipo oggetto da corredo funerario), coppette; inoltre falcetti in ferro di varie dimensioni e un coltellino: infine anche alcuni oggetto celtici: punte di lancia, frecce, una fibbia a torciglione per chiudere il mantello, torques. Questi reperti oggi sono al Museo Archeologico del Castello Sforzesco di Milano.\nNel 1963 a Murtine (localit\u00e0 in cui oggi sorge una cascina, a sud dell'attuale \"Acquasplash\" e dietro alla zona industriale della \"Vela\") \u00e8 stata trovata una necropoli altomedioevale. Era composta da 15 tombe a cassa di pietra, di dimensioni ridotte. Si pensa fossero di una popolazione latina locale, e non di barbari, che solitamente erano di statura pi\u00f9 alta.\nIl riferimento alla localit\u00e0 di Timoline compare per la prima volta nel 766 in un documento nel quale Adelchi, figlio di re Desiderio, conferma al Monastero di San Salvatore di Brescia (di cui era badessa Anselperga, sorella di Adelchi) il possesso della curte Temoninas. Il toponimo ha subito modifiche nel corso dei secoli, da Temoninas nell'VIII secolo, a Temulina nel X, a Temolinis nel XIII, fino a Timolina e poi a Timuline del attuale dialetto locale. Etimologicamente sembra derivare dal Temolo, Thymallus thymallus, un pesce di acqua dolce che viveva e vive nei molti stagni naturali che circondavano la zona. In alternativa potrebbe derivare da Temella, nome indigeno del \"Sorbus aucuparia\", Sorbo degli uccellatori. \nCi sono altre citazioni del IX secolo e poi di nuovo compare nel \"Polittico di San Salvatore\" (documento in cui vengono descritte le propriet\u00e0 del monastero di San Salvatore / Santa Giulia) del 905, in cui viene citata la presenza di una chiesa dedicata a Santa Giulia.\nLa parte dominicale (cio\u00e8 del monastero) aveva tre \"camminate\", cio\u00e8 tre case dotate di camino e doveva rendere al monastero 60 anfore di vino all'anno. La corte era probabilmente situata nella zona dell'attuale castello.\nNel 915 Berengario I concede alla figlia Berta, badessa del monastero di San Salvatore l'utilizzo dello spazio occupato da una strada pubblica per ampliare la recinzione del borgo. In cambio il monastero si impegnava nella ricostruzione della strada in una nuova posizione. Si trattava probabilmente del primo passo verso l'incastellamento.\nIl castello di Timoline \u00e8 stato ristrutturato tra gli anni '70 e '80 del XX secolo, senza fare studi preliminari e senza criteri storici e/o archeologici. Ad esempio, accanto all'entrata in alto si vede una struttura simile ad una torretta, ma in realt\u00e0 si tratta di un vano scale costruito ex novo. La facciata est sembra mostrare tracce di una torre antica, ma i lavori di rifacimento sono stati talmente invasivi che ormai \u00e8 difficile ricostruire la qualcosa.\nMonumenti e luoghi d'interesse.\nPalazzo Pizzini.\nInizialmente era di propriet\u00e0 Lana, poi \u00e8 passato alle famiglie Gandini, Santi, Bevilacqua (all'inizio del XIX secolo) e Pizzini.\nIl palazzo \u00e8 composto da una zona residenziale e da zone rustiche. Il palazzo vero e proprio a sua volta \u00e8 composto da due corpi: il pi\u00f9 antico \u00e8 del '600, il pi\u00f9 recente dell'inizio dell'Ottocento. Il cancello d'ingresso ha pilastri seicenteschi. La facciata sud \u00e8 compatta e solida, ingentilita da un timpano triangolare. \u00c8 ancora visibile una cerniera angolare (per i profani \u00e8 lo spigolo di un edificio. Quando una costruzione viene ampliata, il vecchio spigolo potrebbe rimanere visibile sulla nuova facciata) di una probabile torre del XIII secolo. Non ha il mezzanino, la servit\u00f9 stava nel sottotetto.\nAi lati ci sono piccoli corpi laterali inconsueti, probabile inizio della costruzione di due torri laterali mai realizzate, come si pu\u00f2 dedurre dal dipinto sulle pareti dello studiolo.\nGli interni sono sobri, tranne due sale al piano terra con i soffitti dipinti sul tema dell'estate e dell'autunno da Carlo Carloni (1750), un pittore specializzato in pitture celebrative di famiglie nobili. Dipinge - fra l'altro - in Austria e nei palazzi Martinengo a Brescia.\nCome detto, nello studiolo \u00e8 visibile il progetto originale del palazzo. Ci sono delle porte, alcune dipinte e una reale che d\u00e0 accesso ad una scaletta la quale conduce direttamente alle stanze del Barone. Alcuni paesaggi dipinti sono di fantasia, altri sono reali: si intuiscono Iseo con il lago, il Monte Guglielmo e San Carlo (localit\u00e0 tra Timoline e l'attuale stazione ferroviaria di Provaglio).\nA nord, verso le Torbiere, si estende il parco all\u2019inglese che segue le forme naturali. Una volta era abbellito da statue, ora sostituite da animali in bronzo.\nChiesa di Santa Giulia.\nLa chiesa attuale \u00e8 privata ed annessa al Palazzo Pizzini, di cui \u00e8 stata a lungo la cappella privata. In stile romanico, risale al secolo XI o XII pertanto non si tratta della stessa chiesa citata nel polittico del 905.\n\u00c8 un edificio ad aula unica, con il presbiterio rialzato con un gradino. Sotto alla chiesa sono state trovate vasche di lavorazione della calce, usate per la costruzione di edifici precedenti e non per questa chiesa. \u00c8 stata trovata inoltre la tomba di un bambino.\nCi sono tracce di affreschi molto frammentati: si intuisce un Cristo in mandorla con tetramorfo e figure di sante molto allungate, con abiti molto ricchi, una delle quali potrebbe essere Santa Giulia. Potrebbero risalire al XIV, forse anche al XII - XIII secolo, ma in realt\u00e0 \u00e8 impossibile essere pi\u00f9 precisi perch\u00e9 questi affreschi non sono mai stati studiati.\nChiesa parrocchiale.\nLa chiesa primitiva \u00e8 documentata dal XII secolo ed \u00e8 stata rifatta ad aula unica nel 1530-1532, intitolata ai santi Cosma e Damiano. Nel tempo sono stati aggiunti degli stucchi barocchi. Tra 1910 e il 1914 \u00e8 stata costruita la nuova chiesa (su disegno di Giovanni Tagliaferro) accanto alla vecchia. Quest'ultima verr\u00e0 usata come deposito, palestra delle scuole elementari, teatro e sala da proiezioni. Nel 2018 il parroco ristruttura la vecchia chiesetta dandogli nuovo lustro e riportando in superficie il pavimento originario e le vecchie epigrafi. oggi si pu\u00f2 adibire ad eventi.\nGli affreschi cinquecenteschi, originari della vecchia parrocchiale e ora conservati nella nuova, sono di autore ignoto e si collocano nel solco dei maestri del periodo, in particolare de il Moretto. La pala d'altare mostra una deposizione tra i santi Cosma e Damiano. Sullo sfondo si vede la vecchia chiesa e il castello di Timoline. Questa pala \u00e8 stata spostata nel 1956 dalla vecchia alla nuova chiesa; in precedenza la vecchia pala d'altare era un quadro di Antonio Palma probabilmente del 1756. Negli altari minori troviamo un Cristo risorto, un Sant'Antonio abate e una Crocefissione, questa con Madonna e San Lorenzo e sullo sfondo San Pietro in Lamosa con il Corno di Provaglio. Le mani dei personaggi hanno una strana menomazione alle dita: \u00e8 possibile che il pittore abbia riprodotto una sua menomazione, a mo' di firma. \nPiazza Franciacorta.\nL'attuale Piazza Franciacorta, sede del Municipio e di tutti i servizi comunali, \u00e8 stata realizzata negli anni '90 sul \"Br\u00f6l del Cunecc\" (brolo del Coniglio), un terreno chiuso con un muro di cinta (ne sono rimasti alcune tracce) espropriato al Barone Pizzini.\nIn precedenza il municipio era a Nigoline (di fronte alle ex scuole elementari, ora Asilo Nido \"Le Farfalle\") e ogni frazione aveva le sue scuole elementari e alcuni servizi.\nLe scuole elementari a Nigoline (e probabilmente anche nelle altre frazioni) sono state chiuse nel 1999; l'ufficio postale e la banca sono state traslocate a met\u00e0 degli anni zero: il primo era in via Paolo VI, la seconda era poco lontana. Contemporaneamente \u00e8 stato chiuso anche l'ufficio postale in via Leonardo da Vinci a Nigoline.\nEx \"Biolcheria di Bersi\".\n\u00c8 uno dei luoghi pi\u00f9 antichi di Timoline. Qui infatti sono stati trovati durante la recente ristrutturazione alcuni segni, visibili all'esterno del fabbricato che ospita lo studio fotografico, che farebbero risalire la costruzione di quell'edificio intorno al '300-'400.\nIl nome di Biolcheria deriva dal fatto che per molto tempo queste case sono state le abitazioni dei contadini, dei \"Bi\u00f3lc\" (da Biolca, tradizionale unit\u00e0 di misura della superficie del terreno) e dei \"Mash\u00e9r\" (mezzadri) che hanno speso la loro vita tra la stalla e la campagna.\nNello stabile che fa da angolo all'incrocio tra Via Cesare Battisti e Via Roma, agli inizi del secolo fu ricavato un luogo per farvi la scuola. Con l'avvento del fascismo quel fabbricato divenne la Casa del Fascio, negli anni sessanta fu sede dell'ACLI, col suo bar, e pi\u00f9 tardi ospit\u00f2 l'ambulatorio medico.\nIl muro di cinta - ora scomparso - verso la strada provinciale segnava il confine ovest dell'abitato di Timoline.\n\"El Parad\u00ecs e Seradina\".\nL'area comprendente le vie Don Sturzo, Marzabotto e Paolo VI, delimitata a nord dalla \"Bi\u00e0 del Parad\u00ecs\" (Strada del Paradiso) e a sud da Via Seradina \u00e8 stata fino ai primi anni '80 un unico grande campo chiamato el Parad\u00ecs (il Paradiso). Questo nome venne dato dai contadini perch\u00e9 qualsiasi lavoro dovesse essere svolto, era sempre un'impresa arrivare \"en c\u00f3\" (in fondo) a quel campo cos\u00ec grande, \"grant... come \u2018l Parad\u00ecs!\" (grande... come il Paradiso!)\nA nord, percorrendo la \"Bi\u00e0 del Parad\u00ecs\" si arriva all'attuale via Silvio Pellico dove si trovano i campi e il dosso della Seradina. La Cascina Seradina che si trova in quel sito \u00e8 stata la prima costruzione \u201ca sera\u201d (ovest) dell'abitato di Timoline, ma l'origine del suo nome sta nel termine \"Cerro\", nome di un tipo di quercia da cui origina anche \"Ser\u00e9t\" (cerreto, \u201cluogo con cerri\u201d), localit\u00e0 che si trova appena fuori dal territorio di Corte Franca, vicino alle Torbiere, sul territorio di Provaglio d\u2019Iseo.\nInfrastrutture e trasporti.\nLa fermata di Provaglio-Timoline, posta lungo la ferrovia Brescia-Iseo-Edolo, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia. Fino al 1992 la linea era operata dalla SNFT (Societ\u00e0 Nazionale Ferrovie e Tramvie).\nFra il 1897 e il 1915 la localit\u00e0 ospit\u00f2 altres\u00ec una fermata della tranvia Iseo-Rovato-Chiari.\nTimoline \u00e8 raggiungibile anche tramite autobus. Le linee degli autobus L62 (Iseo - Provaglio - Brescia), LS003, LS021 (Iseo - Rovato - Chiari - Orzinuovi), LS022, LS040B, LS041 transitano per Timoline fermandosi in 3 fermate a seconda della linea: Fermata cementegola (vicino alla fermata bus della Vela a Nigoline), Fermata Lanterna Verde ex-biolcheria (dove transitano tutte le linee) e Fermata via Roma che fornisce la zona dell'esselunga e del centro commerciale le torbiere."}
{"id": "1797130", "revid": "36426", "url": "https://it.wikipedia.org/wiki?curid=1797130", "title": "Capitelli ionici", "text": ""}
{"id": "1797131", "revid": "36426", "url": "https://it.wikipedia.org/wiki?curid=1797131", "title": "Capitello ionico", "text": ""}
{"id": "1797139", "revid": "117006975", "url": "https://it.wikipedia.org/wiki?curid=1797139", "title": "Nell'aria c'\u00e8", "text": "Nell'aria c'\u00e8 \u00e8 un album di Umberto Tozzi, pubblicato nel 1989. Il cd in sostanza \u00e8 la ristampa dell'lp \"Hurrah\" con in pi\u00f9 2 brani, e senza la versione inglese della canzone \"Hurrah\"."}
{"id": "1797140", "revid": "287204", "url": "https://it.wikipedia.org/wiki?curid=1797140", "title": "Hockey Club Eagles Bolzano", "text": "L'Hockey Club Eagles Bolzano (in tedesco Hockey Club Eagles Bozen) \u00e8 stata una squadra di hockey su ghiaccio femminile di Bolzano, sette volte campione d'Italia.\nStoria.\nLa squadra nacque nel 1991 per iniziativa di alcuni appassionati, attorno ai quali si strinse un gruppo di ragazze, pressoch\u00e9 senza alcuna esperienza di hockey giocato. Per la prima stagione la societ\u00e0 non si iscrisse ad alcun campionato, giocando soltanto amichevoli (la prima partita in assoluto fu una sconfitta per 24-2 contro l'Agordo, destinato poi a divenire la squadra rivale per eccellenza.\nLa prima partecipazione \u00e8 della stagione successiva vinto dall'Agordo e che le bolzanine chiusero al settimo posto. Quattro anni pi\u00f9 tardi (stagione 1996-97) arriv\u00f2 il primo titolo italiano, cui faranno seguito altri tre titoli consecutivi. Seguiranno poi tre titoli dell'Agordo, con le Eagles sempre a ridosso del titolo, ad eccezione della stagione 2001-02: le Eagles, che avevano chiuso la stagione regolare al primo posto a pari punti con l'Agordo, furono eliminate a tavolino (doppio 0-5) in semifinale di play off contro il Fassa per aver schierato una giocatrice non tesserata in Italia, Nicole Bona.\nLe tre vittorie consecutive tra il 2004 e il 2006 fanno delle Eagles la squadra pi\u00f9 titolata dell'hockey femminile, salvo poi essere nuovamente superata nel computo degli scudetti dall'Agordo vincitore davanti alle Eagles nel 2007 e nel 2008 (anno in cui, per la prima volta, fu tesserata una giocatrice canadese, Katie Dowdall).\nAl termine della stagione 2007-08, tuttavia, la squadra scomparve, e le giocatrici confluirono nella neonata sezione femminile dell'EV Bozen 84, l'EV Bozen Eagles."}
{"id": "1797141", "revid": "287204", "url": "https://it.wikipedia.org/wiki?curid=1797141", "title": "Lippe-Detmold", "text": ""}
{"id": "1797145", "revid": "16758", "url": "https://it.wikipedia.org/wiki?curid=1797145", "title": "HC Eagles Bolzano", "text": ""}
{"id": "1797150", "revid": "1437722", "url": "https://it.wikipedia.org/wiki?curid=1797150", "title": "Gli altri siamo noi", "text": "Gli altri siamo noi \u00e8 un album di Umberto Tozzi, pubblicato nel 1991, a margine della sua seconda avventura sanremese.\nDescrizione.\nIl brano \"Gli altri siamo noi\" affronta temi come il razzismo e la difficile integrazione degli extracomunitari in Italia.\nLa canzone ha vinto il premio Recanati per la frase: \"i muri vanno gi\u00f9 al soffio di un'idea, Allah come Ges\u00f9 in Chiesa o dentro una Moschea\".\nIl singolo estivo \u00e8: \"Gli innamorati\". Al videoclip partecipa pure un giovanissimo attore esordiente: Claudio Santamaria.\nIl brano \"L'amore \u00e8 quando non c'\u00e8 pi\u00f9\" era stato inciso in origine dal batterista triestino Euro Cristiani nel 1979 su un 45 giri prodotto dallo stesso Tozzi. Il disco ha venduto oltre 650.000 copie.\nPartecipazione a Sanremo.\nTozzi, nello stesso anno, partecipa al Festival di Sanremo con il brano \"Gli altri siamo noi\", arrivando quarto e uscendo come vincitore morale della rassegna musicale.\nVideoclip.\nDall'album sono stati tratti due videoclip:\nTracce.\nTesti di Giancarlo Bigazzi e musiche di Umberto Tozzi."}
{"id": "1797160", "revid": "62004", "url": "https://it.wikipedia.org/wiki?curid=1797160", "title": "Ciclismo ai Giochi della XXVIII Olimpiade - Cronometro femminile", "text": "La Cronometro femminile dei Giochi della XXVIII Olimpiade fu corsa il 18 agosto ad Atene, ed affront\u00f2 un percorso totale di 23,5\u00a0km. Fu vinta dalla olandese Leontien van Moorsel, che termin\u00f2 la gara in 31\u203211\"."}
{"id": "1797164", "revid": "1543377", "url": "https://it.wikipedia.org/wiki?curid=1797164", "title": "Ciclismo ai Giochi della XXVIII Olimpiade - Inseguimento individuale maschile", "text": "Le gare di Inseguimento individuale maschile dei Giochi della XXVIII Olimpiade furono corse il 20 e 21 agosto all'Athens Olympic Sports Complex. La medaglia d'oro fu vinta dal britannico Bradley Wiggins.\nVide la partecipazione di 16 atleti.\nRisultati.\nRound di qualificazione.\nIl round di qualificazione vide i 16 partecipanti gareggiare uno contro l'altro in gare da due, su una distanza di 4000 metri. Gli atleti con i migliori otto tempi passarono al turno successivo.\nPrimo turno.\nIl primo turno vide l'accoppiamento degli atleti in base ai tempi del turno precedente, quindi il primo contro l'ottavo e cos\u00ec via. I vincitori di ogni gara passarono al turno finale: i vincitori con i due migliori tempi si affrontarono per l'oro e i restanti due per il bronzo.\nTurno finale.\nI due atleti con i migliori tempi del secondo turno si affrontarono per la medaglia d'oro, mentre gli altri due per il bronzo."}
{"id": "1797166", "revid": "1543377", "url": "https://it.wikipedia.org/wiki?curid=1797166", "title": "Ciclismo ai Giochi della XXVIII Olimpiade - Inseguimento individuale femminile", "text": "Le gare di Inseguimento individuale femminile dei Giochi della XXVIII Olimpiade furono corse dal 21 al 22 agosto all'Athens Olympic Sports Complex. La medaglia d'oro fu vinta dalla neozelandese Sarah Ulmer.\nVide la partecipazione di 12 atlete.\nRisultati.\nRound di qualificazione.\nIl round di qualificazione vide le dodici partecipanti gareggiare una contro l'altra in gare da due. Le atlete con i migliori otto tempi passarono al turno successivo.\nPrimo turno.\nIl primo turno vide l'accoppiamento delle atlete in base ai tempi del turno precedente, quindi la prima contro l'ottava e cos\u00ec via. Le vincitrici di ogni gara passarono al turno finale: le vincitrici con i due migliori tempi si affrontarono per l'oro e le restanti due per il bronzo.\nTurno finale.\nLe due atlete con i migliori tempi del secondo turno si affrontarono per la medaglia d'oro, mentre le altre due per il bronzo."}
{"id": "1797167", "revid": "287204", "url": "https://it.wikipedia.org/wiki?curid=1797167", "title": "Le mie canzoni (Umberto Tozzi)", "text": "Le mie canzoni \u00e8 un album raccolta di Umberto Tozzi, pubblicato nel 1991.\nIl disco \u00e8 stato riproposto in Francia nel 2002, vendendo oltre 800.000 copie."}
{"id": "1797168", "revid": "111319", "url": "https://it.wikipedia.org/wiki?curid=1797168", "title": "Leontien Zijlaard-van Moorsel", "text": ""}
{"id": "1797171", "revid": "16758", "url": "https://it.wikipedia.org/wiki?curid=1797171", "title": "Eagles Ice Team Bolzano", "text": ""}
{"id": "1797173", "revid": "287204", "url": "https://it.wikipedia.org/wiki?curid=1797173", "title": "Maurice Bejart", "text": ""}
{"id": "1797182", "revid": "287204", "url": "https://it.wikipedia.org/wiki?curid=1797182", "title": "Aria &amp; cielo", "text": "Aria &amp; cielo \u00e8 un album di Umberto Tozzi pubblicato nel settembre del 1997. Il disco segue i precedenti Equivocando del 1994 e Il Grido del 1996, realizzati con il produttore americano Greg Mathieson e con un'impronta rock. Con Aria &amp; Cielo Tozzi torna ad uno stile pi\u00f9 melodico ed affida la scrittura dei testi a Mogol. \nDa questo album verranno estratti tre singoli: Quasi Quasi, la title track Aria &amp; Cielo e Brava. \nVideoclip.\nDall'album \u00e8 stato tratto un videoclip:\nTracce.\nTesti di Mogol musiche, arrangiamenti e produzione artistica di Umberto Tozzi"}
{"id": "1797183", "revid": "131358", "url": "https://it.wikipedia.org/wiki?curid=1797183", "title": "Nikos Spiropoulos", "text": ""}
{"id": "1797184", "revid": "287204", "url": "https://it.wikipedia.org/wiki?curid=1797184", "title": "Canottaggio ai Giochi della XXVIII Olimpiade - 2 senza maschile", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi 3 di ogni batteria si sono qualificati direttamente per le semifinali, mentre gli altri sono andati ai ripescaggi.\n14 agosto 2004\nRipescaggi.\nI primi 3 equipaggi dell'unico ripescaggio si sono qualificati per le semifinali: l'equipaggio ceco \u00e8 stato l'unico eliminato delle prime fasi.\n17 agosto\nSemifinali.\nI primi tre equipaggi di ogni semifinale si sono qualificati per la Finale A, gli altri per la FinaleB.\n18 agosto 2004\nFinali.\n21 agosto 2004"}
{"id": "1797185", "revid": "116878696", "url": "https://it.wikipedia.org/wiki?curid=1797185", "title": "Il grido (album)", "text": "Il grido \u00e8 un album di Umberto Tozzi, pubblicato l'11 aprile del 1996\nIl disco.\nHa venduto 150.000 copie in un mese, raggiungendo la 11\u00ba in classifica album (secondo \"Musica &amp; Dischi\"), e la 3\u00b0 come Massima Posizione FIMI: 3\u00b0. Tutti i testi e le musiche sono di Umberto Tozzi, prodotte e arrangiate da Greg Mathieson.\nVideoclip.\nPer L'album, \u00e8 stato prodotto un videoclip:\nTracce.\nTesti e musiche di Umberto Tozzi."}
{"id": "1797186", "revid": "1632387", "url": "https://it.wikipedia.org/wiki?curid=1797186", "title": "Integrazione numerica", "text": "In analisi numerica, l'integrazione numerica, nota anche come quadratura numerica, consiste in una serie di metodi che stimano il valore di un integrale definito, senza dover calcolare la primitiva della funzione integranda. In senso pi\u00f9 generale, tale termine viene usato per indicare la risoluzione di equazioni differenziali per mezzo di tecniche di analisi numerica.\nIntroduzione.\nLa necessit\u00e0 di utilizzare l'integrazione numerica, deriva da alcuni motivi:\nI metodi di integrazione numerica possono essere distinti in due macrocategorie:\nNei casi di funzioni a pi\u00f9 variabili pu\u00f2 essere conveniente usare un metodo Monte Carlo, un metodo quasi-Monte Carlo, o, per dimensioni moderatamente grandi, il metodo delle griglie sparse."}
{"id": "1797187", "revid": "767487", "url": "https://it.wikipedia.org/wiki?curid=1797187", "title": "Canottaggio ai Giochi della XXVIII Olimpiade - 2 senza femminile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie: i primi 3 di ogni batteria si sono qualificati per la finale.\n14 agosto 2004"}
{"id": "1797188", "revid": "339392", "url": "https://it.wikipedia.org/wiki?curid=1797188", "title": "Nikos Lyberopoulos", "text": ""}
{"id": "1797189", "revid": "599013", "url": "https://it.wikipedia.org/wiki?curid=1797189", "title": "Canottaggio ai Giochi della XXVIII Olimpiade - 2 di coppia maschile", "text": "Batterie.\nHanno partecipato alle batterie di qualificazione 14 equipaggi, suddivisi in 3 batterie: i primi 3 di ogni batteria si sono qualificati direttamente per le semifinali, mentre gli altri sono andati ai ripescaggi.\n14 agosto 2004\nRipescaggi.\nI primi 3 equipaggi dell'unico ripescaggio si sono qualificati per le semifinali.\n17 agosto\nSemifinali.\nI primi quattro equipaggi della semifinale A e i primi tre della semifinale B si sono qualificati per la Finale A, gli altri per la Finale B.\n18 agosto 2004\nFinali.\n21 agosto 2004"}
{"id": "1797191", "revid": "287204", "url": "https://it.wikipedia.org/wiki?curid=1797191", "title": "Equivocando", "text": "Equivocando \u00e8 un album del cantante italiano Umberto Tozzi, pubblicato nel 1994 dalla Warner Music.\n\u00c8 il primo album dove lo stesso Tozzi \u00e8 autore sia dei testi che delle musiche senza la collaborazione di Giancarlo Bigazzi. \u00c8 stato pubblicato dopo una pausa artistica di tre anni e la separazione musicale dallo stesso Bigazzi. Tozzi ha dichiarato che questo album e \"Il grido\" sono i suoi \"capolavori\".\nPer la produzione di questo album, Umberto Tozzi torna a collaborare con il musicista californiano Greg Mathieson. Mathieson, in veste di arrangiatore, collabor\u00f2 a tre album di Tozzi tra la fine degli anni 70 ed i primi anni 80. In questo caso, oltre a curare gli arrangiamenti, a Mathieson \u00e8 affidata anche la produzione. \nDa questo album vengono estratti tre singoli: Io muoio di te, Lei e la title track Equivocando. Con Io muoio di te Umberto Tozzi trionfer\u00e0 all'edizione 1994 del Festivalbar. \nTracce.\nTesti e musiche di Umberto Tozzi.\nVideoclip.\nSono stati pubblicati tre videoclip tratti dai brani di questo album:"}
{"id": "1797197", "revid": "834", "url": "https://it.wikipedia.org/wiki?curid=1797197", "title": "Equitazione ai Giochi della XXVIII Olimpiade - Concorso completo individuale", "text": "Il concorso di Completo si \u00e8 svolto dal 14 al 18 agosto e ha visto la partecipazione di 75 cavallerizzi.\nRisultati.\nIl punteggio finale \u00e8 dato dalla somma delle penalit\u00e0 nelle varie competizioni.\nDressage.\nIl primo turno \u00e8 stato il Dressage: tutti i partecipanti hanno svolto una serie di movimenti nell'arena, valutati da 3 giudici; il punteggio totale \u00e8 dato dalla media dei punteggi; per il calcolo della penalit\u00e0 bisogna togliere a 100 il punteggio e moltiplicare il risultato ottenuto per 1,5.\nCross country.\nIn questo secondo turno gli atleti hanno dovuto superare un percorso ad ostacoli dalla lunghezza di circa 5,57\u00a0km; il tempo ottimo per effettuare il percorso \u00e8 stato stabilito in 9 minuti e 46 secondi: ogni atleta ha ricevuto 4 punti di penalit\u00e0 per ogni secondo oltre questo tempo, fino a un limite massimo di 19 minuti e 32 secondi; altri punti di penalit\u00e0 sono stati attribuiti per disobbedienza del cavallo (20 punti), caduta dell'atleta (65 punti), e caduta del cavallo (eliminazione). I punti di penalit\u00e0 di questo secondo turno sono stati sommati a quelli del Dressage.\nSalto.\nIl terzo turno \u00e8 stato il salto: ogni atleta ha preso 4 punti di penalit\u00e0 per ogni ostacolo fatto cadere, 4 punti per la prima disobbedienza del cavallo, 8 per la prima caduta del cavaliere e inoltre un punto per ogni secondo in pi\u00f9 rispetto al tempo ottimo di esecuzione.\nSalto di finale.\nL'ultimo turno \u00e8 stato ancora un turno di salto; si sono qualificati 25 atleti, con un massimo di tre per nazione. 4 atleti non si sono qualificati per la presenza di gi\u00e0 altri tre compagni di squadra nei primi 25. Il calcolo delle penalit\u00e0 \u00e8 uguale al precedente turno di salto."}
{"id": "1797198", "revid": "1522738", "url": "https://it.wikipedia.org/wiki?curid=1797198", "title": "\u00c8 arrivato Baby Poof", "text": ""}
{"id": "1797202", "revid": "767487", "url": "https://it.wikipedia.org/wiki?curid=1797202", "title": "Equitazione ai Giochi della XXVIII Olimpiade - Concorso completo a squadre", "text": "Il concorso di Completo a squadre ha utilizzato i punteggi del terzo turno del concorso individuale: per calcolare il punteggio della squadra \u00e8 stata fatta la media tra i punteggi dei 3 migliori atleti per nazione. Hanno partecipato un totale di 14 squadre, formate da un minimo di 3 a un massimo di 5 cavallerizzi ognuna.\nChi non ha completato tutte le prove, ha ricevuto un punteggio di 1000."}
{"id": "1797206", "revid": "149485", "url": "https://it.wikipedia.org/wiki?curid=1797206", "title": "Stadio di Taegu", "text": "Lo stadio di Taegu, ex della Coppa del Mondo, spesso in inglese \"Daegu World Cup Stadium\", detto anche \"Blue Arc\", (in coreano (hang\u016dl) \ub300\uad6c \uc2a4\ud0c0\ub514\uc6c0, Daegu Stadium, ex \ub300\uad6c\uc6d4\ub4dc\ucef5\uacbd\uae30\uc7a5, ossia \"Daegu Woldeukeop Gyeoggijang\") \u00e8 uno stadio ad uso polivalente che si trova nella citt\u00e0 di Taegu, in Corea del Sud.\nVenne inaugurato nel 2001 e per costruirlo vennero spesi 265 milioni di dollari.\nHa ospitato quattro gare della Coppa del Mondo, ossia:\nOltre al calcio l'impianto \u00e8 stato utilizzato per ospitare le Universiadi del 2003 e nel 2011 \u00e8 stato utilizzato per i Campionati del mondo di atletica leggera 2011."}
{"id": "1797207", "revid": "767487", "url": "https://it.wikipedia.org/wiki?curid=1797207", "title": "J\u00f8rn Riel", "text": ""}
{"id": "1797208", "revid": "767487", "url": "https://it.wikipedia.org/wiki?curid=1797208", "title": "Langa Langa Stars", "text": "I Langa Langa Star erano un gruppo musicale soukous della Repubblica Democratica del Congo che ebbe un grande successo nella prima met\u00e0 degli anni ottanta. Il gruppo era caratterizzato soprattutto dalla presenza di sette cantanti solisti, tutti celebri, che venivano chiamati 7 Patrons of Langa Langa Stars (\"i 7 padroni dei Langa Langa Stars\"). \nStoria del gruppo.\nI Langa Langa Stars nacquero nel 1981, per scissione da Viva La Musica, una formazione guidata da Papa Wemba e a sua volta derivata da quella storica degli Za\u00efko Langa Langa. La formazione iniziale dei Langa Langa Star comprendeva, tra gli altri, gli ex-Viva La Musica Evoloko Jocker, Esperant Djengaka, Djuna Djanana, Djo Mali e Dindo Yogo, a cui si aggiunsero Bozi Boziana (proveniente dagli Za\u00efko Langa Langa) e in seguito Roxy Tshimpaka. Nei primi anni ottanta i Langa Langa Stars dominarono la scena del soukous, introducendo tra l'altro diversi balli di successo, tra cui il \"sansaku\". Si sciolsero nel 1984."}
{"id": "1797210", "revid": "767487", "url": "https://it.wikipedia.org/wiki?curid=1797210", "title": "Coppa del Mondo di sci carving", "text": "La Coppa del Mondo di sci carving (indicata anche con l'espressione inglese Carving cup) \u00e8 nata ufficialmente, con il patrocinio della Federazione Italiana Sport Invernali nel 1997, quando i tecnici della rivista \"Sciare\", dopo aver effettuato test materiali con i nuovi sci carving, hanno organizzato un tour itinerante dedicato al pubblico, con una competizione esclusivamente dimostrativa. La formula di gara \u00e8 stata suggerita dall'americano Jeff Bruce, collaboratore tecnico del calzaturificio Dalbello, presso il distributore locale.\nL'idea iniziale si ispira allo sci nautico, dove pi\u00f9 si va avanti e pi\u00f9 aumenta il raggio di curva, rappresentato da boe messe in acqua. Da qui l'idea di un percorso molto corto, con soli otto curve, ognuna delle quali ha 5 boe di colori diversi, disposte pi\u00f9 o meno in linea. La boa pi\u00f9 esterna regala 5 punti, poi 4, 3, 2 fino ad arrivare a quella pi\u00f9 interna che regala solo 1 punto. Il primo a partire \u00e8 una \"lepre\", quindi un atleta forte ma fuori gara che realizza un tempo, passando per le boe secondo una sua linea ideale. Se ad esempio il tempo realizzato \u00e8 di 20 secondi, i concorrenti dovranno affrontare il percorso non oltre i 20 secondi cercando di totalizzare pi\u00f9 punti possibile nelle boe. Ovviamente conviene passare per la boa pi\u00f9 esterna che d\u00e0 5 punti, ma il rischio \u00e8 quello di uscire dai 20 secondi e quindi di essere eliminato. Dopo una prima manche, passano il turno i primi 20 atleti. Poi una seconda manche fa un ulteriore taglio a 10 atleti che poi si sfidano nella finale (quindi terza prova). L'atleta non usa i bastoncini perch\u00e9 la boa \u00e8 rappresentata da un \"fungo\" alto circa 30\u00a0cm. quindi lo sciatore ha la possibilit\u00e0 di effettuare inclinazioni esasperate, appoggiando la mano sulla neve ben al di l\u00e0 del funghetto, a patto, ovviamente, che gli sci passino all'esterno del fungo (o della boa).\nPer due anni si \u00e8 proceduto con questa formula in campionati a pi\u00f9 tappe in Italia, Austria, Germania, Svizzera e una finale a Vail (Canada) nella stagione 1988-89. Gli atleti sono per lo pi\u00f9 maestri o ex atleti, collaboratori oggi di aziende dello sci. Per favorire la partecipazione viene istituito un montepremi in denaro di 5.000 dollari per ogni gara.\nGli organizzatori per\u00f2 individuano una lacuna nel regolamento base della gara. Poich\u00e9 il tracciato \u00e8 molto breve, l'atleta in partenza \u00e8 in grado di capire se il concorrente che lo ha preceduto \u00e8 riuscito a stare nei 20 secondi, o comunque nel tempo limite, e pu\u00f2 quindi costruirsi una tattica adeguata. Se si accorge addirittura che \u00e8 uscito dal tempo limite, affronta il percorso passando per le boe meno esterne con la certezza di stare nel tempo e passare alla manche successiva, per poi giocarsi il tutto per tutto nella manche finale. Quindi accade che il concetto carving viene a mancare, poich\u00e9 se si passa per le boe interne l'inclinazione e quindi l'azione spettacolare del gesto carving non si realizza.\nGli organizzatori, che nel frattempo danno vita a un comitato internazionale con rappresentanti federali di Italia, Austria, Francia, Germania e Svizzera, decidono di cambiare radicalmente il regolamento. Nell'estate del 1999 sul ghiacciaio di les Deux Alpes si effettua una prova. \nScompare il tempo limite e il risultato di gara \u00e8 dato dal tempo ottenuto diviso per il totale dei punti conquistati nelle boe. Ad esempio: 23\"45 (tempo): (diviso) 72 punti boa = 0,3256. per ottenere un numero senza lo zero si moltiplica il risultato per 100, ottenendo cos\u00ec: 32,56.\nIn questo modo il concetto rimane invariato, ovvero l'atleta deve sempre ottenere pi\u00f9 punti possibile nelle boe nel minor tempo possibile, ma \u00e8 costretto a costruirsi una propria tattica di gara senza basarsi su risultati convenienti dei concorrenti.\nSi disputano due manche di qualificazione. Passano alla semifinale i primi 30 uomini e le prime 10 donne. Le donne sono meno perch\u00e9 vi \u00e8 meno partecipazione. Dalla semifinale si qualificano per la prova finale i primi 10 uomini e le prime 5 donne della semifinale.\nIl regolamento viene proposto a Gianfranco Kasper nel luglio del 1999, neo presidente Federazione Internazionale Sci. Kasper accetta di annoverare la specialit\u00e0 Carving nella disciplina dello sci alpino. Nasce nell'inverno 1999 la Carving Cup Fis Internazionale, una sorta di circuito mondiale, sperimentale. Il campionato ottiene un ottimo successo e al meeting Fis dell'autunno 2000 disputato a Milano, la commissione dello sci alpino, presieduta da Toni Sailer, dice S\u00ec, ovvero d\u00e0 il via ufficiale alla Fis Carving Cup.\nIl montepremi in denaro sale a 9.500 Euro e gli atleti danno vita ad una classifica a Squadre, sponsorizzate anche da aziende extra settore. L'idea dei Team nasce per poter \"vivere\" senza pesare sulle casse federali, gi\u00e0 in crisi a gestire le competizioni gi\u00e0 catalogate. Nei primi anni, la sfida vede quasi sempre protagonisti l'austriaco Ignaz Ganahl e l'azzurro Stefano Mantegazza, mentre tra le donne, le Azzurre Elisabetta Timoteo, Sovrana Welf e Laura Gianera se la giocano con l'elvetica Annick Bonzon Anner e la slovacca Iveta Kohutova.\nNel regolamento si introduce una clausola per cui gli atleti non possono usare le classiche tute da gara, pi\u00f9 che altro per costruire un'identit\u00e0 propria, staccandosi leggermente dalle competizioni tradizionali. Piace molto l'idea di affiancare all'aspetto agonistico quello pi\u00f9 ludico di un villaggio promozionale dedicato al pubblico. Sono davvero tanti e prestigiosi gli sponsor che aderiscono all'iniziativa. Il primo anno delle sei gare italiane (saranno 12 in totale), Omnitel firma. lo Skitour. Poi sar\u00e0 Toyota a prenderne il posto che non moller\u00e0 pi\u00f9 confermando la sponsorizzazione ancora per il 2008/2009. La popolarit\u00e0 del carving approda anche in Polonia, Slovenia, Repubblica Ceca che creano vere e proprie squadre nazionali.\nL'Italia \u00e8 sempre tra i paesi pi\u00f9 forti, grazie anche all'arrivo di Alessandra Merlin che abbandona le discese di Coppa del Mondo in lite con i tecnici e di Gianluca Grigoletto, appena uscito dalla squadra A di slalom, vincitore di due titoli Italiani Assoluti, fermato nella sua ascesa mondiale solo da una serie di infortuni. Ma tanti altri campioni di Coppa vivono le gare: Hubert Strolzl (SUT); Danhiel Mahrer (SUI), Matteo Belfrond, Josef Polig, Kristian Ghedina, Sergio Bergamelli, Giancarlo Bergamelli e Thomas Bergamelli e tanti altri.\nNel 2003 il comitato Carving Cup decide di modificare il percorso: le 5 boe di ogni curva diventano 3: rossa quella esterna che d\u00e0 5 punti, gialla quella mediana (4 punti) e blu quella interna (3 punti). Le curve da 8 arrivano fino a 20 e lo spettacolo diventa assoluto. La Televisione, con inizialmente la Rai e poi Sky Sport trasmettono le gare con ampi spazi. Il tutto \u00e8 seguita anche da Radio (Radio R101), quotidiani (Gazzetta dello Sport e Corsport), con moltissimi spazi conquistati su quotidiani locali e siti internet. Ora la Fis Carving Cup vive con il pieno sostegno della Federazione Internazionale. Le federazioni nazionali dello sci di Italia, Svizzera, Polonia, Slovenia e Rep. Ceca sostengono moltissimo la specialit\u00e0."}
{"id": "1797211", "revid": "57342", "url": "https://it.wikipedia.org/wiki?curid=1797211", "title": "Camillo Corradini", "text": "Biografia.\nNacque il 23 aprile 1867 ad Avezzano, in Abruzzo da una famiglia umile, il padre Gaetano fu un calzolaio e la madre Anna Donsante una casalinga.\nSi diplom\u00f2 al liceo ginnasio Tulliano di Arpino nel Lazio completando gli studi con la laurea in Giurisprudenza conseguita a Roma.\nCamillo Corradini fu un funzionario amministrativo presso il Ministero della Guerra e il Ministero della Pubblica Istruzione, ove divenne ispettore generale prima (1905), e direttore generale della Scuola Primaria dopo (1908-1915). Eletto a larga maggioranza alla Camera dei deputati nel 1908, non ricopr\u00ec mai la carica per l'incompatibilit\u00e0 con la funzione di direttore generale nel Ministero della Pubblica Istruzione. Fu uno dei principali artefici della Legge Orlando (1904) per la lotta all'analfabetismo. Nel 1915 fu nominato Consigliere di Stato. Diventato nel 1916 Capo di Gabinetto nel Ministero degli Affari Interni, allora retto da Vittorio Emanuele Orlando, fu in seguito allontanato dall'incarico (settembre 1917) per la sua opera di mediazione e pacificazione tra le fazioni degli interventisti e dei neutrali, che allora si fronteggiavano sin dallo scoppio della prima guerra mondiale, poich\u00e9 la sua attivit\u00e0 fu oggetto di controversi apprezzamenti da parte dell'opinione pubblica.\nImpegnatosi nella ricostruzione della sua citt\u00e0 d'origine Avezzano e dei comuni sconvolti dal terremoto della Marsica del 1915, e diventato in seguito sottosegretario agli Affari Interni con Giovanni Giolitti ministro (1920), fu oggetto di persecuzioni fasciste, per via delle sue simpatie socialiste, fu allontanato da tutte le sue cariche, compresa quella di Consigliere di Stato (1928). A tal proposito, ebbe a scrivere al suo mentore, Giovanni Giolitti:\nMor\u00ec nella capitale il 30 dicembre 1928, in miseria, pur avendo avuto una vita pubblica ricca di onori.\n\"Ai suoi funerali\" - come ebbe a rilevare la polizia - \"parteciparono circa settanta persone, fra le quali vennero notati Meuccio Ruini, Ivanoe Bonomi, Aristide Carapelle, Alfredo Lusignoli e il deputato Amedeo Sandrini\".\nIl comune di Avezzano ha dedicato a Camillo Corradini una strada centrale, un edificio scolastico e il busto bronzeo, realizzato da Luigi Di Fabrizio, che \u00e8 stato collocato su un piedistallo nel centro della citt\u00e0."}
{"id": "1797213", "revid": "765341", "url": "https://it.wikipedia.org/wiki?curid=1797213", "title": "Rose ryal", "text": "il rose ryal \u00e8 stata una moneta inglese d'oro emessa durante il regno di Giacomo I assieme allo spur ryal dal 1605. \nStoria.\nIl valore della moneta era di 30 scellini e quindi il doppio del \"ryal\" coniato dai suoi predecessori.\nLa prima emissione del \"ryal\" ha gli stessi tipi della sovrana di Elisabetta I.\nIl \"rose ryal\" ha questo nome per la grande doppia rosa che \u00e8 rappresentata al rovescio\nLa moneta fu introdotta nella seconda monetazione di Giacomo I (1604-1619).\nAl dritto \u00e8 raffigurato il re coronato, con la barba, in un trono ornato da colonne. Nella mano destra tiene lo scettro e con la sinistra il globo con la croce sopra. Ai suoi piedi \u00e8 disegnata una saracinesca. Intorno la legenda .\nAl rovescio \u00e8 rappresentata la doppia rosa con sopra le armi reale ed intorno la legenda .\nDurante la terza monetazione di Giacomo (1619-1625) fu coniato un \"rose ryal\" di nuovo stile.\nAl dritto il re \u00e8 raffigurato con le insegne dell'Ordine della Giarrettiera, sempre con scettro e globo ma su un trono completamente nuovo. Ai piedi c'\u00e8 ancora la saracinesca e il testo circolare della legenda \u00e8 quello precedente \nIl rovescio \u00e8 completamente diverso: una sottile croce fiorita si trova sopra un grande scudo con le armi d'Inghilterra/Francia, di Scozia e Irlanda circondata da due contorni puntinati. Tra i contorni, in ogni quarto della croce sono raffigurati il giglio di Francia il leopardo inglese ed il cardo di Scozia. La legenda intorno \u00e8 uguale: .\nSopra lo scudo, in alto, \u00e8 indicato il valore di trenta scellini con il numero in cifre romane \"XXX\"\nQuesta seconda emissione, di minor peso, era resa necessaria per le variazioni del valore dell'oro che erano avvenute in Europa. Accanto al nuovo \"rose ryal\" furono coniate nuove monete per lo \"spur ryal\", l\"'angel\", il \"laurel\".\nDopo Giacomo I questa moneta non fu pi\u00f9 coniata."}
{"id": "1797219", "revid": "2158489", "url": "https://it.wikipedia.org/wiki?curid=1797219", "title": "European Champions Tournament 1999-2000", "text": "Il quattordicesimo European Champions Tournament fu giocato dal 26 aprile al 1\u00ba maggio 2000 a Segovia, in Spagna. Vi parteciparono sei formazioni rappresentanti Russia, Repubblica Ceca, Spagna, Italia, Portogallo e Croazia.\nLa manifestazione continentale vide la vittoria dei padroni di casa del Segovia che in una finale gremita di pubblico al \"Pabellon Pedro Delgado\" sconfisse 4-1 gli italiani della BNL Calcetto giunti alla terza finale della massima competizione europea. Per il Caja Segovia fu un tassello del suo miglior ciclo di vittorie, che gli consent\u00ec poi di vincere, come prima squadra spagnola della storia, la Coppa Intercontinentale."}
{"id": "1797235", "revid": "30610", "url": "https://it.wikipedia.org/wiki?curid=1797235", "title": "Serpentes", "text": "Serpentes (oppure ofides) indica comunemente i rettili squamati appartenenti al sottordine Serpentes (o Ophidia; ). La filogenesi dei serpenti \u00e8 collegata strettamente a quella delle lucertole, nome comune dei rettili appartenenti al sottordine Sauria, con cui costituiscono l'ordine Squamata. Nelle zone temperate quando arriva l'inverno i serpenti, inadatti a vivere in un clima freddo, si abbandonano a una sorta di coma letargico fino alla fine della stagione fredda.\nSecondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", i serpenti sono tra gli animali che ogni anno provocano maggiori morti umane. Precisamente i serpenti si trovano al terzo posto, dopo le zanzare e gli stessi esseri umani, e a seguire i cani al quarto posto.\nOrigini ed evoluzione.\nI ritrovamenti fossili dei serpenti sono relativamente scarsi, a causa dei loro scheletri fragili che difficilmente si fossilizzano. I pi\u00f9 antichi resti fossili attribuibili a serpenti datano a circa 167 milioni di anni fa (\"Eophis underwoodi\") e sono stati ritrovati in Inghilterra. Si suppone che questi antichi serpenti siano derivati da animali del gruppo delle lucertole, probabilmente da forme scavatrici e acquatiche. Si conosce una forma del Cretaceo superiore, \"Najash rionegrina\", che era dotata di due zampe posteriori e di osso sacro; presumibilmente era un animale compiutamente terrestre e scavava tane nel terreno. Una forma attuale, forse analoga a questi antenati scavatori, \u00e8 il lantanoto del Borneo (\"Lanthanotus borneensis\"), una \"lucertola\" varanoide dalle abitudini semiacquatiche e priva di orecchie esterne.\nProbabilmente i serpenti scavatori svilupparono corpi allungati e persero le zampe per adattarsi a un habitat sotterraneo. Inoltre per questo motivo svilupparono anche palpebre fuse e trasparenti, cos\u00ec come l'assenza del sistema uditivo, per evitare di rovinare la cornea e di far entrare terra nelle orecchie.\nAltri serpenti fossili risalenti al Cretaceo (\"Haasiophis\", \"Pachyrhachis\", \"Eupodophis\"), rinvenuti in strati leggermente pi\u00f9 antichi di quelli di \"Najash\", erano dotati di zampe posteriori, ma erano chiaramente forme marine e le zampe non erano del tutto articolate con la pelvi. In ogni caso nel Cretaceo superiore erano gi\u00e0 presenti serpenti simili a quelli attuali (\"Dinilysia\") accanto a forme gigantesche dall'incerta collocazione (Madtsoiidae).\nAttualmente vi sono numerosi gruppi di serpenti primitivi, come i pitoni e i boa, che possiedono ancora zampe vestigiali, usate esclusivamente nell'accoppiamento per trattenere la femmina. Altri serpenti dotati di questi \"speroni\" sono i Typhlopidae e i Leptotyphlopidae, noti comunemente come serpenti verme.\nUn'altra ipotesi sull'origine dei serpenti suggerisce che questi fossero stretti parenti dei mosasauri, grandi lucertole marine del Cretaceo anch'esse derivati dai varanoidi. Nel caso di questi animali, le palpebre trasparenti e fuse si sarebbero sviluppate per fronteggiare condizioni marine potenzialmente dannose, mentre il sistema uditivo sarebbe scomparso a causa di un mancato utilizzo; secondo questa ipotesi i serpenti in origine erano animali marini che successivamente colonizzarono le terre emerse. I fossili di \"Pachyrhachis\" e delle forme simili testimonierebbero la correttezza di questa ipotesi.\nLa grande diversificazione dei serpenti moderni cominci\u00f2 nel Paleocene, dopo la scomparsa dei dinosauri e insieme alla radiazione adattativa dei mammiferi. Di questo periodo sono note forme acquatiche (\"Palaeophis\", \"Pterosphenus\") e gigantesche (\"Titanoboa\", \"Gigantophis\") sviluppatesi grazie a un clima particolarmente caldo e umido. Uno dei gruppi pi\u00f9 comuni al giorno d'oggi, i colubridi, divenne particolarmente diversificato grazie alla dieta a base di roditori che a loro volta erano un gruppo di mammiferi dallo straordinario successo.\nAlimentazione.\nI serpenti sono animali carnivori, si nutrono quindi di piccoli animali, compresi altri rettili e serpenti, uccelli, uova o insetti. Alcune specie sono dotate di un morso velenoso con il quale uccidono oppure paralizzano la preda prima di nutrirsene; altre invece uccidono le prede per costrizione. I serpenti ingoiano la preda senza masticarla poich\u00e9 dispongono di un'articolazione estremamente flessibile.\nLa parte posteriore del palato non \u00e8 fissata al cranio, bens\u00ec \u00e8 tenuta da legamenti e pu\u00f2 essere spostata all'indietro, l'osso quadrato si presenta sviluppato in lunghezza e pu\u00f2 essere portato in posizione verticale aumentando cos\u00ec le dimensioni della cavit\u00e0 boccale, inoltre presentano un dilatamento laterale delle ossa mascellari. Questa articolazione viene definita come articolazione rettiliana e permette ai serpenti di aprire la bocca e ingoiare interamente la preda, anche se questa \u00e8 di grandi dimensioni. All'interno dello stomaco hanno degli acidi che servono a sciogliere la preda.\nPelle.\nLa pelle \u00e8 coperta di squame. La maggior parte dei serpenti utilizza le squame della pancia per muoversi. Le loro palpebre sono squame trasparenti che rimangono perennemente chiuse. I serpenti mutano periodicamente la loro pelle. Diversamente da altri rettili, questa mutazione \u00e8 fatta in un solo passo, come uscire da un calzino. Lo scopo della muta \u00e8 la crescita delle dimensioni del serpente, quindi la muta \u00e8 indispensabile per migliorare il movimento.\nTassonomia.\nIl sottordine Serpentes, denominato anche Ophidia, comprende tradizionalmente due infraordini, Alethinophidia e Scolecophidia, che raggruppano le seguenti famiglie e sottofamiglie:\nAlcuni Autori hanno recentemente proposto, sulla base di risultanze di analisi molecolari, di elevare Leptotyphlopidae e Anomalolepidae al rango di superfamiglie a s\u00e9 stanti (rispettivamente Leptotyphlopoidea e Anomalepidoidea), ma tale impostazione non \u00e8 universalmente accettata.\nI serpenti e l'uomo.\nI serpenti non si nutrono quasi mai dell'uomo, ma si sono comunque registrati rari casi di bambini e adulti mangiati dai grandi costrittori. Anche le specie pi\u00f9 aggressive preferiscono di norma evitare il contatto.\nPer l'uomo quindi il pericolo maggiore che deriva dai serpenti non \u00e8 quello di essere mangiati, ma di essere morsi, perch\u00e9 alcune specie sono velenose: la diversa composizione del veleno pu\u00f2 comportare vari sintomi per ogni morso. Il 15% circa dei serpenti possiede un veleno pericoloso per l'uomo.\nNon si conosce con precisione il numero di morsi e di morti che i serpenti causano agli esseri umani, perch\u00e9 molte persone, soprattutto in Africa e in Asia meridionale, non si rivolgono alle strutture ospedaliere, tuttavia si stima che ogni anno ci siano da a avvelenamenti da ofidi che causano tra i e i morti.\nLa terapia si basa principalmente sul rallentamento dell'assorbimento del veleno e sulla somministrazione di un siero antiofidico, che dev'essere fatta in ambiente ospedaliero per non rischiare gli effetti di un possibile shock anafilattico.\nIl dualismo di fascino e timore che questi animali suscitano in noi ha contribuito al diffondersi dei serpenti come animali da compagnia. Per la stabulazione di gran parte di queste specie occorre un terrario con le pareti di vetro o legno, sebbene poche necessitino di un acquario o di un'acqua-terrario. Tra i pi\u00f9 diffusi figurano i colubridi, i pitoni ed i boidi.\nMolti serpenti, non soltanto le specie velenose, vengono utilizzati anche nella ricerca medica."}
{"id": "1797241", "revid": "4252", "url": "https://it.wikipedia.org/wiki?curid=1797241", "title": "Siagrio di Nizza", "text": "Costru\u00ec un monastero presso il sepolcro di san Ponzio. , una chiesa nei pressi del paese di Buggio in Provincia di Imperia, dove la tradizione vuole si sia recato il santo vescovo per celebrare alcune cresime."}
{"id": "1797242", "revid": "1924342", "url": "https://it.wikipedia.org/wiki?curid=1797242", "title": "Starz in Their Eyes", "text": "Starz in Their Eyes \u00e8 una canzone di Just Jack pubblicata nell'autunno del 2006. \u00c8 il primo singolo ad essere estratto dall'album Overtones. Il 21 gennaio 2007 ha raggiunto la posizione numero due della classifica inglese. Il video, diretto da Chris Bevilacqua, \u00e8 stato distribuito il 13 novembre 2006. La canzone \u00e8 stata usata anche durante il \"Dolce &amp; Gabbana Summer 2008 fashion show\" e come sigla del programma di approfondimento de La7 \"In onda\" (2010)."}
{"id": "1797249", "revid": "110157", "url": "https://it.wikipedia.org/wiki?curid=1797249", "title": "Overtones (album)", "text": "Overtones \u00e8 il secondo album di Just Jack uscito nel 2007."}
{"id": "1797251", "revid": "121542180", "url": "https://it.wikipedia.org/wiki?curid=1797251", "title": "Saitama Stadium 2002", "text": "Il Saitama Stadium 2002 (\u57fc\u7389\u30b9\u30bf\u30b8\u30a2\u30e02002) \u00e8 uno stadio di calcio giapponese che si trova nella citt\u00e0 di Saitama, a nord della conurbazione di T\u014dky\u014d.\nStoria.\nVenne inaugurato nell'ottobre 2001 e il 7 novembre dello stesso anno si disput\u00f2 una partita amichevole tra le nazionali di e , terminata 1-1.\nDurante il ha ospitato le seguenti sfide, come stadio di rappresentanza della citt\u00e0 di Tokyo (pur non facendone parte):\nInsieme all'Urawa Komaba Stadium ospita le gare casalinghe dell'Urawa Red Diamonds.\nLo stadio \u00e8 inoltre presente nei videogiochi This Is Football 2003 e vari capitoli di Pro Evolution Soccer e ."}
{"id": "1797253", "revid": "1788047", "url": "https://it.wikipedia.org/wiki?curid=1797253", "title": "European Champions Tournament 2000-2001", "text": "Il quindicesimo e ultimo European Champions Tournament fu giocato dal 24 aprile al 29 aprile 2001 a Castell\u00f3n de la Plana, in Spagna, vi parteciparono sei formazioni rappresentanti Russia, Repubblica Ceca, Spagna, Italia, Portogallo e Belgio.\nLa manifestazione continentale vide la di nuovo la vittoria dei padroni di casa del Playas de Castell\u00f3n F\u00fatbol Sala che in una finale gremita di pubblico al \"Pabellon Ciutat de Castell\u00f3\" sconfisse 4-2 i russi della MFK Dina Moskva. La Coppa dei Campioni cess\u00f2 di esistere per volont\u00e0 della UEFA patrocinatrice della manifestazione, che dalla successiva stagione organizz\u00f2 la Coppa UEFA considerata a tutti gli effetti la naturale prosecutrice della Coppa dei Campioni, anche perch\u00e9 fu lo stesso Playas de Castell\u00f3n F\u00fatbol Sala a \"riconfermarsi\" vincendo la prima edizione del nuovo trofeo."}
{"id": "1797254", "revid": "767487", "url": "https://it.wikipedia.org/wiki?curid=1797254", "title": "The Outer Marker", "text": "The Outer Marker \u00e8 l'album di debutto di Just Jack uscito nel 2002."}
{"id": "1797256", "revid": "6923", "url": "https://it.wikipedia.org/wiki?curid=1797256", "title": "Norberto Galli", "text": "Sacerdote e pedagogista della famiglia, di ispirazione cattolica, fedele ai filoni classici della pedagogia italiana legati alla tradizione tomistica e rosminiana. , \u00e8 stato professore ordinario di Pedagogia generale all'Universit\u00e0 Cattolica del Sacro Cuore di Milano. Il suo lavoro di ricerca verte in particolare sul tema della famiglia, ma i suoi contributi toccano anche ambiti quali: l'educazione morale, la coeducazione, l'educazione sessuale, la formazione continua, l'educazione permanente, l'insegnamento della religione nella scuola di Stato. \u00c8 stato direttore fino alla morte - negli ultimi tempi \"emerito\" - del bimestrale a carattere pedagogico \"Pedagogia e Vita\".\nNel campo dell'educazione sessuale \u00e8 noto per aver combattuto l'approccio \"permissivista\" - espressione da lui coniata - alla sessualit\u00e0 proprio di Wilhelm Reich e Herbert Marcuse. In tali autori Galli vede il rifiuto di qualsiasi sapere normativo predefinito, totale nichilismo, assenza di valore e guida dell'esistenza, edonismo, individualismo e relativismo morale. Le sue tesi sulla sessualit\u00e0 e sulla famiglia, formulate tra gli anni sessanta e i primi anni ottanta, hanno contribuito alla fama di Galli come precursore del pensiero \"teocon\".\nUn volume ha inteso riproporre la sua lezione pedagogica nel 2006."}
{"id": "1797262", "revid": "2215945", "url": "https://it.wikipedia.org/wiki?curid=1797262", "title": "USL League Two", "text": "La USL League Two (USL2), precedentemente nota come Premier Development League (PDL), \u00e8 una lega calcistica maschile che opera negli Stati Uniti e nel Canada, e in passato anche nelle Bermuda. Fondata nel 1995, viene organizzata dalla USL. Nel 2021 la lega ha avuto 75 squadre partecipanti.\nLa USL League Two pu\u00f2 essere considerata come uno dei pi\u00f9 importanti campionati dilettantistici degli USA. Infatti \u00e8 uno dei due tornei di livello nazionale affiliati alla USASA, l'organo della federazione preposto al calcio dilettantistico.\nFormula del torneo.\nNonostante vari cambi di formula, la USL PDL ha sempre seguito lo schema classico del calcio nordamericano: una prima fase di stagione regolare con le varie squadre divise in division e conference in base al criterio geografico, e una seconda fase di play-off per l'assegnazione del titolo. Per la stagione 2016 le 67 partecipanti sono state divise in 10 division, raggruppate in quattro conference.\nIn base al regolamento della lega, ciascuna squadra pu\u00f2 avere in rosa un massimo di 26 giocatori, di cui massimo 8 che abbiano pi\u00f9 di 23 anni e almeno 3 che ne abbiano meno di 18. Vista questa vocazione allo sviluppo di giovani giocatori, spesso la USL PDL \u00e8 il trampolino di lancio per quei giocatori che vogliono sbarcare nel professionismo.\nStoria.\nIl campionato nacque nel 1995, quando la lega USISL decise di creare due distinti campionati: il primo a carattere semiprofessionistico denominato Professional League, il secondo dilettantistico chiamato Premier League. Nel 1997 il torneo cambi\u00f2 nome in Premier Development Soccer League, per poi semplificarlo nel 1999 in Premier Development League (PDL). Dal 2019 assume la denominazione di USL League Two.\nSquadre partecipanti nel 2022.\nCentral Conference.\nGreat Lakes Division\nHeartland Division\nValley Division\nDeep North Division\nEastern Conference.\nNortheast Division\nMid Atlantic Division\nMetropolitan Division\nChesapeake Division\nSouthern Conference.\nMid South Division\nSoutheast Division\nSouth Atlantic Division\nDeep South Division\nLone Star Division\nWestern Conference.\nNorthwest Division\nMountain Division\nSouthwest Division\nPartecipanti dal 1995.\nN.B. : tra parentesi l'anno o gli anni di appartenenza alla lega."}
{"id": "1797265", "revid": "1543377", "url": "https://it.wikipedia.org/wiki?curid=1797265", "title": "Toilette spaziale", "text": "Una toilette spaziale, o toilette a gravit\u00e0 zero, \u00e8 una stanza da bagno che pu\u00f2 essere usata in ambienti a bassa gravit\u00e0 che richiedono la raccolta di feci e urina tramite flussi d'aria. La stessa aria viene sottoposta ad un processo di igienizzazione per rimuovere odori e batteri, per essere infine reimmessa in cabina.\nNei sistemi pi\u00f9 vecchi i liquidi venivano espulsi nello spazio e i solidi venivano compressi e immagazzinati fino all'atterraggio. I sistemi pi\u00f9 moderni espongono i residui solidi al vuoto spaziale per uccidere i batteri patogeni e annullare i cattivi odori.\nModelli esistenti.\nSpace Shuttle Waste Collection System.\nLa toilette utilizzata nello Space Shuttle viene chiamata Waste Collection System (WCS), letteralmente: sistema di raccolta rifiuti.\nOltre ai flussi d'aria, utilizza ventole rotanti per distribuire i rifiuti solidi durante il volo. I rifiuti solidi vengono distribuiti in un contenitore cilindrico che viene successivamente esposto nel vuoto per essiccare i residui. I rifiuti liquidi vengono espulsi nello spazio.\nDurante la missione STS-46, una delle ventole and\u00f2 in avaria, e il membro dell'equipaggio Claude Nicollier fu costretto ad eseguire una manutenzione in volo (IFM, In-Flight Maintenance).\nStazione Spaziale Internazionale.\nLa toilette della Stazione Spaziale Internazionale (ISS) \u00e8 posta nel modulo Zvezda e utilizza un sistema di aspirazione simile a quello dello Space Shuttle WCS."}
{"id": "1797270", "revid": "729019", "url": "https://it.wikipedia.org/wiki?curid=1797270", "title": "Ferrovie Autolinee Regionali Ticinesi", "text": "Le Ferrovie Autolinee Regionali Ticinesi (acronimo FART) sono una societ\u00e0 di trasporto locale e turistico ticinese, in Svizzera. Ha sede a Locarno.\nLa societ\u00e0 gestisce le funivie Verdasio - Rasa e Intragna - Pila - Costa nelle Centovalli, il traffico locale nella regione di Locarno e la Centovallina, che collega la ferrovia del Gottardo con la linea ferroviaria del Sempione a Domodossola (Italia). Questa ferrovia internazionale viene gestita per la parte italiana dalla \"Societ\u00e0 subalpina di imprese ferroviarie\" (SSIF).\nLa societ\u00e0 \u00e8 parte della Comunit\u00e0 tariffale Ticino e Moesano.\nStoria.\nLa societ\u00e0 fu fondata nel 1909 con lo scopo di costruire e gestire la parte svizzera della ferrovia Locarno-Domodossola. La societ\u00e0 si chiamava Ferrovie Regionali Ticinesi (FRT).\nIl 15 ottobre 1922 viene decisa la fusione delle societ\u00e0 FRT e Tramvie Elettriche Locarnesi (TLo). Quest'ultima era stata costituita nei primi anni del Novecento per la costruzione e l'esercizio di una linea tranviaria a Locarno.\nConcretamente, la TLo viene assorbita dalle FRT. Il personale impiegato dalla societ\u00e0 tranviaria viene anch'esso interamente assorbito dalle FRT. La fusione ha effetto il primo gennaio 1923. Anche la ferrovia della Vallemaggia pass\u00f2 in quell'anno in gestione alle FRT.\nCon la soppressione nel servizio tranviario nel 1960 e la moltiplicazione dei servizi automobilistici, il nome fu mutato il 30 maggio 1961 in Ferrovie Autolinee Regionali Ticinesi (FART).\nTrasporti della FART.\nFerrovia.\nLa FART gestisce dall'apertura nel 1923 la ferrovia Domodossola-Locarno nota come \"Centovallina\" fino al confine svizzero.\nDal 1923 alla chiusura nel 1965 gestiva anche la ferrovia Locarno-Ponte Brolla-Bignasco detta \"Valmaggina\", costruita nel 1905.\nAutolinee.\nLa FART gestisce 10 autolinee di cui 3 urbane e 7 extraurbane con 50 autobus:\nFunivie.\nLa FART gestisce due funivie:\nTranvia.\nDal 1923 alla chiusura nel 1960 le allora FRT hanno gestito la tranvia di Locarno, aperta nel 1908.\nNavigazione.\nNel 1924 le FRT assunsero provvisoriamente l'esercizio della navigazione sul bacino svizzero del Lago Maggiore, servendosi tuttavia di battelli della concessionaria del bacino italiano (si trattava peraltro, dal 1923, della SSIF). Solo nel 1943 le FRT, con le navi della SSIF bloccate in Italia a causa della guerra, iniziano a gestire la navigazione con un battello proprio, il \"Traviata\". A questo si aggiunge, nel 1945, la motonave \"Fortuna\", frutto della ristrutturazione del battello \"Freccia Bianca\" acquisito dalla Societ\u00e0 Navigazione del Lago di Lugano; alla fine di quell'anno pu\u00f2 inoltre riprendere l'uso dei battelli della SSIF. Nel 1950 alla flotta si aggiunge la motonave \"Delfino\", costruita ex novo dai cantieri Tosi di Legnano; dopo di questa verr\u00e0 varato unicamente il \"Gabbiano\", piccolo battello da trenta posti. Con il rilascio, nel 1956, della concessione per la navigazione sul bacino svizzero alla Gestione governativa navigazione laghi, le FRT si ritirano da questo campo di attivit\u00e0; flotta e personale passano quindi alla nuova concessionaria (con la particolarit\u00e0 che i marinai del bacino svizzero saranno inquadrati sino al 2017 con il contratto collettivo delle FART)."}
{"id": "1797275", "revid": "15431", "url": "https://it.wikipedia.org/wiki?curid=1797275", "title": "FART", "text": ""}
{"id": "1797277", "revid": "15431", "url": "https://it.wikipedia.org/wiki?curid=1797277", "title": "Ferrovie autolinee regionali ticinesi", "text": ""}
{"id": "1797281", "revid": "287204", "url": "https://it.wikipedia.org/wiki?curid=1797281", "title": "Un appartamento a buon mercato", "text": "Un appartamento a buon mercato \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nHastings si trova a casa di un amico, insieme ad altre persone, e il gruppo comincia a parlare di appartamenti e case. Alla discussione partecipa anche la giovane famiglia Robinson, e la donna racconta di come sono riusciti ad affittare un bellissimo appartamento a Knightsbridge di alto valore ad un prezzo bassissimo. \nIl giorno dopo Hastings racconta l'aneddoto a Poirot, che rimane subito fortemente colpito e comincia ad investigare. I due si recano cos\u00ec all'edificio dove si trova l'appartamento, e il portiere dice loro che i Robinson abitano l\u00ec da sei mesi, nonostante il marito abbia detto a Hastings che era da pochissimo che si erano trasferiti l\u00e0. Poirot affitta un appartamento del palazzo e riesce ad entrare in quello dei Robinson e modifica le serrature in modo da poterci entrare senza problemi tutte le volte che vuole. Il giorno dopo, l'investigatore belga racconta a Hastings quello che gli ha detto Japp a proposito di un furto avvenuto in America. Degli importanti piani navali americani sono stati rubati da un italiano di nome Luigi Valdarno che \u00e8 riuscito a passarli ad una spia, Elsa Hardt, prima di essere ucciso a New York. La descrizione della spia \u00e8 incredibilmente somigliante alla figura della signora Robinson. \nQuella notte, quando i Robinson sono fuori, Poirot e Hastings sorvegliano l'appartamento. Ben presto arriva un italiano che vuole uccidere la spia e il suo complice per vendicare la morte di Valdarno, e Poirot e Hastings riescono a disarmarlo e a condurlo in un'altra casa di Londra dove vivono le due spie adesso, dopo essere stati per un po' nel palazzo a Knightsbridge, sotto il falso nome di Robinson. La coppia diabolica aveva deciso poi di trasferirsi ed affittare la casa ad una coppia che si chiamava per davvero Robinson, sperando che i due fossero uccisi al posto loro. Poirot riesce a far confessare alla Hardt il luogo dove ha nascosto i piani americani, in modo da comunicarlo poi a Japp che arriva per arrestare le due spie."}
{"id": "1797284", "revid": "453768", "url": "https://it.wikipedia.org/wiki?curid=1797284", "title": "Ciliegia Ferrovia", "text": "La Ciliegia Ferrovia \u00e8 una cultivar di ciliegio, cio\u00e8 una variet\u00e0 di ciliegia, tipica della provincia di Bari, in particolare del sud-est barese.\nStoria.\nLe prime notizie della Ciliegia Ferrovia si hanno nel 1935. Il primo albero nacque vicino ad un casello ferroviario delle Ferrovie del Sud Est nelle campagne alla periferia della citt\u00e0 di Sammichele di Bari.\nGli abitanti di Sammichele la chiamarono fin da subito \"Ferrov\u00ec\", perch\u00e9 l'albero era nato a pochi metri dai binari, lungo il carraio che porta alla Masseria Sciuscio in agro di Sammichele di Bari. Per alcuni anni l'albero fu curato dal casellante ferroviario dell'epoca, Giorgio Rocco. Successivamente si \u00e8 diffusa su tutto il territorio del sud-est barese, fino ad arrivare a essere la principale cultivar della zona.\nCaratteristiche.\nLa buccia \u00e8 di colore rosso vermiglio, la polpa \u00e8 di colore rosa. Ha una forma a cuore e un peduncolo allungato. La consistenza della polpa \u00e8 forte e croccante ed ha un sapore dolce e succoso. Il periodo di maturazione va da maggio a giugno.\nIl suo sapore \u00e8 intenso tanto da renderla la preferita per la distribuzione alimentare. \u00c8 possibile mantenerla fresca per parecchi giorni (7 giorni circa).\nEventi.\nLa prima settimana di giugno, viene celebrata nel comune di Turi con l'omonima sagra."}
{"id": "1797291", "revid": "15431", "url": "https://it.wikipedia.org/wiki?curid=1797291", "title": "Chemin de fer Tavannes-Le Noirmont", "text": ""}
{"id": "1797292", "revid": "15431", "url": "https://it.wikipedia.org/wiki?curid=1797292", "title": "R\u00e9gional Saignel\u00e9gier-Glovelier", "text": ""}
{"id": "1797293", "revid": "15431", "url": "https://it.wikipedia.org/wiki?curid=1797293", "title": "Chemin de fer Saignel\u00e9gier-La Chaux-de-Fonds", "text": ""}
{"id": "1797295", "revid": "1305772", "url": "https://it.wikipedia.org/wiki?curid=1797295", "title": "Calciatore dell'anno (Repubblica Ceca)", "text": "Il Calciatore ceco dell'anno (Fotbalista roku) \u00e8 un premio calcistico assegnato dalla Federcalcio ceca al miglior giocatore ceco al termine di un sondaggio condotto tra i calciatori, allenatori, arbitri e giornalisti.\nIl premio \u00e8 nato nel 1993 dopo la dissoluzione della Cecoslovacchia e la nascita della Repubblica Ceca e la conseguente estinzione del premio per il calciatore cecoslovacco dell'anno.\nDal 1997 oltre al premio per il calciatore dell'anno i giornalisti assegnano anche il Pallone d'oro (in ceco \"Zlat\u00fd m\u00ed\u010d\")."}
{"id": "1797300", "revid": "174925", "url": "https://it.wikipedia.org/wiki?curid=1797300", "title": "American Airlines Flight 77", "text": ""}
{"id": "1797302", "revid": "371529", "url": "https://it.wikipedia.org/wiki?curid=1797302", "title": "Panzer Division Marduk", "text": "Panzer Division Marduk \u00e8 il sesto album in studio della band Black metal svedese dei Marduk. Uscito nel marzo del 1999 per la Osmose Productions \nIl disco.\n\"Panzer Division Marduk\" \u00e8 il secondo capitolo della trilogia \"sangue, guerra e morte\", incominciata con il disco precedente \"Nightwing\" (1998) e conclusa poi con \"La Grande Danse Macabre\" (2001). Il tema centrale \u00e8 la guerra, e pi\u00f9 precisamente la seconda guerra mondiale, argomento che appassiona da tempo il chitarrista della band Morgan Steinmeyer H\u00e5kansson.\nOrigine.\nI Marduk avevano pianificato l'album fin dal 1995. Doveva essere una sorta di risposta a \"Reign in Blood\" degli Slayer, considerato l'album pi\u00f9 brutale degli anni ottanta; nelle intenzioni dei membri del gruppo, l'album dei Marduk doveva diventare il disco \"pi\u00f9 brutale degli anni novanta\". Solamente la canzone del titolo esisteva gi\u00e0 essendo stata scritta nel 1994, ma era ancora senza testo. Nel 1995 fu elaborato il concept del nuovo album, e di conseguenza furono composte la maggior parte delle canzoni, mentre i testi furono scritti nei due anni seguenti.\nIl chitarrista Morgan Steinmeyer H\u00e5kansson ha dichiarato in un'intervista concessa a G\u00f6tz K\u00fchnemund di \"Rock Hard\", che la band aveva realizzato l'album principalmente per s\u00e9 stessa e suonava questo tipo di canzoni preferibilmente dal vivo: \nIl cantante Legion ha anche affermato che la band voleva che l'album \"creasse la colonna sonora di un campo di battaglia, catturando in qualche modo l'essenza musicale della guerra\" e che il carro armato fosse \"il pi\u00f9 terribile messaggero di morte, la pi\u00f9 temibile macchina da guerra, il massimo distruttore\".\nAl momento della pubblicazione, la guerra in Jugoslavia era in pieno svolgimento, e la tematica \"guerrafondaia\" del disco gener\u00f2 alcune critiche da parte della stampa ma H\u00e5kansson dichiar\u00f2 a proposito che il concept del disco era antecedente agli eventi bellici nella ex-Jugoslavia e che lui personalmente \"non aveva assolutamente alcuna opinione sull'attacco della NATO e di non volere fare commenti in proposito\". Come musicista, egli aggiunse, non aveva \"alcun interesse a commentare la situazione politica mondiale; che non ha assolutamente nulla a che fare con i Marduk\". Ci sono sempre guerre nel mondo, \u00e8 nella natura dell'uomo, e la band non voleva in nessun modo \"essere collegata alla guerra in Jugoslavia\".\nStile musicale e testi.\nIn \"Panzer Division Marduk\" il tema principale \u00e8 come sempre la lotta contro il cristianesimo - anche se questa volta il simbolismo \u00e8 ancora pi\u00f9 diretto e \"guerriero\" soprattutto in tracce come \"Christraping Black Metal\" che ha un testo blasfemo vero e proprio. Musicalmente l'album \u00e8 veloce e aggressivo e offre poca variet\u00e0 limitandosi a un susseguirsi di power chord, senza variazioni significative. Coerentemente con l'argomento portante del disco, nell'introduzione dei vari brani sono presenti campionamenti di rumori di guerra. Nel 2001 i Marduk, con il seguente album \"La Grande Danse Macabre\" si discosteranno significativamente dallo stile di \"Panzer Division Marduk\"; H\u00e5kansson aveva annunciato nel 1999 che il seguente album probabilmente non sarebbe stato un \"Panzer Division Marduk parte II\".\nCopertina.\nL'artwork \u00e8 tutta una citazione: copertina con carro armato (curiosamente non un Panzer tedesco, ma un Centurion britannico del dopoguerra) con il cannone che punta direttamente verso l'osservatore, e cartucciera, lanciarazzi Panzerfaust, illustrazioni di vecchi progetti di missili V2, citt\u00e0 in rovina, e addirittura una vecchia foto che mostra l'Armata Rossa che marcia trionfante per la Berlino sconfitta e rasa al suolo.\nIl disco \u00e8 stato ristampato nel 2008 dalla Blooddawn Productions insieme con la Regain Records. La nuova versione ha l'audio rimasterizzato, una nuova copertina (nella vecchia versione Osmose Productions \u00e8 presente un carro armato Centurion Mk5 inglese modificato che serviva nell'esercito svedese, lo Stridsvagn 104, mentre nella nuova un carro tedesco modello Tigre) e conta l'aggiunta di due tracce bonus e un video amatoriale della canzone \"Panzer Division Marduk\". Nelle successive ristampe \u00e8 stata ripristinata la copertina originale.\nAccoglienza.\nA causa della sua durata di circa 30 minuti e della sua alta velocit\u00e0 rispetto agli altri album, \"Panzer Division Marduk\" viene spesso definito il \"Reign in Blood\" del Black metal; per\u00f2 a differenza di \"Reign in Blood\" degli Slayer con le sue caratteristiche pause, cambi di tempo e assoli, le canzoni dell'album dei Marduk sono molto simili tra loro, e quindi l'album sembra molto monotono all'ascolto da parte dei non appassionati del genere.\nL'album \u00e8 stato accolto molto positivamente da un lato, e dall'altro molto criticato per la sua monotonia. Toby della rivista \"Metalglory\" ha descritto l'album come \"uno dei migliori e pi\u00f9 veloci lavori black metal di tutti i tempi\", per il quale i Marduk \"non otterranno un premio per l'innovazione\", ma \"uno per la qualit\u00e0 ludica. Qui tutto si adatta alla perfezione all'atmosfera del disco!\". ."}
{"id": "1797314", "revid": "599013", "url": "https://it.wikipedia.org/wiki?curid=1797314", "title": "Massimo Barbolini", "text": "Allena la .\nCarriera.\nCostretto ad abbandonare presto l'attivit\u00e0 agonistica per un grave infortunio, affianca a partire dalla stagione 1985-86 Julio Velasco sulla panchina della che vince quattro scudetti consecutivi tra il 1986 e il 1989. Nell'annata 1989-90, all'esordio nel ruolo di primo allenatore, vince il campionato di Serie A2 con l', per poi ritornare alla guida della formazione giallobl\u00f9 di Modena per due campionati. Nel 1992-93 viene ingaggiato dalla , che retrocede al termine del campionato.\nDalla stagione 1993-94 passa ad allenare squadre femminili; ingaggiato dal , campione italiana in carica, conduce la formazione lucana all'accoppiata scudetto-Coppa Italia nelle stagioni 1993-94 e 1994-95, vincendo inoltre la Coppa dei Campioni 1995-96.\nNella stagione 1996-97 passa alla Gierre Roma Pallavolo, con cui si aggiudica la Coppa CEV, e l'anno successivo viene ingaggiato dalla Pallavolo Sirio Perugia.\nRimane alla guida della compagine umbra dieci anni portando la squadra ai vertici in Italia e in Europa, vincendo la Coppa Italia 1998-99 e la Coppa delle Coppe l'anno successivo, quindi inanellando altre tre accoppiate scudetto-Coppa Italia nelle stagioni 2002-03, 2004-05 e 2006-07 (queste ultime condite anche dalla vittoria in Coppa CEV), la Champions League 2005-2006 e la Coppa di Lega 2006.\nNell'estate del 2006 sostituisce Marco Bonitta sulla panchina della nazionale italiana. Dopo un quarto posto ai Mondiali del 2006 e una medaglia di bronzo al Grand Prix di Ningbo nel 2007, guida la squadra azzurra alla vittoria nella Coppa del Mondo 2007 e all'Europeo 2007. Arriva per\u00f2 un'eliminazione inaspettata ai Giochi Olimpici di Pechino 2008 dovuta alla sconfitta per 3-2 nei quarti di finale contro gli . Sempre sulla panchina azzurra, fa il \"bis\" continentale aggiudicandosi anche l'Europeo 2009; nello stesso anno la nazionale fa sua anche la Grand Champions Cup. Dopo il Mondiale 2010 giocato sottotono, la nazionale italiana vince la Coppa del Mondo 2011, guadagnando la qualificazione ai Giochi della XXX Olimpiade di Londra; con la sconfitta nei quarti di finale contro la che decreta l'eliminazione della nazionale italiana dalla manifestazione, si conclude l'incarico del tecnico modenese alla guida della compagine azzurra. Nella veste di Commissario Tecnico, nella stagione 2009-10 \u00e8 anche allenatore del Club Italia, formazione che schiera giovani promesse della pallavolo italiana.\nNella stagione 2012-13 torna ad allenare una formazione di club, ingaggiato dal Galatasaray Spor Kul\u00fcb\u00fc, accettando inoltre l'incarico di selezionatore della nazionale turca, che guida fino ad inizio 2015.\nDopo tre stagioni in Turchia, nel campionato 2015-16 ritorna in Italia per allenare il Volleyball Casalmaggiore con cui vince una Supercoppa italiana e una Champions League. Nella stagione 2016-17 passa all'Eczac\u0131ba\u015f\u0131 Spor Kul\u00fcb\u00fc, con cui vince il Mondiale per Club 2016.\nRientra nuovamente in patria per l'annata 2017-18, quando viene ingaggiato dalle neocampionesse d'Italia dell', con cui si aggiudica la Supercoppa 2017, due Coppe Italia e la CEV Champions League 2018-19. Al termine della stagione 2019-20 il tecnico interrompe il contratto in essere fino al 2022 con la societ\u00e0 piemontese per firmare con la a partire dall'annata 2020-21."}
{"id": "1797316", "revid": "339392", "url": "https://it.wikipedia.org/wiki?curid=1797316", "title": "Supercoppa italiana di rugby", "text": ""}
{"id": "1797318", "revid": "4175", "url": "https://it.wikipedia.org/wiki?curid=1797318", "title": "Coppa di Francia (rugby)", "text": ""}
{"id": "1797330", "revid": "767487", "url": "https://it.wikipedia.org/wiki?curid=1797330", "title": "Casa da gioco (film)", "text": "Casa da gioco (\"One Desire\") \u00e8 un film del 1955 diretto da Jerry Hopper.\nTrama.\nTacey Cromwell \u00e8 la direttrice di una sala da gioco dove gli uomini vengono intrattenuti dalla compagnia di alcune ragazze, in pratica poco pi\u00f9 di un saloon. Tacey \u00e8 innamorata di Clint Saunders un bel giovane ambizioso, molto capace con le carte e i soldi. Il proprietario del locale, all'ennesimo ritardo di Clint, lo licenzia, proprio quando in citt\u00e0 arriva il fratellino Nugget Saunders. Clint ha sentito di una nuova citt\u00e0 nell'Oregon, dove hanno trovato l'argento e espone il suo desiderio di partire. Tacey coglie l'occasione per cambiare vita e decide di partire con Clint e il ragazzino. All'arrivo in citt\u00e0, l'uomo si fa subito notare da Judith, la figlia del senatore Watrous, la quale gli procura un lavoro in banca e lo introduce negli ambienti giusti. Tacey, invece, si dedica alla sistemazione di una nuova casetta dove vivere con Nugget e la giovane Seely, ribelle ragazzina rimasta orfana, mentre Clint rimarr\u00e0 a dormire in albergo, in modo da avere una parvenza rispettabile e lasciarsi la vita precedente alle spalle. Judith Watrous, innamorata di Clint, incarica un investigatore di scoprire qualcosa sul passato della donna e tutto viene a galla.\nLa figlia del senatore dopo aver fatto in modo da allontanare Clint dalla citt\u00e0, ne informa subito il giudice, il quale dispone l'allontanamento dei ragazzi da Tacey donna di mal costume. Judith approfitta per ottenere l'affidamento dei ragazzini e Tacey se ne va nottetempo. Clint cerca invano la donna, poi si rassegna e sposa Judith. Solo Seely riesce a rimanere in contatto con Tacey e, dopo due anni, scappa per raggiungerla. La donna per\u00f2 ha ricominciato la vecchia vita e non volendo guastare Seely, la riporta a casa, dove viene affrontata da Judith e scopre le macchinazioni della rivale. Accecata dalla rabbia, decide di costruire una casa da gioco proprio di fronte alla casa dei Saunders. La notte di capodanno, dopo che Clint ha abbandonato la festa per andare da Tacey e dopo aver litigato con Judith, scoppia un incendio che brucia la casa e a causa del forte vento il fuoco si \u00e8 spostato anche nella casa di Tacey. Si salvano tutti tranne Judith. Al mattino dopo quello che \u00e8 successo anche se sono ancora scossi e che sono diventati entrambi poveri adesso sono felici ora che possono stare tutti insieme.\nProduzione.\nTratto dal romanzo \"Tacey Cromwell\" di Conrad Richter, prodotto dalla Universal International Pictures\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\n\"Un gradevole film, grazie anche alla ricostruzione dell'America che fu\". La pellicola reca la morale: non \u00e8 detto che chi \u00e8 rispettabile sia una bella persona e viceversa."}
{"id": "1797334", "revid": "125289961", "url": "https://it.wikipedia.org/wiki?curid=1797334", "title": "Civitas Conversano 1924", "text": "LUnione Sportiva Conversano \u00e8 stata una societ\u00e0 calcistica italiana con sede nella citt\u00e0 di Conversano. Fondata nel 1924, \u00e8 stata la prima squadra di calcio a 11 nata a Conversano. Ha vinto il campionato dell'Italia libera 1944.\nIn seguito, la compagine \u00e8 stata rifondata prima come \"A.C. Atletico Conversano\" e poi nel 2015 come \"U.S.D. Civitas Conversano 1924\".\nStoria.\nU.S. Conversano.\nL\"Unione Sportiva Conversano\" venne fondata nel 1924. Nel 1944 si aggiudic\u00f2 il campionato dell'Italia libera. Il campionato si decise con uno spareggio tra il Conversano e il Rutigliano: la gara di andata venne disputata a Rutigliano con la squadra di casa che vinse per 1-0 grazie a un calcio di rigore, con incidenti tra i tifosi a fine gara. La gara di ritorno a Conversano non fu disputata perch\u00e9 la formazione rutiglianese temette nuovi scontri fra le tifoserie, cos\u00ec che l'arbitro Pranzo assegn\u00f2 la vittoria a tavolino per 2-0 al Conversano, che quindi vinse il campionato. Portiere di quella squadra era Leonardo Costagliola, noto come il \"Gatto magico\", che avrebbe poi disputato alcune partite in nazionale. Nel 2009 il sindaco di Conversano avanz\u00f2 alla FIGC la richiesta di assegnazione dello scudetto per la stagione 1943-1944, alla quale segu\u00ec l'istituzione di una commissione per valutare l'assegnazione di un riconoscimento. Il 9 febbraio 2010 il Consiglio Federale della FIGC ha bocciato la richiesta di riconoscimento dello scudetto bellico perch\u00e9 il campionato dell'Italia libera aveva connotati regionali e assegnato una targa di riconoscimento alla societ\u00e0 per questa vittoria.\nA.C. Atletico Conversano.\nDopo lo scioglimento dell'U.S. Conversano, venne rifondata una nuova societ\u00e0 col nome di \"Associazione Calcistica Atletico Conversano\", sempre coi colori sociali bianco-viola. Dopo aver partecipato al campionato di Promozione nella stagione 1991-1992, rimane inattiva tre stagioni, finch\u00e9 nel 1997 acquist\u00f2 il titolo sportivo di Prima Categoria del Turi, venendo subito ripescato in Promozione per la stagione 1997-1998. Vinse il girone A di Promozione al termine della stagione 1998-1999, venendo promosso in Eccellenza. Disput\u00f2 tre stagioni consecutive in Eccellenza, ottenendo come miglior posizionamento il quarto posto al termine della stagione 1999-2000, e retrocedendo in Promozione al termine della stagione 2001-2002. Dopo esser sceso in Prima Categoria, dopo un solo anno torn\u00f2 in Promozione e nel 2006 cambi\u00f2 denominazione in \"A.S.D. Atletico Conversano\". Dopo alterne vicende societarie, culminate nell'organizzazione, da parte dell'emittente radiotelevisiva Telenorba, di un reality show attorno alle vicende della squadra nel 2005, nel 2007 il titolo sportivo venne trasferito a Casamassima in Prima Categoria.\nU.S.D. Civitas Conversano 1924.\nL\"Unione Sportiva Dilettantistica Civitas Conversano 1924\" nacque nell'agosto 2015 in memoria della storica squadra cittadina, acquistando il titolo sportivo del Football Carbonara e iscrivendosi al campionato di Prima Categoria nello stesso girone dell'altra compagine cittadina, l'A.S.D. Norba Calcio Conversano. In origine per la denominazione della societ\u00e0 era stato scelto semplicemente \"U.S.D. Conversano 1924\" ma per motivi burocratici la FIGC aveva imposto un aggettivo da anteporre a \"Conversano\", perci\u00f2 la scelta ricadde su Civitas Conversano. Soprattutto per questo motivo l'amministrazione comunale acconsent\u00ec alla societ\u00e0 di affiggere sulle maglie della squadra il logo del patrocinio della Citt\u00e0 di Conversano. Dopo due stagioni in Prima Categoria, la squadra venne retrocessa in Seconda Categoria.\nStemma.\nLo stemma della societ\u00e0 \u00e8 di forma tondeggiante bordata d'oro e i colori principali sono il bianco e viola. La \"C\" rappresenta l'iniziale della citt\u00e0 e racchiude al suo interno i simboli principali presenti nello stemma cittadino: la \"Torre merlata sormontata dalla corona e i cinque dadi\". Il tricolore e la stella dorata ricordano la vittoria del Campionato dell'Italia libera 1944."}
{"id": "1797352", "revid": "16420035", "url": "https://it.wikipedia.org/wiki?curid=1797352", "title": "Teatro Kabuki", "text": ""}
{"id": "1797362", "revid": "165042", "url": "https://it.wikipedia.org/wiki?curid=1797362", "title": "Molo Audace", "text": "Il molo Audace si trova sulle rive di Trieste, in pieno centro della citt\u00e0, a pochi passi da piazza Unit\u00e0 d'Italia e dal Canal Grande.\nSepara il bacino di San Giorgio dal bacino di San Giusto del Porto Vecchio.\nStoria.\nNel 1740 affond\u00f2 nel porto di Trieste, vicino alla riva, la nave \"San Carlo\". Invece di rimuovere il relitto, si decise di utilizzarlo come base per la costruzione di un nuovo molo, che venne costruito tra il 1743 ed il 1751 e fu intitolato appunto a San Carlo.\nAllora il molo era pi\u00f9 corto di come si presenta oggi; misurava infatti solamente 95 metri di lunghezza ed era unito a terra tramite un piccolo ponte di legno. Nel 1778 venne allungato di 19 metri e nel 1860-1861 di altri 132 metri, raggiungendo cos\u00ec l'attuale lunghezza di 246 metri. Anche il ponte venne eliminato, congiungendo il molo direttamente alla terraferma.\nAl molo san Carlo attraccavano allora sia navi passeggeri che navi mercantili, con gran movimento di persone e di merci.\nIl 3 novembre del 1918, alla fine della prima guerra mondiale, la prima nave della Marina Italiana ad entrare nel porto di Trieste e ad attraccare al molo San Carlo fu il cacciatorpediniere \"Audace\", la cui ancora \u00e8 ora esposta alla base del faro della Vittoria.\nIn ricordo di questo avvenimento nel marzo del 1922 venne cambiato nome al molo, chiamandolo appunto molo Audace, ed all'estremit\u00e0 del molo stesso nel 1925 venne eretta una rosa dei venti in bronzo, con al centro un'epigrafe che ricorda l'approdo, e sul fianco la dicitura \"Fusa nel bronzo nemico III novembre MCMXXV\". La rosa, sorretta da una colonna in pietra bianca, sostitu\u00ec una precedente rosa dei venti tutta in pietra. La data MCMIL incisa sulla colonna ricorda il ripristino della stessa dopo il danneggiamento subito durante la seconda guerra mondiale.\nNel tempo, con lo spostamento dei traffici marittimi in altre zone del porto, il molo Audace perse progressivamente la sua funzione mercantile, ed oggi vi attraccano saltuariamente solo imbarcazioni di passaggio. Il molo \u00e8 rimasto cos\u00ec un frequentato luogo di passeggio, una passerella protesa sul mare dall'indubbio fascino, che completa la passeggiata sulle rive ed in piazza Unit\u00e0 d'Italia."}
{"id": "1797363", "revid": "365417", "url": "https://it.wikipedia.org/wiki?curid=1797363", "title": "Ker\u017eenec", "text": "Il Ker\u017eenec () \u00e8 un fiume della Russia europea centrale, affluente di sinistra del Volga. Scorre nell'oblast' di Ni\u017enij Novgorod nei rajon Koverninskij, Sem\u00ebnovskij, Lyskovskij, e nel circondario urbano di Bor.\nNasce nella parte settentrionale della oblast' di Ni\u017enij Novgorod, scorrendo con direzione meridionale; sfocia nel Volga pochi chilometri a monte della cittadina di Lyskovo.\nIl bacino del fiume fu, nei secoli dal XVII al XIX, sede di numerosi insediamenti (chiamati Ker\u017eenskie skity, \u041a\u0435\u0440\u0436\u0435\u043d\u0441\u043a\u0438\u0435 \u0441\u043a\u0438\u0442\u044b) di Vecchi Credenti, una setta scismatica russa."}
{"id": "1797364", "revid": "80339", "url": "https://it.wikipedia.org/wiki?curid=1797364", "title": "Ker\u017eenets", "text": ""}
{"id": "1797366", "revid": "80339", "url": "https://it.wikipedia.org/wiki?curid=1797366", "title": "Kerzhenets", "text": ""}
{"id": "1797367", "revid": "287204", "url": "https://it.wikipedia.org/wiki?curid=1797367", "title": "Kerzenec", "text": ""}
{"id": "1797368", "revid": "80339", "url": "https://it.wikipedia.org/wiki?curid=1797368", "title": "Kerzenets", "text": ""}
{"id": "1797370", "revid": "119982", "url": "https://it.wikipedia.org/wiki?curid=1797370", "title": "Torneo del bicentenario", "text": ""}
{"id": "1797371", "revid": "729019", "url": "https://it.wikipedia.org/wiki?curid=1797371", "title": "Stenosi duodenale", "text": "La stenosi duodenale \u00e8 una forma di stenosi (restringimento) tipica dell'apparato gastrointestinale, ed \u00e8 una complicanza della sindrome di Down.\nEpidemiologia.\nLa sua incidenza \u00e8 meno frequente rispetto all'atresia duodenale, di cui deve essere differenziata tramite esami diagnostici essendo le due patologie simili come sintomi.\nTerapia.\nLa terapia \u00e8 strettamente di tipo chirurgico."}
{"id": "1797376", "revid": "1005847", "url": "https://it.wikipedia.org/wiki?curid=1797376", "title": "DGTVi", "text": "DGTVi https://www.dgtvi.tivu.tv\n\u00e8 un'associazione italiana per lo sviluppo della televisione digitale terrestre in Italia che ha tra gli associati gran parte dei principali operatori televisivi italiani. L'associazione collabora con l'Autorit\u00e0 per le Garanzie nelle Comunicazioni, il Ministero dello sviluppo economico (che ha assorbito le competenze del Ministero delle comunicazioni) e tutte le altre autorit\u00e0 competenti in materia.\nAssociati.\nAttualmente gli associati di DGTVi sono i seguenti:\nFinalit\u00e0.\nIl consorzio DGTVi ha il compito di promuovere tutte le iniziative relative alla diffusione del digitale terrestre.\nDal sito ufficiale \u00e8 possibile conoscere lo stato di copertura territoriale, notizie provenienti dal mondo del digitale terrestre e gli eventi in corso.\nBollino DGTVi.\nDGTVi ha recentemente presentato un'iniziativa al fine di classificare i nuovi modelli in vendita di set-top box e di televisori.\nTutti i prodotti che verranno sottoposti ai test delle aziende associate a DGTVi avranno possibilit\u00e0 di utilizzare un bollino identificativo.\nPer la piattaforma digitale terrestre i bollini utilizzati sono:\nIniziative.\nIl 21 e 22 gennaio 2009 si \u00e8 tenuta a Roma la \"Quarta Conferenza Annuale sulla TV Digitale Terrestre\" nel corso della quale \u00e8 stata presentata l'offerta televisiva di RAI, Mediaset e delle altre principali emittenti nazionali e locali.\nIl vicedirettore generale della RAI, Giancarlo Leone ha annunciato il lancio di 2 nuovi canali, Rai 4 e Rai Storia; l'amministratore delegato di RTI, gruppo Mediaset, Marco Giordani, ha confermato la scelta prioritaria per l'offerta pay tv.\nNel corso della conferenza \u00e8 stata anche annunciata l'imminente partenza di una nuova piattaforma satellitare, Tiv\u00f9sat che opera a partire dal 31 luglio 2009 in concorrenza con Sky, sebbene si tratti di un'offerta completamente gratuita."}
{"id": "1797378", "revid": "72396", "url": "https://it.wikipedia.org/wiki?curid=1797378", "title": "Why Don't You &amp; I", "text": "Why Don't You &amp; I \u00e8 un brano musicale del 2004 di Carlos Santana. la canzone \u00e8 scritta ed eseguita da Chad Kroeger front man dei Nickelback ed \u00e8 stata registrata per l'album di Santana del 2002 \"Shaman\", pubblicato dall'Arista Records. Della canzone ne esiste anche una versione cantata da Alex Band dei The Calling, pubblicata come terzo singolo negli Stati Uniti d'America.\nProdotta ed arrangiata da Lester Mendez, il singolo ha raggiunto la posizione numero 8 della Billboard Hot 100 nei primi mesi del 2004. Di fatto, \"Why Don't You &amp; I\" \u00e8 stato l'ultimo singolo di Santana ad entrare nella top ten negli Stati Uniti."}
{"id": "1797381", "revid": "486946", "url": "https://it.wikipedia.org/wiki?curid=1797381", "title": "Economia dell'Italia", "text": ""}
{"id": "1797382", "revid": "767487", "url": "https://it.wikipedia.org/wiki?curid=1797382", "title": "Drop Dead, Gorgeous", "text": "I Drop Dead, Gorgeous sono stati una band post-hardcore originaria di Denver, Colorado. Hanno pubblicato tre album, \"In Vogue\", \"Worse Than a Fairy Tale\", \"The Hot N' Heavy\" e un EP, \"Be Mine, Valentine\"."}
{"id": "1797383", "revid": "26415", "url": "https://it.wikipedia.org/wiki?curid=1797383", "title": "Economia pugliese", "text": ""}
{"id": "1797384", "revid": "187240", "url": "https://it.wikipedia.org/wiki?curid=1797384", "title": "Sindrome di Niikawa-Kuroki", "text": ""}
{"id": "1797385", "revid": "187240", "url": "https://it.wikipedia.org/wiki?curid=1797385", "title": "Sindrome della maschera Kabuki", "text": ""}
{"id": "1797387", "revid": "1318658", "url": "https://it.wikipedia.org/wiki?curid=1797387", "title": "Festa dei serpari", "text": "La festa dei serpari \u00e8 una festa che si svolge a Cocullo il 1\u00ba maggio a partire dal 2012 (precedentemente aveva luogo il primo gioved\u00ec di maggio) in onore di san Domenico abate, ma di origini antiche riconducibili al rito pagano di venerazione della dea Angizia.\nSan Domenico risulta essere particolarmente venerato a Cocullo, ma anche a Villalago, perch\u00e9 patrono di entrambi i paesi abruzzesi: difatti a Cocullo vengono conservate due reliquie del santo: un molare ed un ferro della sua mula. Un altro molare del santo \u00e8 conservato invece nella chiesa principale di Villalago.\nLa festa \u00e8 stata candidata presso l'UNESCO come Patrimonio immateriale dell'umanit\u00e0.\nReligione e tradizione.\nOgni anno il 1\u00ba maggio (data istituita negli anni '60, poi riconfermata a seguito del terremoto del 2009, nel 2012) si celebra a Cocullo un antichissimo rito, trasformatosi in una festa sacra-profana. Tutto ha inizio con i serpari che alla fine di marzo si recano in montagna in cerca dei serpenti. Una volta catturati, vengono custoditi con attenzione in scatole di legno (in tempi remoti dentro dei contenitori di terracotta) per 15-20 giorni nutrendoli con topi vivi e uova sode.\nQuesta usanza sarebbe legata ai riti pagani dei Marsi, antico popolo italico. In epoca contemporanea viene celebrata in onore di San Domenico che \u00e8 ritenuto protettore dal mal di denti, dai morsi di rettili e dalla rabbia. San Domenico era un monaco benedettino di Foligno che attravers\u00f2 il Lazio e l'Abruzzo fondando monasteri ed eremitaggi. A Cocullo si ferm\u00f2 per sette anni, lasciando un suo dente e un ferro di cavallo della sua mula, divenute delle reliquie.\nPer questo la mattina della ricorrenza, nella chiesa a lui dedicata, i fedeli tirano con i denti una catenella per mantenere i denti stessi in buona salute e poi si mettono in fila per raccogliere la terra benedetta che si trova nella grotta dietro la nicchia del santo. La terra sar\u00e0 poi tenuta in casa come protezione dagli influssi malefici, sparsa nei campi per allontanare gli animali nocivi oppure sciolta nell'acqua e bevuta per combattere la febbre. Per alcuni storici questa festa \u00e8 da correlare ai culti della dea Angizia, principalmente venerata presso gli antichi Marsi. Per altri studiosi invece, la si deve attribuire alla mitologia di Eracle. Infatti nella frazione di Casale sono stati rinvenuti dei bronzetti votivi raffigurante proprio Eracle che, come si sa, strangol\u00f2 nella culla i due serpenti mandati da Era per ucciderlo.\nOrigini e leggende.\nIl rito \u00e8 riconducibile ai culti della dea Angizia, venerata soprattutto dai Marsi e dai Peligni, antiche popolazioni italiche. Nell\"'Eneide\" \u00e8 presente la figura di Umbrone, giovane serparo marso: alleato di Turno nella guerra contro Enea, sar\u00e0 ucciso dal capo troiano in persona. Le origini del culto attuale sarebbero invece da far risalire, probabilmente, alla seconda met\u00e0 del secolo XVI.\nTradizione locale.\nSecondo la tradizione locale e le agiografie dei discepoli di San Domenico, riportate anche dall'Antinori, il santo cavandosi il dente e donandolo alla popolazione di Cocullo, fece scaturire in essa una fede che and\u00f2 a soppiantare il culto pagano della dea Angizia, protettrice dai veleni dei serpenti, e venerata dalla precedente popolazione italica dei Marsi, tra cui quello dei serpenti. Il dente di San Domenico, con probabile allusione al dente avvelenatore del serpente, diede, forse, l'idea che fece nascere la fede che port\u00f2 alla festa in onore del santo.\nAntropologi contemporanei, come Giuseppe Profeta e Alfonso Maria Di Nola, e di recente Lia Giancristofaro hanno rigettato la teoria del collegamento al rito marso, in quanto tra la fede pagana e quella per San Domenico (XI secolo, documentata con certezza nel XVI secolo), intercorre troppo tempo, e sarebbe una giustificazione \"nobilitata e storicizzata\" del rito dei serpenti.\nGli antropologi suppongono che la devozione a San Domenico sia sorta dopo la sua morte, quando soggiornando nel monastero di San Pietro di Lacu, vicino Villalago, Domenico fond\u00f2 l'eremo, e passando per Cocullo, avrebbe protetto gli abitanti dal morso delle serpi velenose, che popolavano in quantit\u00e0 la valle, insieme ad altre bestie feroci, come il cane idrofobo con la rabbia, contro cui il santo \u00e8 protettore. Tuttavia questa festa e questi attribuiti taumaturgici al santo come oggi sono mostrati sono frutto di un lungo processo, poich\u00e9 la Giancristofaro, leggendo documenti vescovili della diocesi di Sulmona, citando anche il Celidonio, ricorda che solo dal XVII secolo in poi Cocullo ha cominciato ad appropriarsi nuovamente dell'identit\u00e0 del santo protettore, quando fu donato un dente del santo dal santuario di Sora dove \u00e8 sepolto, bench\u00e9 ci siano controversie con la vicina rivale Villalago per l'originalit\u00e0 del dente (un dente \u00e8 conservato anche nella parrocchia della Madonna di Loreto). In seguito la popolazione, non conoscendo le tipologie di serpi che popolano la zona di Cocullo, come il cervone, che non sono velenose, prese a credere che, avendo il bagaglio culturale della pericolosit\u00e0 del serpente come del cane idrofobo, il giorno della festa di San Domenico queste serpi non fossero velenose il giorno consacrato, e che ci\u00f2 fosse un miracolo del santo a beneficio dei poveri contadini della vallata.\nLa figura dei ciaralli e dei serpari.\nLa leggenda si mescola a ipotesi del Di Nola e di Profeta, inizialmente San Domenico viene invocato come protettore contro questi accidenti, inoltre la carenza presso la popolazione di cibo, dato il luogo impervio del paese, favorisce anche lo sviluppo della credenza della \"manna miracolosa di San Domenico\", una mistura di carbonato di calcio che si ottiene raschiando le pareti della cripta sotterranea collegata alla roccia, sopra cui sorge il santuario. Tuttavia la manna sacra \u00e8 una caratteristica di molte grotte abruzzesi, come ad Assergi, Sant'Angelo di Balsorano, Sant'Angelo di Liscia, lo stesso eremo domenicano di Villalago. \nUgualmente la presenza di minerali nella terra, ha fatto sviluppare la credenza della terra benedetta di san Domenico, che viene raccolta dai devoti, e spedita si propri cari che sono emigrati fuori Abruzzo, oppure viene usata per fertilizzare il terreno cocullese per il buon raccolto. \nUgualmente gli antropologi (soprattutto Profeta), seguendo le fonti di Febonio, Pitr\u00e8, De Nino, Finamore, hanno studiato il culto ofidico cocullese, in cui gli abitanti ancora oggi sono fermamente convinti del grande potere della figura dei \"ciaralli\", ossia gli incantatori dei serpenti di tradizione medievale, fatta risalire secondo leggende addirittura a San Paolo che libera l'isola di Malta dalle serpi. I ciaralli sono gli antenati dei serpari attuali; erano delle figure rispettate, quasi dei santoni che viaggiavano di paese in paese praticando le loro presunte arti magiche, liberando le terre dalla presenza di bestie infestanti, tra cui soprattutto i serpenti in cambio di cibo; la loro forza stava nella credenza popolare, dato che avrebbero avuto i poteri di \"incantare\" le persone con gli occhi del serpente oppure succhiare via il veleno dalle ferite dei morsi, e loro erano immuni dal morso della serpe; dal ciarallo, figura poi bandita dalla Controriforma, deriv\u00f2 il serparo, anch'egli creduto erede del ciarallo perch\u00e9 sarebbe \"immune\" al morso del serpente catturato, il quale sa avere assoluta padronanza sulle proprie bestie selvagge catturate, i serpari oggi per San Domenico esercitano quest'arte del catturare e rilasciare le serpi. \nDagli studi di Di Nola e Giancristofaro, nonch\u00e9 dalla novella verista di Domenico Ciampoli \"Biscione il serparo\" (in Trecce nere\"), si \u00e8 pensato che la figura del ciarallo, colui che riesce a incantare il serpente e a renderlo mansueto verso i fedeli cocullesi, derivi dall'Oriente, essendo l\u00ec nata la leggenda di San Paolo apostolo che sull'isola di Cefalonia presso Marcopoulos insegn\u00f2 agli abitanti a dominare i serpenti. Seguendo la linea dell'antropologo Ernesto De Martino, gli studiosi del rito cocullese suppongono che lo stato catartico di trance che porta la gente a considerare dei normali cervoni innocui, sia da equiparare alla danza catartica pugliese per il morso della tarantola.\nAltre versioni del culto domenicano in Abruzzo.\nGli studi del Di Nola sono raccolti nel museo del centro studi sui serpari, nel palazzo comunale. Il rito di San Domenico \u00e8 molto sentito e similmente praticato anche nei paesi abruzzesi di Palombaro e Pretoro, la prima domenica di maggio; in quest'ultimo paese san Domenico \u00e8 il patrono, e si celebra una pantomima teatrale con attori del popolo, che mettono in scena in un boschetto un altro dei miracoli agiografici del santo, la liberazione del bambino infante dalle fauci del lupo, quando nei pressi di Villalago volle rapirlo dalla cesta, essendo stato il bambino portato dalla mamma nel bosco insieme al pap\u00e0, dove lavoravano umilmente come tagliatori di legna; pregando il santo Domenico dopo che il lupo rap\u00ec il bambino, San Domenico apparendo nella pantomima sottoforma di icona sacra, ordin\u00f2 al lupo di riportare il bambino. Tale leggenda, insieme ad altre dell'agiografia, come i pesci tramutati in serpi, o il dente miracoloso, sono state disegnate anche in un ciclo di affreschi sull'eremo domenicano del lago di Villalago.\nA Pretoro e Palombaro dunque si celebra questo miracolo domenicano, anche se di recente per collegare il rito a quello cocullese, dei serpari giungono da Cocullo con dei cervoni, per alimentare la festa pretorese.\nLa figura del separo compare anche nell'atto III della tragedia dannunziana \"La fiaccola sotto il moggio\" (1905).\nLa cattura dei serpenti.\nLa prima fase della festa consiste nella ricerca e nella cattura dei serpenti (tutti rigorosamente non velenosi) che cominciano ad essere raccolti quando inizia a sciogliersi la neve, da persone esperte dette \"serpari\". Queste osservano le stesse tecniche dei serpari antichi anche se allora i rettili venivano posti in recipienti di terracotta, ora in cassette di legno.\nLe specie di serpenti che vengono raccolte.\nLe specie che vengono raccolte sono quattro:\nLa festa.\nLa festa ha inizio con la folla che incomincia a tirare con i denti la campanella della cappella di San Domenico, all'interno della chiesa omonima. Secondo la tradizione, questa cerimonia servirebbe a proteggere i denti dalle malattie che li potrebbero affliggere, sempre collegandosi all'arrivo da Sora, e non al dono del santo in vita, del suo dente alla comunit\u00e0 cocullese. Dal 2009 causa terremoto e danneggiamento del santuario, si tira la campanella della parrocchia della Madonna delle Grazie.\nA mezzogiorno, dopo la Santa Messa, fatta uscire dalla porta della chiesa, inizia la processione della statua del santo invasa dalle serpi catturate nei giorni prima. Parte dalla chiesa di San Domenico e prosegue per le stradine del centro storico.\nAi fianchi della statua del Santo, due ragazze vestite con abiti tradizionali, portano sulla testa un cesto contenenti cinque pani sacri chiamati \"ciambellani\" in memoria di un miracolo che fece san Domenico, anche se la Giancristofaro ipotizza con pi\u00f9 probabilit\u00e0 che la ciambella somigliando a un serpente attorcigliato, derivi da questo simbolo ormai cristallizzatosi della festa per il santo. Questi pani vengono donati per antico diritto ai portatori della Sacra Immagine e del gonfalone.\nAl termine della festa, la statua \u00e8 riportata in chiesa, si assiste allo sparo dei mortaretti, si mangiano i pani sacri, i rettili vengono riportati al loro habitat naturale dai serpari."}
{"id": "1797389", "revid": "287204", "url": "https://it.wikipedia.org/wiki?curid=1797389", "title": "Coop Vicinato Lombardia", "text": "Coop Vicinato Lombardia \u00e8 stata una delle 5 medie cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Liguria, Coop Lombardia e Nova Coop, alla media cooperativa Coop Como Consumo e a 26 piccole cooperative, soprattutto lombarde, aderiva al Distretto Nord-Ovest.\nStoria.\nCoop Alto Milanese.\nIl primo nucleo della Coop Alto Milanese \u00e8 stata la Cooperativa Agricola di Villa Cortese, fondata nel 1919, dopo la Grande guerra. Tuttavia era una cooperativa informale e priva di personalit\u00e0 giuridica, che venne ufficialmente registrata e costituita solo nel 1932, durante il periodo fascista, con il nome di Unione Cooperativa Agricola. La cooperativa resistette al Fascismo e alla Seconda guerra mondiale nonostante notevoli difficolt\u00e0 economiche, che si sono protratte fino alla fine degli anni '50.\nDopo questo periodo, con l'elezione a presidente di Angelo Franchi inizi\u00f2 la trasformazione della cooperativa da una piccola a una media cooperativa, con l'inizio di un processo graduale che ha portato alla fusione in Coop Alto Milanese di numerose piccole cooperative orbitanti nella zona, la pi\u00f9 importante delle quali \u00e8 stata quella con un'altra media cooperativa, la Coop Ticino Olona, nel 2005, che aveva ben 11 negozi ed era pi\u00f9 grande della stessa Coop Alto Milanese.\nAl 31 dicembre 2010 la Cooperativa aveva 17 negozi.\nCoop Unione di Trezzo sull'Adda.\nIl primo nucleo della Coop Unione di Trezzo sull'Adda \u00e8 stata la Societ\u00e0 Cooperativa per azioni a Responsabilit\u00e0 limitata La Proletaria con sede in Trezzo sull'Adda nel 1945. Nel 1955 incorpora il Circolo Libert\u00e0 di Concesa, quindi nel 1968 prende la ragione sociale di Adda Coop. In seguito Adda Coop incorporer\u00e0 numerose piccole cooperative: nel 1969 Cornate d\u2019Adda, Colnago e Masate; nel 1972 Curno e due cooperative di Gorgonzola, nel 1989 Paullo, nel 1993 Settala, nel 1994 Tavazzano, nel 1996 Peschiera Borromeo e nel 1997 Merate.\nNel 1999 avviene l'importante fusione per incorporazione della Coop Unione Scrl di Piadena nella Adda Coop e contestuale assunzione della nuova denominazione \"Coop Unione di Trezzo sull'Adda Scrl\", la quale proseguira l'assorbimento di alcune piccole cooperative: nel 2001 quella di Crespi d'Adda e quella di Cavenago Brianza e nel 2006 quella di Limbiate.\nNel 2004 la Cooperativa si dota di un nuovo Statuto Sociale.\nAl 31 dicembre 2010 la Cooperativa aveva 50 negozi.\nCoop Lavoratori Uniti.\nLa Cooperativa Lavoratori Uniti \u00e8 stata fondata ad Urago d'Oglio nel 1977 da 14 soci lavoratori della Zucchi come piccolo spaccio. Nel 1978 diventa un magazzino a libero servizio. Nel 1979, con un forte aumento degli incassi, viene aperto un nuovo spaccio in via Kennedy. L'anno successivo viene assunto il primo dipendente a tempo pieno. Nel 1983 la Cooperativa si dota di un nuovo statuto e viene inaugurato il punto vendita di Castelcovati. Nel 1988 avviene la fusione per incorporazione della Cooperativa Popolare di Coccaglio, con l'inaugurazione di un nuovo piccolo supermercato. Nel 1990 \u00e8 la volta del punto vendita di Calcio. Nel 1994 si procede all'incorporazione della cooperativa di Pontoglio e nel 1996 viene aperto un nuovo piccolo supermercato a Palosco.\nAl 31 dicembre 2010 la Cooperativa aveva 7 negozi InCoop e un discount Dico.\nAltre cooperative.\nHanno partecipato alla formazione di Coop Vicinato Lombardia anche altre 2 cooperative piccole: Cooperativa di Consumo L'Unione di Capiago Intimiano e Coop di Consumo La Fratellanza di Rho.\nLa nascita di Coop Vicinato Lombardia.\nNel 2011 \u00e8 stato discusso un progetto di fusione della media cooperativa Coop Alto Milanese e delle piccole cooperative Coop Lavoratori Uniti di Urago d'Oglio, Cooperativa di Consumo L'Unione di Capiago Intimiano e Coop di Consumo La Fratellanza di Rho nella Coop Unione di Trezzo sull'Adda, una cooperativa di medie dimensioni che gestiva 50 minimercati InCoop in Lombardia.\nIl 3 novembre si \u00e8 tenuta l'Assemblea dei Delegati che ha approvato la fusione. Questa \u00e8 diventata pienamente operativa il 1\u00ba gennaio 2012, e Coop Unione di Trezzo sull'Adda ha cambiato ragione sociale in Coop Vicinato Lombardia, spostando la sede legale da Trezzo sull'Adda a Villa Cortese. L'obiettivo della fusione \u00e8 creare una cooperativa che, riducendo le spese e facendo investimenti, avesse le potenzialit\u00e0 per assicurare il futuro della cooperazione nel commercio di vicinato in Lombardia.\nNell'ambito di una riorganizzazione della rete di vendita, nel 2012 sono stati chiusi i punti vendita di Bienate (MI), Gambara e Castel Mella (BS), mentre nel 2013 sono invece stati chiusi i negozi di Pieve Emanuele (MI) e di Milano via Livigno, in quanto negozi da anni in perdita. Per le nuove aperture, sono stati aperti due nuovi negozi: a Torbole Casaglia (BS), e a Magnago (MI), mentre si sta pianificando una nuova apertura a Brescia e ristrutturazioni a San Giorgio su Legnano, Rho e Gussola.\nCoop Vicinato Lombardia, con i suoi attuali 73 punti vendita, \u00e8 diventata la pi\u00f9 grande tra le medie cooperative del Sistema Coop.\nLa fusione con Coop Lombardia.\nNel 2020, Coop Vicinato Lombardia ha iniziato il processo di fusione con Coop Lombardia che si \u00e8 concretizzato il 1\u00ba novembre con l\u2019approvazione da parte dell\u2019assemblea dei bilanci.\nCoop Vicinato Lombardia raccoglie nel 2020 33 punti di vendita di prossimit\u00e0.\nI soci.\nAl 31 dicembre 2012 i soci erano 110.078.\nI soci prestatori, ovvero titolari di libretto di prestito sociale a fine 2012 erano 5.503.\nI soci sono organizzati in 8 Zone Soci territoriali.\nLa rete di vendita.\nCoop Vicinato Lombardia gestiva 42 punti vendita in 8 province, soprattutto minimercati a insegna \"InCoop\".\nI punti vendita erano gestiti attraverso 4 aree commerciali.\nQuesto \u00e8 il dettaglio della rete di vendita:\nCoop Vicinato Lombardia gestiva una rete di vendita complementare a quella di Coop Lombardia, di Coop Alleanza 3.0 e di Nova Coop, coprendo alcune zone non raggiunte dalle grandi Coop.\nCoop Vicinato Lombardia gestiva anche il ristorante \"Le Ali\" di Urago d'Oglio, ereditato dalla Cooperativa Lavoratori Uniti."}
{"id": "1797392", "revid": "72396", "url": "https://it.wikipedia.org/wiki?curid=1797392", "title": "I'm Feeling You", "text": "I'm Feeling You \u00e8 un brano musicale di Carlos Santana, cantato da Michelle Branch e Jessica Harp per l'album di Santana del 2005 \"All That I Am\". La canzone \u00e8 stata scritta dalla Branch, Kara DioGuardi e John Shanks. Michelle Branch e Jessica Harp sono le componenti del gruppo The Wreckers.\nIl video mostra la Branch e Carlos Santana cantano su un palco durante un party, mentre Jessica Harp canta sullo sfondo.\nSi tratta della seconda collaborazione fra Santana e la Branch dopo \"The Game of Love\" del 2002. Il singolo raggiunge solo la posizione numero 45 della Billboard Hot 100 ma ottiene migliori risultati nella \"Billboard Adult Contemporary\" dove raggiunge la quinta posizione, e nella \"Hot Adult Contemporary\" dove invece raggiunge la sesta. Inoltre il brano ha raggiunto la vetta della classifica in Indonesia."}
{"id": "1797394", "revid": "287204", "url": "https://it.wikipedia.org/wiki?curid=1797394", "title": "Calciatore dell'anno (Unione Sovietica)", "text": "Calciatore sovietico dell'anno fu un premio calcistico assegnato dal giornale sportivo \"Futbol. Chokkej\" () al miglior giocatore sovietico dell'anno solare, tra il 1964 e il 1991."}
{"id": "1797396", "revid": "125407299", "url": "https://it.wikipedia.org/wiki?curid=1797396", "title": "Hamilton Academical Football Club", "text": "L'Hamilton Academical Football Club, noto anche come Hamilton Accies o semplicemente Hamilton, \u00e8 una societ\u00e0 calcistica scozzese con sede nella citt\u00e0 di Hamilton, nel Lanarkshire, militante in Scottish Championship, secondo livello del calcio scozzese.\nStoria.\nL'Hamilton Academical fu fondato alla fine del 1874 dal rettore e dagli alunni della \"Hamilton Academy\", una scuola locale. Divenne da subito membro della Scottish Football Association, iniziando a gareggiare in Scottish Cup e in Lanarkshire Cup (competizione regionale). L'esordio nei campionati nazionali avvenne nel novembre 1897, quando subentr\u00f2 nel corso della Scottish Division Two al ritirato Renton.\nNel 1906 fu promosso per la prima volta in Division One: nel corso degli anni riusc\u00ec a mantenere la massima serie, piazzandosi prevalentemente nella seconda met\u00e0 di classifica. Nel 1911 arriv\u00f2 in finale di Scottish Cup, ma venne sconfitto dal Celtic (0-0 e poi 2-0 nella ripetizione). Successivamente non colse altri risultati di rilievo fino alla stagione 1934-35, quando arriv\u00f2 quarto in campionato e di nuovo in finale di Coppa di Scozia, che per\u00f2 perse contro i Rangers (2-1). Rimase comunque l'annata migliore per la squadra.\nAlla ripresa dei campionati nel secondo dopoguerra (1946), l'Hamilton arriv\u00f2 ultimo e retrocesse dopo 34 stagioni di militanza nella massima serie. Riconquist\u00f2 la Division One nel 1953, ma l'anno seguente discese nuovamente in Division Two. Fece un'unica ricomparsa in Division One nella 1965-66, per il resto rimase in seconda serie per quasi trent'anni, in cui dovette affrontare, a partire dagli anni '70, anche problemi finanziari. Dopo una graduale ripresa, l'Hamilton vinse la Scottish First Division (l'ex Division Two) nel 1986 e consegu\u00ec la promozione in Premier Division, ma anche in questo caso non riusc\u00ec a evitare l'immediata retrocessione; stessa situazione si ripet\u00e9 due anni dopo.\nDi nuovo in crisi finanziaria, nel 1994 il club vendette lo stadio Douglas Park al supermercato Sainsbury's e spost\u00f2 la sua sede di gioco dapprima al Firhill Stadium di Glasgow, poi al Cliftonhill Stadium di Coatbridge e ancora al Firhill Stadium; nel 2001 torn\u00f2 finalmente a Hamilton, al New Douglas Park. Durante questi anni si registr\u00f2 una retrocessione in Second Division, poi un biennio in First Division a cui segu\u00ec una seconda retrocessione in Second Division, dove l'Hamilton fu penalizzato di 15 punti e, classificatosi ultimo, relegato in Third Division, il punto pi\u00f9 basso di tutta la sua storia.\nRiconquistata nel 2001 la Second Division, lentamente l'Hamilton inizi\u00f2 a risalire: nel 2004 torn\u00f2 in First Division e dopo altre quattro stagioni si classific\u00f2 primo e ottenne la promozione in Scottish Premier League, riprendendosi un posto in massima serie a venti anni dall'ultima partecipazione. Qui disput\u00f2 tre stagioni, lanciando giovani di buone prospettive come James McCarthy e James McArthur, finch\u00e9 nel campionato 2011-12 arriv\u00f2 ultimo e retrocesse.\nTrascorsi altri due anni, in Championship 2013-14 gli Accies conquistarono la seconda posizione all'ultima giornata, dopo una memorabile vittoria 10-2 in casa contro il Greenock Morton. Ai play-off eliminarono il Falkirk, poi affrontarono l'Hibernian per un posto nella Premiership: sconfitti all'andata 0-2, riequilibrarono la situazione nella partita di ritorno e costrinsero gli avversari ai tempi supplementari e poi ai calci di rigore, dove l'Hamilton risult\u00f2 vincitore.\nLa stagione del ritorno in massima serie si chiuse al settimo posto, dopo che la squadra riusc\u00ec a mantenere la prima parte di classifica fino a gennaio, quando l'allenatore Alex Neil fu chiamato per assumere la guida del Norwich, e sostituito da Martin Canning. Negli anni successivi l'Hamilton \u00e8 scivolato in posizioni pi\u00f9 rischiose: 10\u00b0 nel 2015-16, 11\u00b0 nel 2016-17 e vincente allo spareggio contro il Dundee United, di nuovo 10\u00b0 nel 2017-18 e nel 2018-19.\nIn Premiership 2019-20, interrotta per la pandemia di COVID-19, si classifica all'11\u00ba posto che \u00e8 sufficiente per mantenere la massima serie, essendo annullata la disputa dello spareggio. Nel campionato successivo invece non evita la retrocessione diretta, giunta con un ultimo posto mantenuto per gran parte della stagione.\nColori e simboli.\nI colori sociali dell'Hamilton sono il bianco e il rosso. La divisa tradizionale \u00e8 composta da una maglia bianca a strisce orizzontali rosse (un disegno simile al Celtic) e da calzoncini e calzettoni bianchi con rifiniture rosse.\nStadio.\nDal 2001 l'Hamilton Academical disputa le proprie partite casalinghe al New Douglas Park, impianto da 6.018 posti a sedere. Il nome \u00e8 un chiaro riferimento allo storico stadio che fu la precedente sede del club dal 1888 al 1994.\nOrganico.\nRosa 2021-2022.\n\"Aggiornata al 31 gennaio 2022.\"\nRosa 2020-2021.\n\"Aggiornata al 25 febbraio 2021.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 col Motherwell, con cui l'Hamilton Academical disputa il \"Derby del Lanarkshire\", dal nome della contea a cui appartengono le due citt\u00e0."}
{"id": "1797398", "revid": "767487", "url": "https://it.wikipedia.org/wiki?curid=1797398", "title": "Ivan Egorovi\u010d Starov", "text": "Fece i suoi primi studi a Mosca, poi all'Accademia delle Arti di San Pietroburgo fino al 1762; dal 1762 al 1768 si rec\u00f2 a Parigi e a Roma.\nTornato in patria fu nominato accademico nel 1769 e, nel 1785, professore. Nei suoi primi lavori, a Bogorodicka e Bobriki, (governatorato di Tula) e a Nikolskoe-Gagarino, nei dintorni di Mosca si ispir\u00f2 al gusto barocco. In seguito, sulle orme dell'architetto italiano Giacomo Quarenghi acquis\u00ec un gusto pi\u00f9 classico, precursore e fonte di riferimento di quell'architettura neoclassica che si svilupp\u00f2 sotto Alessandro I.\nDal 1774 lavor\u00f2 alla ricostruzione della Lavra di Alessandro Nevskij dal 1778 al 1790. Le sue opere pi\u00f9 famose restano il palazzo Pella, nei dintorni di San Pietroburgo e il palazzo di Tauride costruito per ordine di Caterina II di Russia per il principe Pot\u00ebmkin, eroe di Crimea, dal 1783 al 1789. L'edificio fu in seguito sede del Parlamento russo dal 1905 al 1917. \nNegli ultimi anni ebbe la direzione e il controllo di uno dei pi\u00f9 importanti monumenti del classicismo russo, la cattedrale del Monastero della Santa Vergine di Kazan', costruita da Andrej Voronichin."}
{"id": "1797402", "revid": "24712555", "url": "https://it.wikipedia.org/wiki?curid=1797402", "title": "Audax Club Sportivo Italiano", "text": ""}
{"id": "1797409", "revid": "117104066", "url": "https://it.wikipedia.org/wiki?curid=1797409", "title": "Lingua albanese ghega", "text": "La lingua albanese ghega (in albanese geg\u00eb; (forma indefinita: gegnisht, forma definita gegnishtja) \u00e8 una variet\u00e0 di lingua albanese parlata in Albania e nei paesi della ex-Jugoslavia.\nStoria.\nIl primo esempio di ghego \u00e8 riscontrato nel Kanun di Lek\u00eb Dukagjini. Secondo molti studiosi il ghego deriva da idiomi illirici della Dalmazia, portati dalle popolazioni dalmate emigrate in Albania settentrionale (probabilmente durante l'invasione slava nei Balcani). Secondo alcune teorie deriva da un ceppo tracico-illirico proveniente da un'area interna dei Balcani compresa fra le citt\u00e0 di Ni\u0161 e Skopje conosciuta in passato con il nome di Dardania.\nPrima della seconda guerra mondiale, non vi era stato alcun tentativo ufficiale di imporre una lingua letteraria albanese unificata; venivano usati sia il ghego sia il tosco letterari. Il regime comunista in Albania impose a livello nazionale uno standard basato sulla variante di tosco parlata dentro e intorno alla citt\u00e0 di Kor\u00e7\u00eb .\nCon il riscaldamento delle relazioni tra Albania e Jugoslavia a partire dalla fine degli anni '60, gli albanesi del Kosovo (il pi\u00f9 numeroso gruppo etnico della regione) adottarono lo stesso standard in un processo iniziato nel 1968 e culminato con la comparsa del primo e dizionario ortografico nel 1972. Anche se fino a quel momento avevano usato il ghego e quasi tutti gli scrittori albanesi in Jugoslavia erano di lingua ghega, scelsero di scrivere in tosco \nIl cambiamento della lingua letteraria ha avuto conseguenze politiche e culturali significative perch\u00e9 la lingua albanese \nDistribuzione geografica.\nSecondo l'edizione 2009 di \"Ethnologue\", la lingua albanese ghega \u00e8 parlata principalmente nel nord dell'Albania, dove si contano 1,8 milioni di locutori, e nel Kosovo, da 1,6 milioni di persone. Altre comunit\u00e0 linguistiche significative si trovano in due paesi della ex-Jugoslavia: 600.000 locutori nella Macedonia del Nord e 80.000 in Montenegro.\nClassificazione.\nSecondo lo standard ISO 639 la lingua albanese ghega \u00e8 uno dei membri della macrolingua albanese.\nSistema di scrittura.\nLa scrittura impiega l'alfabeto latino, adottato almeno fin dal XV secolo. In antico erano usati anche il cirillico e la versione turco-ottomana dell'alfabeto arabo, data la mancanza di una norma stabilita fino al congresso di Bitola del 1908."}
{"id": "1797414", "revid": "91475", "url": "https://it.wikipedia.org/wiki?curid=1797414", "title": "Possessione diabolica", "text": ""}
{"id": "1797424", "revid": "113757", "url": "https://it.wikipedia.org/wiki?curid=1797424", "title": "Provincia Bechar", "text": ""}
{"id": "1797436", "revid": "246499", "url": "https://it.wikipedia.org/wiki?curid=1797436", "title": "Toto'", "text": ""}
{"id": "1797437", "revid": "287204", "url": "https://it.wikipedia.org/wiki?curid=1797437", "title": "Audax Italiano", "text": ""}
{"id": "1797440", "revid": "1305772", "url": "https://it.wikipedia.org/wiki?curid=1797440", "title": "Just Feel Better", "text": "Just Feel Better \u00e8 un singolo del gruppo musicale statunitense Santana, pubblicato il 13 dicembre 2005 come secondo estratto dal ventesimo album in studio \"All That I Am\".\nDescrizione.\nLa canzone, cantata dal frontman degli Aerosmith, Steven Tyler, \u00e8 stata prodotta da John Shanks e scritta da Jamie Houston, Buck Johnson e Damon Johnson.\nCome spesso \u00e8 accaduto con le canzoni di Carlos Santana, esiste una versione di \"Just Feel Better\" cantata da Wes Scantlin, anche se Santana ha detto di preferire la versione di Tyler perch\u00e9 cantata con pi\u00f9 emozione, bench\u00e9 abbia apprezzato entrambe le interpretazioni.\nVideo musicale.\nNel videoclip del brano appare l'attrice Nikki Reed che interpreta il personaggio principale. Viene mostrata la storia di una ragazza con diversi problemi, come ad esempio un insegnante che fa avances sessuali verso di lei e un rapporto teso con la madre. Alla fine incontra un ragazzo veramente bello, che tuttavia rimane ucciso da un terribile incidente d'auto. Questa \u00e8 stata l'ultima goccia per lei. La ragazza fa ammenda con la madre e diventa sempre pi\u00f9 brava a scuola. Lei decide che vale comunque la pena lottare e, come recita il titolo della canzone, tutto quello che vuole \u00e8 \"solamente sentirsi meglio\" (\"Just Feel Better\")."}
{"id": "1797442", "revid": "110157", "url": "https://it.wikipedia.org/wiki?curid=1797442", "title": "Giardino Elisa", "text": "Il giardino Elisa si trova a Lucca in via Elisa 54, nel centro storico.\nL'intento dei costruttori era quello di ricreare in scala ridotta, proporzionalmente alla citt\u00e0 di provincia, gli effetti della Rue de Rivoli parigina, per allietare la duchessa Elisa Baciocchi. Il progetto, nato assieme al complesso della nuova via Elisa, venne approvato il 23 giugno 1812.\nIl giardino occupa uno spazio stretto e lungo di forma pressoch\u00e9 triangolare, a corredo di palazzo Froussard, oggi Sodini, che fa parte delle costruzioni sull'emicilio davanti a porta Elisa.\nUn alto muro di cinta delimita l'area, privo di aperture verso l'esterno. Il disegno delle aiuole venne modificato perdendo la corrispondenza tra la facciata interna del palazzo, di andamento curvilineo, e la parte terminale del giardino di analoga forma, che formava una simmetria in prospettiva. I \"parterre\" avevano un andamento rettangolare con vialetti.\nOggi il giardino \u00e8 invece attraversato da un viale di proporzioni maggiori lungo il muro est, dal quale partono percorsi secondari. Una zona di sosta, con vasca mistilinea, rappresenta il culmine dell'impianto. Le specie vegetali furono aggiunte nei secoli, arricchendo il corredo iniziale piuttosto rigido nella selezione. Oggi vi si trovano un grande cedro del Libano, due magnolie, un leccio e altre piante, cespugli e siepi.\nLa parte finale del giardino si trova a una quota pi\u00f9 elevata, con una serie di gradoni ai margini che colmano il dislivello, caratterizzati da siepi di alloro formanti una sorta di \"corrimano verde\"."}
{"id": "1797454", "revid": "91475", "url": "https://it.wikipedia.org/wiki?curid=1797454", "title": "Possessione demoniaca", "text": ""}
{"id": "1797459", "revid": "339392", "url": "https://it.wikipedia.org/wiki?curid=1797459", "title": "Hamilton F.C.", "text": ""}
{"id": "1797463", "revid": "339392", "url": "https://it.wikipedia.org/wiki?curid=1797463", "title": "Hamilton Football Club", "text": ""}
{"id": "1797464", "revid": "339392", "url": "https://it.wikipedia.org/wiki?curid=1797464", "title": "Accies F.C.", "text": ""}
{"id": "1797465", "revid": "339392", "url": "https://it.wikipedia.org/wiki?curid=1797465", "title": "Accies Football Club", "text": ""}
{"id": "1797468", "revid": "106908", "url": "https://it.wikipedia.org/wiki?curid=1797468", "title": "Civitali", "text": ""}
{"id": "1797469", "revid": "152416", "url": "https://it.wikipedia.org/wiki?curid=1797469", "title": "Lanarkshire del Nord", "text": ""}
{"id": "1797470", "revid": "1005847", "url": "https://it.wikipedia.org/wiki?curid=1797470", "title": "Sistema satellitare Quasi-Zenith", "text": "Il sistema satellitare Quasi-Zenith (QZSS), chiamato anche Michibiki, \u00e8 un sistema satellitare giapponese ideato per fornire servizi di comunicazione (video, audio e dati) ed informazioni sulla posizione e svolgere funzioni di aumento dell'accuratezza per un altro sistema di posizionamento satellitare sul territorio giapponese.\nStoria.\nDopo essere stato autorizzato dal Governo giapponese nel 2002 con lo scopo di fornire un servizio di aumento dell'accuratezza per il sistema di posizionamento statunitense GPS, lo sviluppo del sistema Quasi-Zenith cominci\u00f2 ad opera di un consorzio composto da Mitsubishi Electric, Hitachi, e GNSS Technologies. Tale consorzio fall\u00ec per\u00f2 nel 2007 e fu sostituito da un istituto di ricerca tecnologica controllato dal Governo giapponese attraverso quattro ministeri: Educazione, cultura, sport, scienza e tecnologia, Affari interni e comunicazioni, Economia, commercio e industria e Territorio, infrastrutture, trasporti e turismo.\nIl progetto iniziale prevedeva che la costellazione fosse composta da tre satelliti, disposti in un'orbita geosincrona, altamente inclinata e poco ellittica, e separati tra loro di 120\u00b0. In questo modo avrebbero dovuto percorrere, rispetto ad un osservatore a terra, una traiettoria a forma di otto (chiamata analemma) che avrebbe dovuto garantire la copertura del territorio giapponese da parte di almeno un satellite in ogni momento.\nIl primo satellite, \"Michibiki-1\", \u00e8 stato messo in orbita l'11 settembre 2010, con l'obiettivo di completare la costellazione e raggiungere la piena operativit\u00e0 per il 2013. Tuttavia, nel marzo del 2013 il Governo giapponese ha deciso di espandere la costellazione e portarla a quattro satelliti e ha annunciato che la piena operativit\u00e0 sar\u00e0 raggiunta nel 2018.\nNel 2016 il Governo giapponese e l'Agenzia Spaziale Europea hanno siglato un accordo per integrare il QZSS nel sistema di posizionamento europeo Galileo entro tre anni.\nIl sistema \u00e8 diventato ufficialmente operativo il 1\u00ba novembre 2018, tuttavia il supporto al QZSS \u00e8 stato introdotto in alcuni dispositivi commerciali gi\u00e0 a partire dal 2015, tra cui l'iPhone 6s e successivi.\nTecnologia.\nSecondo i piani originali, ogni satellite QZSS avrebbe dovuto essere dotato di due tipi di orologi atomici: un maser all'idrogeno e un orologio al rubidio. Nel 2006 si \u00e8 deciso di interrompere lo sviluppo del maser all'idrogeno, lasciando solo l'orologio al rubidio, costituendo un'architettura simile a quella del GPS statunitense. Il primo satellite QZSS, tuttavia, trasporta il prototipo di un sistema di sincronizzazione sperimentale basato su un orologio al cristallo.\nDurante la fase di collaudo in orbita, durata due anni, si sono svolti dei test per determinare la fattibilit\u00e0 di una tecnologia che non impiegasse orologi a bordo, diversamente da come accade in tutti i sistemi di navigazione attualmente esistenti. Questa tecnologia prevede che i satelliti operino come transponder ritrasmettendo l'orario preciso inviato dalle stazioni di terra. Tale soluzione consente al sistema di operare in maniera ottimale quando i satelliti sono in contatto diretto con le stazioni di terra, ed \u00e8 perci\u00f2 adatta per un sistema come il QZSS. Questa nuova tecnologia porterebbe significativi vantaggi in termini di riduzione della massa dei satelliti e quindi del costo di lancio."}
{"id": "1797472", "revid": "287204", "url": "https://it.wikipedia.org/wiki?curid=1797472", "title": "Defensor Sporting Club", "text": "Il Defensor Sporting Club \u00e8 una societ\u00e0 polisportiva uruguaiana con sede nella citt\u00e0 di Montevideo.\nAttualmente la polisportiva \u00e8 attiva nel calcio, con una squadra che milita nella Primera Divisi\u00f3n Profesional de Uruguay, la massima serie del campionato uruguaiano, e nella pallacanestro.\nStoria.\nFondato il 15 marzo 1913 come Club Atl\u00e9tico Defensor, nel 1989 si fuse con lo Sporting Club Uruguay, prendendo l'attuale nome.\nCalcio.\nNella sua storia, ha vinto il titolo nazionale per quattro volte: nel 1976 e nel 1987, come Defensor, nonch\u00e9 nel 1991 e nel 2007-2008 come Defensor Sporting.\nIl Defensor Sporting ha inoltre vinto ben 8 edizioni della Liguilla Pre-Libertadores de Am\u00e9rica, rappresentando diverse volte l'Uruguay nella Coppa Libertadores: il miglior risultato qui conseguito sono stati i quarti di finale, conquistati nell'edizione 2008. Il 21 maggio 2009 ha eguagliato il risultato approdando ai quarti di finale estromettendo dalla competizione il quotato Boca Juniors espugnando la Bombonera con un gol di Diego de Souza al 27\u00ba minuto del primo tempo dopo il pareggio per 2 a 2 ottenuto tra le mura amiche."}
{"id": "1797475", "revid": "179980", "url": "https://it.wikipedia.org/wiki?curid=1797475", "title": "Defensor Sporting", "text": ""}
{"id": "1797476", "revid": "287204", "url": "https://it.wikipedia.org/wiki?curid=1797476", "title": "Saigo Shiro", "text": ""}
{"id": "1797479", "revid": "181699", "url": "https://it.wikipedia.org/wiki?curid=1797479", "title": "Shirali Muslimov", "text": ""}
{"id": "1797480", "revid": "181699", "url": "https://it.wikipedia.org/wiki?curid=1797480", "title": "Shirali Mislimov", "text": ""}
{"id": "1797481", "revid": "2184720", "url": "https://it.wikipedia.org/wiki?curid=1797481", "title": "Into the Night (Santana)", "text": "Into the Night \u00e8 il primo singolo di Carlos Santana estratto dal suo album \"Ultimate Santana\". La canzone vede la partecipazione vocale di Chad Kroeger, frontman dei Nickelback, con cui Santana aveva gi\u00e0 lavorato in \"Why Don't You &amp; I\" nell'album \"Shaman\". \nIl singolo ha raggiunto la posizione numero 26 negli Stati Uniti, la numero 4 in Australia, la numero 5 in Italia e la numero 9 in Finlandia.\nIl video.\nIl video prodotto per \"Into the Night\" mostra un uomo (Freddy Rodr\u00edguez) sul punto di lanciarsi giu dal tetto di un grattacielo, fino al momento in cui vede una ragazza (Dania Ram\u00edrez) danzare. L'uomo si innamora istantaneamente, ed alla fine del video i due vengono mostrati mentre danzano insieme. Per tutta la durata del video, Kroeger e Santana sono sul tetto dell'edificio ed eseguono il brano."}
{"id": "1797482", "revid": "767487", "url": "https://it.wikipedia.org/wiki?curid=1797482", "title": "Lia Valerio", "text": "Ala di 181 cm, ha giocato in A1 con Venezia.\nCarriera.\nNei club.\n\u00c8 cresciuta nella Reyer Venezia, con cui ha esordito in Serie A1 il 19 ottobre 2003, in Umana Venezia-Energia Caserta 73-56. In totale, ha disputato 17 gare con 22 punti nella massima serie, tutti con la maglia delle venete.\nNel 2006-07 \u00e8 passata alla Sernavimar Marghera, in Serie A2. Lia Rebecca Valerio \u00e8 titolare e con la societ\u00e0 veneta ha la possibilit\u00e0 di disputare i play-off contro la Meccanica Nova Bologna. A fine stagione, ha segnato 285 punti in 31 gare ufficiali.\nNel 2007-08 viene acquistata dal Basket Alcamo, con cui riesce a salvarsi ai play-out contro il Kocca Napoli. Ancora titolare, la Valerio disputa tutte e 33 gare stagioni, con 302 punti. Nel 2008-09 si salva ancora ai play-out con il Basket Alcamo. Dopo una stagione tra Pomezia e Cagliari, nel 2010-11 ritorna a Venezia.\nPassa in seguito a Ragusa. Nella stagione 2012-13 con la Virtus Eirene Ragusa ha ottenuto la promozione in Serie A1 ed \u00e8 arrivata in finale della Coppa Italia di categoria.\nNella stagione 2015-16 vince la Coppa Italia con la Virtus Eirene Ragusa.\nIn Nazionale.\nLia Valerio ha preso parte al Campionato europeo cadette nel 2003 (torneo di qualificazione e \"challenge\") e agli Europei Under-20 nel 2006 e nel 2007 con la Nazionale italiana.\nStatistiche.\nPresenze e punti nei club.\n\"Statistiche aggiornate al 30 giugno 2014\"\nPalmar\u00e8s.\nV.Eirene Ragusa: 2015-16"}
{"id": "1797494", "revid": "1543377", "url": "https://it.wikipedia.org/wiki?curid=1797494", "title": "Kogho", "text": "Kogho o Kogo \u00e8 un dipartimento del Burkina Faso classificato come comune, situato nella provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 15 villaggi: Bassemkoukouri, Bendogo, Bissighin, Kogho-Peulh, Linonghin, Rimalga, Ronsin, Santi, Tangandogo, Tanghin N\u00b0 1, Tanghin N\u00b0 2, Tanlall\u00e9, Tensobtenga, Tollinghin e Zorgo. "}
{"id": "1797496", "revid": "14691", "url": "https://it.wikipedia.org/wiki?curid=1797496", "title": "Orchestre Anti-Choc", "text": ""}
{"id": "1797499", "revid": "1372005", "url": "https://it.wikipedia.org/wiki?curid=1797499", "title": "Laurence Feininger", "text": "Biografia.\nFiglio del pittore Lyonel Feininger, si laure\u00f2 in musicologia a Heidelberg. Nel 1938 si rec\u00f2 a Trento per lo studio dei Codici musicali trentini, una fonte importante per la musica sacra europea del 1400. Ordinato sacerdote a Roma nel 1947, si stabil\u00ec negli anni successivi a Trento. Studi\u00f2 a fondo la musica liturgica cattolica dal 1200 a tutto il 1600, curando i cataloghi delle opere e l'edizione di molte messe e mottetti di autori della tradizione polifonica europea e italiana come Giovanni Giorgi, Pompeo Cannicciari, Francesco Antonio Bonporti, Orazio Benevoli e Giuseppe Ottavio Pitoni. Fond\u00f2 e diresse a Trento il Coro del Concilio, che fu attivo per pi\u00f9 di venti anni. La sua collezione bibliografica e documentale, di grande importanza, \u00e8 stata donata alla citt\u00e0 di Trento e si trova al Castello del Buonconsiglio. Mor\u00ec in un incidente automobilistico."}
{"id": "1797500", "revid": "88740", "url": "https://it.wikipedia.org/wiki?curid=1797500", "title": "Kogo", "text": ""}
{"id": "1797502", "revid": "14691", "url": "https://it.wikipedia.org/wiki?curid=1797502", "title": "Anti-Choc", "text": ""}
{"id": "1797503", "revid": "115850633", "url": "https://it.wikipedia.org/wiki?curid=1797503", "title": "This Boy's Fire", "text": "This Boy's Fire \u00e8 il secondo singolo estratto dall'album \"Ultimate Santana\" di Carlos Santana. La canzone vede la partecipazione vocale della cantante statunitense Jennifer Lopez e del rapper messicano Baby Bash."}
{"id": "1797505", "revid": "14691", "url": "https://it.wikipedia.org/wiki?curid=1797505", "title": "L'Orchestre Anti-Choc", "text": ""}
{"id": "1797515", "revid": "1543377", "url": "https://it.wikipedia.org/wiki?curid=1797515", "title": "M\u00e9guet", "text": "M\u00e9guet \u00e8 un dipartimento del Burkina Faso classificato come comune, situato nella provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 20 villaggi: Baghin, Boll\u00e9, Boulwando, Dazanr\u00e9, Kabouda, Kakim, Kanr\u00e9, Kougdoughin, Koulweogo, Lalmogo, Nahoub\u00e9, Ouavouss\u00e9, Pimalga, Pinr\u00e9, Tamasgo, Tanghin, Tibin, Vagma, Yama e Zemalga."}
{"id": "1797516", "revid": "287204", "url": "https://it.wikipedia.org/wiki?curid=1797516", "title": "Meguet", "text": ""}
{"id": "1797519", "revid": "247222", "url": "https://it.wikipedia.org/wiki?curid=1797519", "title": "Chris de Burgh", "text": "Ha avuto grande successo in Irlanda, Gran Bretagna e negli Stati Uniti d'America con il brano del 1986 \"The Lady in Red\" e ancor prima, nel 1984, con \"High On Emotion\".\nBiografia.\nOrigini.\nChris de Burgh nacque a Venado Tuerto, in Argentina, dal colonnello Charles Davison, un diplomatico britannico, e da una segretaria irlandese. Suo nonno materno era Sir Eric de Burgh, un ufficiale dell'esercito britannico che era stato capo dello stato maggiore generale in India durante la seconda guerra mondiale. Ha preso il nome di sua madre, \"de Burgh\", quando ha iniziato ad esibirsi. Suo padre aveva notevoli interessi agricoli e Chris trascorse gran parte dei suoi primi anni a Malta, Nigeria e Zaire, come lui, sua madre e suo fratello accompagnarono il colonnello Davison sul suo lavoro diplomatico e ingegneristico.\nI Davison finalmente si stabilirono a Bargy Castle, Contea di Wexford, in Irlanda, che era un po' fatiscente al momento. Era un castello del XII secolo che Eric de Burgh acquist\u00f2 negli anni sessanta. Lo ha convertito in un hotel, e il giovane Chris ha cantato per gli ospiti come intrattenimento.\nDopo aver frequentato il Marlborough College nel Wiltshire, in Inghilterra, de Burgh ha continuato gli studi laureandosi al Trinity College di Dublino, dove ha anche conseguito un Master in francese, inglese e storia.\nVita privata.\nDal matrimonio con Diane, sposata nel 1977, sono nati due figli maschi e Rosanna Davison, cantante, attrice e Miss Mondo 2003."}
{"id": "1797520", "revid": "1543377", "url": "https://it.wikipedia.org/wiki?curid=1797520", "title": "Mogt\u00e9do", "text": "Mogt\u00e9do \u00e8 un dipartimento del Burkina Faso classificato come comune, situato nella provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 24 villaggi: Bombor\u00e9 V1, Bombor\u00e9 V2, Bombor\u00e9 V3, Bombor\u00e9 V4, Bombor\u00e9 V5, Bombor\u00e9 V6, Bombor\u00e9 V7, Gadghin, Mogt\u00e9do V1, Mogt\u00e9do V2, Mogt\u00e9do V3, Mogt\u00e9do V4, Mogt\u00e9do V5, Mogt\u00e9do V6, Nobsin, Rapadama V1, Rapadama V2, Rapadama V3, Rapadama V4, Rapadama V5, Rapadama V7, Rapadama V8, Rapadama V9 e To\u00e9ssin."}
{"id": "1797522", "revid": "287204", "url": "https://it.wikipedia.org/wiki?curid=1797522", "title": "Mogtedo", "text": ""}
{"id": "1797523", "revid": "125923356", "url": "https://it.wikipedia.org/wiki?curid=1797523", "title": "Vanni Santoni", "text": "Dopo il debutto con il libro sperimentale \"Personaggi precari\", s'impone all'attenzione della critica e del pubblico con opere dalle narrazioni polifoniche e corali di ambientazione realistica, come quelle del primo romanzo \"Gli interessi in comune\", di \"Se fossi fuoco arderei Firenze\" o del monumentale \"I fratelli Michelangelo\", alle volte ibridate con elementi saggistici, come in \"Muro di casse\" o \"La stanza profonda\". Ha praticato anche il genere fantastico con la saga di \"Terra ignota\" ed \u00e8 stato tra i pionieri della scrittura collettiva col progetto SIC e il romanzo storico \"In territorio nemico\".\nBiografia.\nLaureato in scienze politiche all'Universit\u00e0 di Firenze, comincia a scrivere nel 2004 sulle pagine della rivista \"Mostro\"; nel 2005 vince il concorso \"Fuoriclasse\" della casa editrice Vallecchi con il testo \"Vasilij e la morte\". Nel 2006 vince il concorso \"Scrittomisto\" della casa editrice indipendente RGB ed esordisce con \"Personaggi precari\", un libro sperimentale dove sono presentati centinaia di personaggi la ricostruzione della cui storia \u00e8 affidata al lettore, con una tecnica di introspezione psicologica \u201c\"momentista\"\u201d, in cui il precariato \u00e8 anzitutto condizione esistenziale. I suoi \"Personaggi precari\" sono tradotti in inglese (dal poeta Linh Dinh), in francese e in spagnolo. \"Personaggi precari\" esce per la seconda volta, in versione ampliata, nel 2013, per Voland e una terza volta, con ulteriori ampliamenti, nel 2017.\nNel 2007 fonda il progetto di scrittura collettiva SIC, il cui romanzo storico \"In territorio nemico\" esce poi nell'aprile 2013 per minimum fax.\nNel 2008 pubblica il suo secondo libro, e primo romanzo, \"Gli interessi in comune\" per Feltrinelli, \"un romanzo corale sull'impossibilit\u00e0 di raccontarsi nella societ\u00e0 contemporanea\", in cui si narrano dieci anni di scorribande di un gruppo di giovani di provincia alla ricerca di un proprio mito di fondazione. Il romanzo vince il premio selezione \"Scrittore toscano dell'anno\". Irreperibile dal 2011, negli anni \"Gli interessi in comune\" \u00e8 divenuto oggetto di culto da parte dei lettori, trovandosi al centro di vicende come raccolte di firme che ne invocano la ristampa, versioni fotocopiate che circolano nelle scuole, furti del volume nelle biblioteche, fino a veri e propri \"samizdat\".\nIl suo terzo libro \u00e8 il romanzo \"Se fossi fuoco arderei Firenze\", che utilizza una struttura corale a \"ronda\", \u00e8 uscito nell'ottobre 2011 per la collana Contromano di Laterza.\nSempre nel 2011 pubblica il romanzo \"L'ascensione di Roberto Baggio\" (Mattioli 1885), scritto a quattro mani col drammaturgo Matteo Salimbeni.\nNel 2012 pubblica il romanzo breve \"Tutti i ragni\" (:duepunti), per la collana \"ZOO\", diretta da Giorgio Vasta e Dario Voltolini, tradotto in tedesco nel 2014.\nNel 2013, oltre a \"In territorio nemico\", pubblica la versione definitiva di \"Personaggi precari\" per Voland e il romanzo fantastico \"Terra ignota\" per Mondadori, a cui segue \"Terra ignota 2 - Le figlie del rito\" nel 2014. Quando, come in questi casi, firma testi fantastici, aggiunge alla firma la sigla HG per sottolineare che si tratta di un percorso parallelo a quello principale; tale sigla sarebbe un omaggio a Guido Morselli.\nNel 2015 pubblica il romanzo \"Muro di casse\" che apre la collana Solaris di Laterza. Sempre nel 2015 \u00e8 incluso nell'antologia minimum fax \"L'et\u00e0 della febbre\" dei migliori scrittori italiani under-40.\nNel 2017 pubblica, sempre per Laterza, il romanzo \"La stanza profonda\", che costituisce la prima partecipazione al Premio Strega della storia dell'editore. Il libro conosce un immediato successo di pubblico, andando in ristampa alla prima settimana e altre quattro volte nel mese successivo. Sempre nel 2017 esce per Mondadori \"L'impero del sogno\", concepito per essere allo stesso tempo un romanzo fantastico a s\u00e9 stante ed un \"prequel\" di \"Terra Ignota\".\nNel 2019 pubblica per Mondadori \"I fratelli Michelangelo\" e ripubblica, per Laterza, il romanzo d'esordio \"Gli interessi in comune\".\nNel 2020 pubblica per minimum fax il saggio \"La scrittura non si insegna\".\nNel 2022 pubblica per Mondadori \"La verit\u00e0 su tutto\".\nAttivit\u00e0 giornalistica, critica e editoriale.\nSantoni scrive sulle pagine culturali del \"Corriere della Sera\" e sul dorso toscano dello stesso giornale. \nHa pubblicato racconti, saggi e reportage, oltre a interviste ad autori internazionali come Emmanuel Carr\u00e8re, Mircea C\u0103rt\u0103rescu, Dave Eggers, William Gibson, Frank Miller, Irvine Welsh o Richard Powers o Georgi Gospodinov, su \"La Lettura\" del \"Corriere della Sera\" di cui \u00e8 una delle firme letterarie e altre testate come \"Internazionale\", \"Linus\", \"il manifesto\", \"Mucchio Selvaggio\", \"Vice\", \"Orwell\", \"Le parole e le cose\", \"Nazione Indiana\", \"Carmilla\", \"Nuovi Argomenti\", \"Alfabeta2\", \"minima&amp;moralia\", \"Argo,\" \"GAMMM\", \"Rolling Stone\", \"pagina99\" e in varie raccolte. \nDal 2008 tiene una rubrica quotidiana e una settimanale sul dorso toscano del \"Corriere della Sera\". \nPer il teatro ha scritto \"Tributo alla ginestra ancor nascente\" e \"Expoi \"(con Matteo Salimbeni e Giorgio Finamore), entrambi per la regia di Federico Grazzini.\nHa tradotto \"Immagino tu sia andato in buca\" di Irvine Welsh (Transeuropa 2013) e \"Rovine\" di Peter Kuper (Tunu\u00e9 2017, Eisner Award 2015).\nDal 2014 al 2021 ha diretto la narrativa di Tunu\u00e9 \u2013 editori dell'immaginario, affermatasi come una delle principali fucine italiane di nuovi talenti letterari."}
{"id": "1797528", "revid": "1543377", "url": "https://it.wikipedia.org/wiki?curid=1797528", "title": "Salogo", "text": "Salogo \u00e8 un dipartimento del Burkina Faso classificato come comune, situato nella Provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 14 villaggi: Boilghin, Filiba, Foulgo, Gn\u00e9gn\u00e9ogo, Koums\u00e9ogo, Nonghin, Sambtenga, Sankango, Tandaga, Tansablogo, Yamegtenga, Zams\u00e9, Zo\u00e9tgomd\u00e9 e Zomnogo."}
{"id": "1797543", "revid": "1543377", "url": "https://it.wikipedia.org/wiki?curid=1797543", "title": "Zam (Burkina Faso)", "text": "Zam \u00e8 un dipartimento del Burkina Faso classificato come comune, situato nella Provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 34 villaggi: Amdalaye, Boulgou, Damigoghin, Damongto, Dassimpouigo, Dawaka, Gandeongo, Ipala, Kieglesse, Komgnesse, Koratinga, Koratinga-Peulh, Kougri, Kroumweogo, Lall\u00e9, Nabmalgma, Nahoutinga, Nangbangdr\u00e9, Pissi, Pousghin, Rapadama-Peulh, Rapadama T, Sambtinga, Song-Naaba, Talembika, Toghin, Toyoko, Waltinga, Wayen-Rapadama, Wayen-Zam, Weotinga, Yagma, Yarghin e Yorgho."}
{"id": "1797548", "revid": "15756", "url": "https://it.wikipedia.org/wiki?curid=1797548", "title": "Tommaso Temanza", "text": "Biografia.\nNacque dall'architetto Antonio e da Adriana Scalfurotto, segu\u00ec sin da giovane le orme del padre. Fu allievo a Padova del matematico Giovanni Poleni, presso il quale approfond\u00ec la matematica e l'applicazione di questa all'architettura. Collabor\u00f2 anche con Giovanni Scalfurotto, di cui era nipote, presso il quale conobbe il pi\u00f9 giovane Giovan Battista Piranesi.\nFu impiegato come proto (capo architetto) della Magistratura delle acque.\nL'opera.\nStudioso di Palladio, contribu\u00ec all'orientamento palladiano del primo neoclassicismo veneto.\nInfatti \u00e8 una delle personalit\u00e0 chiave dell'evoluzione del linguaggio architettonico veneziano dal rococ\u00f2 al neoclassicismo, nonostante le poche opere portate a compimento.\nLe sue opere architettoniche principali furono, a Padova la chiesetta di Santa Margherita (intorno al 1748) e la cappella privata della villa Contarini a Piazzola sul Brenta, a Venezia le chiese di Santa Maria Maddalena e di San Servolo, e il progetto della loggia di Ca' Zenobio, a Treviso.\nLa sua massima opera come scrittore \u00e8 \"Vite dei pi\u00f9 celebri architetti e scultori veneziani\" del 1778, indispensabile opera di consultazione per gli studiosi di storia dell'architettura veneta tra il XVI ed il XVIII secolo. Scrisse anche una famosa \"Vita di Andrea Palladio\", 1762 e la \"Dissertazione sopra l'antica pianta dell'inclita citt\u00e0 di Venezia nel duodecimo secolo\", nella quale riporta e analizza quella che viene considerata la pi\u00f9 antica pianta della citt\u00e0 di Venezia.\nMor\u00ec a Venezia nel 1789. Le sue ceneri riposano nella chiesa di Santa Maria Maddalena."}
{"id": "1797555", "revid": "1543377", "url": "https://it.wikipedia.org/wiki?curid=1797555", "title": "Zoungou", "text": "Zoungou \u00e8 un dipartimento del Burkina Faso classificato come comune, situato nella Provincia di Ganzourgou, facente parte della Regione dell'Altopiano Centrale.\nIl dipartimento si compone del capoluogo e di altri 24 villaggi: Badnogo, Bitoungou, Dakaongo, Darsalam, Gandaogo, Goghin, Kuilkanda, Kuilmasga, Nobtenga, Ouavouss\u00e9, Paspanga, Ramatoulaye, Silmiougou, Tamesw\u00e9oghin, Tamidou, Tanghin, Tans\u00e8ga, Taonsghin, To\u00e9ssin, Waada, Wemyaoghin, Yamganghin, Zantonr\u00e9 e Zorbimba."}
{"id": "1797562", "revid": "1013865", "url": "https://it.wikipedia.org/wiki?curid=1797562", "title": "Himara", "text": "Himara (in albanese Himar\u00eb; in italiano \"Cimarra\"; , \"Himarra\"), \u00e8 un comune albanese situato nella prefettura di Valona, in corrispondenza della costa ionica del sud-ovest dell'Albania.\nIn seguito alla riforma amministrativa del 2015, sono stati accorpati a Himara i comuni di Hor\u00eb-Vranisht e Lukov\u00eb, portando la popolazione complessiva a 7\u00a0818 abitanti (dati censimento 2011).\nCitt\u00e0 bilingue, la zona di Himara \u00e8 prevalentemente abitata da una comunit\u00e0 di origine albanese.\nGeografia fisica.\nLa regione \u00e8 caratterizzata da alte montagne che raggiungono i 2000 metri, chiamate \"Llogara\" (conosciute nell'antichit\u00e0 e in greco come le montagne Ceraunian) che rientrano a picco verso il mare. Ci sono lunghe spiagge di sassi e colline a pochi passi dal mare in cui sono presenti terrazzamenti con coltivazioni di olive e agrumi.\nStoria.\nNell'antichit\u00e0 la regione era abitata dalla trib\u00f9 dei Caoni. I Caoni erano una delle tre trib\u00f9 principali dell'Epiro, insieme ai tesproti e molossi. La citt\u00e0 di Himara si crede sia stata fondata come \u03a7\u03af\u03bc\u03b1\u03b9\u03c1\u03b1, (Chimaira, da qui il nome di Himara) da parte del Caoni come avamposto commerciale sulla riva Chaonian. Tuttavia, secondo un'altra teoria il nome suggerisce che viene dal greco \u03c7\u03b5\u03af\u03bc\u03b1\u03c1\u03c1\u03bf\u03c2 (cheimarros), che significa torrente.\nNell'antichit\u00e0 classica, Himara era parte del Regno Epiro sotto il dominio della dinastia Aeacid Molosso, che comprendeva il re Pirro dell'Epiro. Quando la regione fu conquistata dalla Repubblica romana nel II secolo a.C., alcuni suoi insediamenti furono gravemente danneggiati e altri distrutti dal generale romano Emilio Paolo.\nFacente parte nell'Impero Bizantino dopo la caduta di Roma, divenne, come il resto della regione, bersaglio frequente degli attacchi dei Goti, Avari, Slavi, Bulgari, Saraceni e Normanni.\nInvasa dall'Impero turco ottomano nal tardo XIV secolo, fu l'unica regione a non cedere immediatamente al dominio ottomano, diventando il simbolo della resistenza ai turchi. Nell'estate del 1473 il rivoluzionario greco Ioannis Vlasis prese il controllo di tutta la parte costiera da Sagiada ad Himara, ma quando la guerra turco-veneziana fin\u00ec (1479) la regione pass\u00f2 sotto il controllo ottomano. Nel 1481, un anno dopo che gli ottomani erano sbarcati a Otranto, gli Himarioti uniti alle forze di Gjon Castriota, figlio di Skanderbeg, attuarono una rivolta contro gli invasori. La rivolta fall\u00ec, cos\u00ec diverse famiglie fuggirono dalla citt\u00e0 per la Sicilia, dove gli sono stati concessi territori nei pressi di Palermo, fondando Piana degli Albanesi, cittadina in cui gli abitanti parlano ancora oggi un'antica variante della lingua albanese, pieno di grecismi, l'arb\u00ebrisht.\nCultura.\nAd Himara fu aperta nel 1660-1661 una delle prime scuole albanesi, per opera di Onuf\u00ebr Konstandini e Giuseppe Schir\u00f2, nonostante l'opposizione dell'impero ottomano.\nSociet\u00e0.\nLingue e dialetti.\nLe lingue parlate sono l'albanese e il greco."}
{"id": "1797563", "revid": "1543377", "url": "https://it.wikipedia.org/wiki?curid=1797563", "title": "Bouss\u00e9", "text": "Bouss\u00e9 \u00e8 un dipartimento del Burkina Faso classificato come citt\u00e0, capoluogo della provincia di Kourw\u00e9ogo, facente parte della Regione dell'Altopiano Centrale.\nIl dipartimento si compone del capoluogo e di altri 16 villaggi: Gasma, Goala, Golmidou, Goundrin, Guesna, Kaonghin, Kiedpalogo, Kinana, Koui, Kourian, Laogo, Likinkels\u00e9, Sandogo, Sao, Silmiougou e Yargo."}
{"id": "1797567", "revid": "104265", "url": "https://it.wikipedia.org/wiki?curid=1797567", "title": "Ciria (canale)", "text": "La Ciria \u00e8 un canale artificiale della provincia di Cremona.\nHa origine dall'unione di due canali (\"Ciria vecchia\" e \"Ciria nuova\") in prossimit\u00e0 dell'abitato di Olmeneta. Entrambi i rami hanno origine dal Naviglio Grande Pallavicino. Considerando come ramo principale la Ciria Vecchia, la lunghezza complessiva dell'alveo (che percorre il territorio provinciale da ovest verso est, confluendo in un altro canale nel territorio comunale di Torre de' Picenardi) \u00e8 di poco meno di 32 km.\nLa Ciria Vecchia.\nLe origini della Ciria Vecchia, uno dei canali pi\u00f9 antichi della provincia di Cremona, risalgono al XV secolo. Il cavo, all'epoca una roggia di modeste dimensioni, traeva alimentazione da alcune risorgive (oggi totalmente scomparse) collocate nei pressi della Cascina Graffignana, nel territorio comunale di Casalbuttano ed Uniti, e dai coli provenienti dai campi circostanti. Un pi\u00f9 ampio canale venne fatto scavare nel XVI secolo dal nobile Carlo Ciria, proprietario di ampi appezzamenti di terreno nella zona. Il 28 maggio 1632 il marchese Giorgio Pallavicino, discendente di Galeazzo che realizz\u00f2 l'omonimo Naviglio, acquist\u00f2 la Ciria e inizi\u00f2 i lavori di collegamento tra quest'ultima e il Naviglio Grande Pallavicino. Il 3 luglio 1667 i lavori risultarono ultimati e da allora la Ciria Vecchia rappresenta la naturale prosecuzione del Naviglio, ove esso termina il suo corso, all'altezza dell'attuale ponte lungo la strada provinciale 86.. Nel medesimo punto origina anche la Canobbia Vecchia, un canale scavato nel 1588 che confluisce nella Ciria Nuova.\nLa Ciria Vecchia raggiunge Olmeneta dopo meno di 3 chilometri di corso. Questo tratto \u00e8 caratterizzato da un alveo di piccole dimensioni, in quanto la maggior parte della portata in uscita dal Naviglio si riversa nella Canobbia Vecchia anzich\u00e9 nella Ciria. Immediatamente dopo aver sottopassato la linea ferroviaria Cremona-Brescia si unisce alla ben pi\u00f9 ampia Ciria Nuova, proseguendo in direzione est con un alveo notevolmente pi\u00f9 largo.\nIn localit\u00e0 Brazzuoli, nel comune di Pozzaglio ed Uniti, la Ciria attraversa un importante nodo idraulico. Qui, in corrispondenza del ponte lungo la ex Strada statale 45 bis Gardesana Occidentale, si trova lo spartiacque tra il bacino del Po e quello dell'Oglio. Verso sud si stacca il Cavo Robecco, che costeggia la ex strada statale raggiungendo Cremona ove entra a far parte del suo sistema di canali sotterranei, mentre verso nord-est si dipartono, paralleli, il Dugale Grumone e lo Scaricatore Grumone. Quest'ultimo svolge la funzione di scolmatore tramite un sistema automatico di regolazione scaricando gli eventuali eccessi di portata della Ciria in Oglio.\nDal nodo di Brazzuoli il corso della Ciria si sviluppa nei territori comunali di Corte de' Frati, Grontardo, Pescarolo ed Uniti, Vescovato, Cicognolo, Cappella de' Picenardi e Torre de' Picenardi, ove termina confluendo nel Cavo Bolla, un canale di bonifica realizzato nel XVIII secolo.\nLa Ciria Nuova.\nLa Ciria Nuova \u00e8 il pi\u00f9 recente dei due rami che alimentano il sistema irriguo imperniato nella Ciria. Venne scavato ex novo nel XVIII secolo allo scopo di accrescere la portata della Ciria Vecchia.\nDeriva direttamente dal Naviglio Grande Pallavicino, dal quale si stacca sul lato sinistro in prossimit\u00e0 del cimitero di Mirabello Ciria (frazione di Casalmorano). Scavalca il Naviglio Civico per mezzo di una robusta navazza e si dirige, compiendo numerose curve, verso sud-est, attraversando i comuni di Casalbuttano ed Uniti, Corte de' Cortesi con Cignone e Olmeneta. Nella campagna a nord di quest'ultimo centro abitato, vi si distacca verso est la Canobbia Nuova, un canale ad uso irriguo che dispensa le utenze della zona, e vi confluisce subito dopo la Canobbia Vecchia, che assieme alla Ciria Vecchia costituisce la prosecuzione del Naviglio.\nPresso la ferrovia Cremona-Brescia, confluisce nella Ciria Vecchia originando la Ciria propriamente detta.\nUtilizzo delle acque.\nLa Ciria Vecchia e la Ciria Nuova furono realizzate con l'unico scopo di alimentare la rete irrigua del settore nord-orientale della provincia di Cremona, funzione che assolvono in pieno anche oggi.\nLa rete composta dal Naviglio Pallavicino, dai due rami della Ciria, dal canale Canobbia e da gran parte delle loro diramazioni e derivazioni \u00e8 gestita dal \"Consorzio per l'incremento dell'irrigazione nel territorio cremonese\" (pi\u00f9 brevemente noto come Consorzio Irrigazioni Cremonesi), sorto il 26 marzo 1883 e i cui soci fondatori erano 59 comuni cremonesi, parte dei quali vennero successivamente soppressi. Il consorzio gestisce e mantiene la rete di canali e rogge precedentemente compresa nel \"Condominio Pallavicino\", un istituto di propriet\u00e0 dell'omonima e nobile famiglia cremonese fondato nel XVI secolo dal marchese Galeazzo I Pallavicino.\nNel 1923 fu realizzata, sulla Ciria Nuova, la centrale idroelettrica di Campagnola (frazione di Corte de' Cortesi con Cignone), la quale sfruttava una caduta d'acqua di alcuni metri per azionare la sua turbina. Questo modesto impianto era in grado di fornire una potenza di 93 kW. Dopo circa vent'anni di attivit\u00e0, la centrale fu dichiarata poco redditizia e quindi dismessa."}
{"id": "1797569", "revid": "446353", "url": "https://it.wikipedia.org/wiki?curid=1797569", "title": "Air Raid Precautions", "text": "Air Raid Precautions (ARP) \u00e8 stata un'organizzazione nel Regno Unito per l'assistenza, in previsione della Seconda guerra mondiale, ai cittadini per difenderli dai bombardamenti a tappeto. Fu creata nel 1924 come una risposta alla paura riguardo alla crescita della minaccia dei bombardieri."}
{"id": "1797570", "revid": "339392", "url": "https://it.wikipedia.org/wiki?curid=1797570", "title": "Vladimir Zhirinovsky", "text": ""}
{"id": "1797586", "revid": "1543377", "url": "https://it.wikipedia.org/wiki?curid=1797586", "title": "Laye (Burkina Faso)", "text": "Laye \u00e8 un dipartimento del Burkina Faso classificato come comune, situato nella provincia di Kourw\u00e9ogo, facente parte della Regione dell'Altopiano Centrale.\nIl dipartimento si compone del capoluogo e di altri 9 villaggi: Barama, Boulala, Gantin, Gantogodo, Laye-Yarc\u00e9, Sapeo, Sondre, Wanonghin e Yactenga."}
{"id": "1797588", "revid": "767487", "url": "https://it.wikipedia.org/wiki?curid=1797588", "title": "Flor do Sert\u00e3o", "text": "Flor do Sert\u00e3o \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797591", "revid": "287204", "url": "https://it.wikipedia.org/wiki?curid=1797591", "title": "Formosa do Sul", "text": "Formosa do Sul \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797593", "revid": "297059", "url": "https://it.wikipedia.org/wiki?curid=1797593", "title": "Riforma cluniacense", "text": "La riforma cluniacense fu un movimento di riforma ecclesiale dell'alto medioevo, che ebbe la sua origine nell'abbazia benedettina di Cluny, in Borgogna, movimento di riforma che dapprima rinnov\u00f2 l'ordine benedettino e poi si estese a tutta la Chiesa cattolica.\nFondamenti.\nI fondamenti della riforma erano:\nAccanto a questo vi era una riforma dell'organizzazione dei monasteri e la sottrazione dei medesimi all'autorit\u00e0 vescovile. I monasteri e gli ordini vennero resi dipendenti dal pontefice romano. Nella lotta per le investiture Cluny evit\u00f2 di prendere esplicitamente partito, ma fu a fianco dei papi riformatori per quanto riguardava la simonia ed il celibato sacerdotale.\nStoria.\nGi\u00e0 con il primo abate Bernone (850 ca. - 927) ebbe inizio un recupero degli antichi ideali monastici, che venne poi proseguito con l'abate Oddone (878 - 942). Le \"consuetudines cluniacenses\" si diffusero rapidamente nella Francia meridionale e trovarono terreno fertile anche nell'Italia settentrionale, in particolare nel monastero di San Maiolo a Pavia e, in Italia centrale, di Santa Maria Aventinese e di Montecassino. Accanto al ritorno ai princ\u00ecpi di san Benedetto e ad un forte afflato spirituale (che comprendeva anche il servizio liturgico e la cred\u00e8nza nei miracoli), ben presto si cerc\u00f2 di raggiungere la massima indipendenza dalle cose mondane, la qual cosa comprendeva, dal punto di vista pratico, l'indipendenza dalle diocesi e la richiesta di poter esercitare la giurisdizione nei territori dipendenti dal monastero.\nIn questo senso il movimento cluniacense si poneva nel solco della tradizione che si era espressa nello Pseudo-Isidoro (prima met\u00e0 dell'VIII secolo), una raccolta () di decreti, decisioni sinodali, lettere papali, che si riproponeva di rafforzare la posizione dei vescovi soprattutto rispetto al potere secolare, insistendo sull'idea di un papato forte, nel quale si vedeva la migliore garanzia, in particolare per le diocesi pi\u00f9 piccole.\nCon il secolo XI, ed in particolare sotto l'abate Odilo, si verific\u00f2 nella riforma cluniacense una svolta riguardo alla politica ecclesiastica.\nEssa ebbe origine dalla frequente presenza di monaci cluniacensi a Roma, dove il problema non era tanto l'ingerenza da parte delle autorit\u00e0 secolari, quanto un papa che, pur capo spirituale della Chiesa, non era per nulla libero dai condizionamenti del potere laico: in particolare l'elezione del papa era, di fatto, in mano all'aristocrazia romana, oltre che soggetta ad altre influenze extraecclesiastiche di vario genere. La lotta contro queste interferenze, contro la simonia e il nicolaismo mut\u00f2 la natura della riforma: l'opera di Umberto di Silva Candida, di Anselmo da Lucca e di Gregorio VII fecero s\u00ec che il pensiero cluniacense esercitasse una profonda influenza sulla Riforma gregoriana."}
{"id": "1797598", "revid": "1543377", "url": "https://it.wikipedia.org/wiki?curid=1797598", "title": "Niou", "text": "Niou \u00e8 un dipartimento del Burkina Faso classificato come comune, situato nella Provincia di Kourw\u00e9ogo, facente parte della Regione dell'Altopiano Centrale.\nIl dipartimento si compone del capoluogo e di altri 20 villaggi: Bel\u00e9, Garga, Gasgo, Goabga, Kouka, Koukin, Mouni, Nabzinigma, Napalgu\u00e9, Niapa, Niou-Yarc\u00e9, Raongo, Sakouli, Sondogtenga, Sourou, Tams\u00e9, Tanghin, Tangseghin, Wa e Zeguedeghin."}
{"id": "1797599", "revid": "287204", "url": "https://it.wikipedia.org/wiki?curid=1797599", "title": "Iraceminha", "text": "Iraceminha \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797602", "revid": "110157", "url": "https://it.wikipedia.org/wiki?curid=1797602", "title": "Nova Erechim", "text": "Nova Erechim \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797607", "revid": "287204", "url": "https://it.wikipedia.org/wiki?curid=1797607", "title": "Nova Itaberaba", "text": "Nova Itaberaba \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797615", "revid": "110157", "url": "https://it.wikipedia.org/wiki?curid=1797615", "title": "Palmitos", "text": "Palmitos \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797616", "revid": "1543377", "url": "https://it.wikipedia.org/wiki?curid=1797616", "title": "Sourgoubila", "text": "Sourgoubila \u00e8 un dipartimento del Burkina Faso classificato come comune, situato nella Provincia di Kourw\u00e9ogo, facente parte della Regione dell'Altopiano Centrale.\nIl dipartimento si compone del capoluogo e di altri 17 villaggi: Bagayiri, Bantogdo, Barouli, Bouanga, Damsi, Diguila, Gonsin, Guela, Koala, Koukin, Lao, Manefyam, Nakamtenga, Sandogo, Sanon, Taonsogo e Zoundri."}
{"id": "1797617", "revid": "287204", "url": "https://it.wikipedia.org/wiki?curid=1797617", "title": "Planalto Alegre", "text": "Planalto Alegre \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797622", "revid": "287204", "url": "https://it.wikipedia.org/wiki?curid=1797622", "title": "Santa Terezinha do Progresso", "text": "Santa Terezinha do Progresso \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797623", "revid": "767487", "url": "https://it.wikipedia.org/wiki?curid=1797623", "title": "Choc Stars", "text": "I Choc Stars sono un gruppo musicale di genere soukous (\"rumba africana\") della Repubblica Democratica del Congo. Appartengono al cosiddetto \"Clan Langa Langa\", ovvero la famiglia di gruppi che nacquero, direttamente o indirettamente, in seguito a scissioni interne del gruppo storico Za\u00efko Langa Langa. Complessivamente, hanno pubblicato circa 50 album nell'arco di 13 anni di carriera.\nFra le caratteristiche distintive del loro stile ci sono le atmosfere in generale pi\u00f9 romantiche e sognanti di quelle di gruppi rivali come Langa Langa Stars o Viva La Musica, che basavano gran parte dei loro lavori su ritmi ballabili, spesso frenetici. Molti dei brani dei Choc Stars alternano comunque passaggi lenti e veloci, e anche la capacit\u00e0 di cambiare ritmo in modo graduale era uno dei tratti distintivi della loro musica.\nStoria del gruppo.\nIl gruppo fu fondato nel 1983 da Mutombo Ben Nyamabo. Nel corso degli anni, Nyamabo ha saputo attirare nella propria formazione alcuni dei pi\u00f9 talentuosi artisti della scena congolese, inclusi Bozi Boziana, Roxy Tshimpaka e Djuna Djanana (tutti e tre provenienti dai Langa Langa Stars), Monza Premier, Nzola Ndonga, Nzaya Nzayadio e Zemano Germain Kanza, Djo Mali, Carrol Makamba, Teddy Accompa, Wajery Lema, Ditutala Kuama e Djudjuchet.\nNei primi anni dalla loro fondazione, gli Choc Stars dovettero il loro successo principalmente alla presenza del carismatico cantante Bozi Boziana. Quando questi abbandon\u00f2, il suo posto alla voce fu preso da un terzetto composto da Carlito Lassa, Dieka Debaba e Defao Matumona.\nNegli anni novanta la popolarit\u00e0 del gruppo inizi\u00f2 a declinare. Molti dei musicisti abbandonarono per spostarsi ad altre formazioni. Tra gli altri, Djanana e Djo Mali passarono ai Langa Langa Stars; Defao fond\u00f2 un proprio gruppo di successo, la Orchestre Big Stars; Carlito si dedic\u00f2 al progetto OK Jazz; Debaba intraprese una carriera solista; Roxy Tshimpaka pass\u00f2 a Za\u00efko Nkolo Mboka (una delle due formazioni in cui si era suddiviso all'epoca il gruppo Zaiko Langa Langa). Nonostante queste defezioni importanti, Nyamabo mantenne vivo il suo progetto, incidendo diversi dischi fra i quali \"Dernier Metro\" e \"Bango Oyo Baye\", molto apprezzati dalla critica."}
{"id": "1797624", "revid": "287204", "url": "https://it.wikipedia.org/wiki?curid=1797624", "title": "Santiago do Sul", "text": "Santiago do Sul \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797626", "revid": "3831", "url": "https://it.wikipedia.org/wiki?curid=1797626", "title": "Castello &quot;federiciano&quot; di Brindisi", "text": ""}
{"id": "1797627", "revid": "287204", "url": "https://it.wikipedia.org/wiki?curid=1797627", "title": "S\u00e3o Bernardino", "text": "S\u00e3o Bernardino \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797630", "revid": "1543377", "url": "https://it.wikipedia.org/wiki?curid=1797630", "title": "To\u00e9ghin", "text": "To\u00e9ghin \u00e8 un dipartimento del Burkina Faso classificato come comune, situato nella Provincia di Kourw\u00e9ogo, facente parte della Regione dell'Altopiano Centrale.\nIl dipartimento si compone del capoluogo e di altri 17 villaggi: Bendogo, Doanghin, Dour\u00e9, Gogs\u00e9, Gourpila, Imkouka, Kangr\u00e9, Listenga, Moetenga, Nahartenga, Sandogo, Sotenga, Tanghin, Toussougtenga, Youbga, Zeguedeghin e Zipelin."}
{"id": "1797632", "revid": "287204", "url": "https://it.wikipedia.org/wiki?curid=1797632", "title": "Toeghin", "text": ""}
{"id": "1797634", "revid": "116754350", "url": "https://it.wikipedia.org/wiki?curid=1797634", "title": "S\u00e3o Louren\u00e7o do Oeste", "text": "S\u00e3o Louren\u00e7o do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797637", "revid": "767487", "url": "https://it.wikipedia.org/wiki?curid=1797637", "title": "S\u00e3o Miguel da Boa Vista", "text": "S\u00e3o Miguel da Boa Vista \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1797643", "revid": "1318658", "url": "https://it.wikipedia.org/wiki?curid=1797643", "title": "Piano nazionale della sicurezza stradale", "text": "Il Piano nazionale della sicurezza stradale, in acronimo PNSS, \u00e8 un piano istituito con legge n. 144 del 1999, con cui \u00e8 stata recepita la comunicazione alla Commissione europea n. 131 del 1997 \"Promuovere la sicurezza stradale nell'EU: il programma 1997-2001\".\nIl Piano nazionale della sicurezza stradale \u00e8 stato definito dal Ministero dei lavori pubblici, sentito il Ministero dei trasporti e della navigazione, e successivamente approvato dal Comitato Interministeriale per la Programmazione Economica (CIPE). Lo scopo della sua definizione \u00e8 quello di diminuire gli effetti ed il numero degli incidenti sulla strada, riferendosi inoltre al \"Piano di sicurezza stradale 1997-2001\" della Commissione delle Comunit\u00e0 europee. Il PNSS \u00e8 stato il primo atto normativo e legislativo con cui si \u00e8 iniziato ad analizzare il problema della sicurezza stradale e le possibili soluzioni. Sono state successivamente emanate le linee guida di attuazione. \nDecreto legislativo 30 aprile 1992 n. 285 - Art.1 comma 3: Al fine di ridurre il numero e gli effetti degli incidenti stradali ed in relazione agli obiettivi ed agli indirizzi della Commissione europea, il Ministro delle infrastrutture e dei trasporti definisce il Piano nazionale per la sicurezza stradale.\nLe strutture.\nLe strutture principali del PNSS solo due:\nI programmi di attuazione.\nI primi programmi nazionali di attuazione fanno riferimento agli anni 2002 e 2003.\nNel 2007 \u00e8 stato avviato il 3\u00b0 programma nazionale di attuazione. Nell'ambito di tale programma, la legge finanziaria 2008 prevedeva lo stanziamento di 200 milioni di euro \"al fine di implementare le azioni tese ad accrescere la sicurezza stradale e dare attuazione alle azioni previste dal Piano nazionale della sicurezza stradale\". Gli stanziamenti erano stati definiti fino al 2013. Il governo Berlusconi IV (insediatosi nel maggio 2008) ha per\u00f2 tagliato questi fondi per ricavare parte dei fondi necessari all'abolizione dell'ICI, riducendo la somma stanziata a 17,5 milioni di euro per il solo 2008 (comma 247, decreto legge 27 maggio 2008 n. 93). Regioni e Province provvedono comunque, compatibilmente con la disponibilit\u00e0 dei fondi, ad avviare i programmi locali di attuazione del PNSS, con interventi di vario tipo (es. installazione di guard rail, realizzazione di rotatorie, posizionamento di dissuasori di velocit\u00e0, ecc.). \nAllo stato attuale (2011) si \u00e8 ancora in fase di attuazione del 3\u00b0 programma da parte delle Regioni.\nBibliografia.\nLegge istitutiva 17 maggio 1999, n. 144"}
{"id": "1797650", "revid": "767487", "url": "https://it.wikipedia.org/wiki?curid=1797650", "title": "Contoterzista", "text": "Il contoterzista \u00e8, in agricoltura, un fornitore di servizi agromeccanici e tecnologici ad agricoltori terzi.\nIl contoterzista svolge dunque \"conto terzi\" una serie di lavorazioni meccaniche, presso le aziende agricole di questi ultimi, con mezzi meccanici propri, sostituendosi di fatto all'imprenditore agricolo. Non affittano il terreno, n\u00e9 lo hanno in altra forma (mezzadria, colonia parziaria...), ma lo lavorano per conto del proprietario; e neppure sono meri braccianti agricoli, poich\u00e9 non si limitano a fornire la manodopera e mezzi tecnici necessari alla lavorazione ma anche consigli necessari alla produzione.\nEsempio.\nUna falciatrinciacaricatrice semovente, la quale ha un costo molto elevato, non \u00e8 posseduta dalla maggior parte degli agricoltori, cos\u00ec, all'epoca di trinciare, viene contattato il contoterzista, dato che quest'ultimo possiede anche i macchinari pi\u00f9 costosi. Il contadino cos\u00ec dovr\u00e0 pagare solo il lavoro del contoterzista senza sostenere gli elevati costi di acquisto di una nuova macchina. Il contoterzista consiglia inoltre all'agricoltore come aumentare le produzioni diminuendo i costi."}
{"id": "1797651", "revid": "365417", "url": "https://it.wikipedia.org/wiki?curid=1797651", "title": "Zhi neng", "text": "Zhi neng (\u667a\u80fd) o Chi-lel da alcuni parlanti statunitensi \u00e8 uno stile di Qi gong ideato alla fine degli anni settanta dal dottor Pang He Ming.\n\"Zhi\" (\u667a) significa \"conoscere\", \"comprendere\"; \"Neng\" (\u80fd) significa \"saper o poter fare\". Zhi neng Qi gong (\u667a\u80fd\u6c14\u529f) significa quindi il Qi gong che sviluppa e consente di usare le capacit\u00e0 della mente. Infatti alcuni lo chiamano \"Qi gong della saggezza\" (wisdom qi gong).\nIl suo scopo \u00e8 quello di armonizzare il praticante con l'ambiente che lo circonda tramite l'equilibrazione del proprio \"Qi\" con il \"Qi\" dell'universo. In particolare, il tipo di Qi con il quale il Zhi neng lavora \u00e8 lo \"Hun-yuan Qi\" (\u6df7\u5143\u6c23). Lo hun-yuan qi si definisce con tre caratteristiche:\nCon la pratica del Zhi neng \u00e8 possibile modificare la struttura subatomica di ogni cosa. Questa capacit\u00e0 \u00e8 insita in ognuno di noi, con questo stile di Qi gong siamo solamente in grado di rendere pi\u00f9 efficace un tipo di operazione che gi\u00e0 facciamo di continuo. Il desiderio, l'intenzione, \u00e8 in grado di modificare l'ambientre che ci circonda, \u00e8 solo questione di tempo e costanza, ma il risultato si ottiene.\nQuindi il Zhi neng Qi gong \u00e8 in grado di curare qualsiasi malattia, \u00e8 sufficiente indirizzare la pratica verso il problema che vogliamo eliminare e la costanza nella pratica ci guarir\u00e0. La guarigione si ottiene con un automatico e in parte inconsapevole mutamento della struttura subatomica degli organi interessati. In maniera minore si modifica tutto il corpo, proprio perch\u00e9 l'obiettivo ultimo del Zhi neng \u00e8 l'armonizzazione di tutto il nostro corpo con l'ambiente.\nIl Zhi neng Qi gong pu\u00f2 essere praticato da chiunque, indipendentemente dall'et\u00e0 o dallo stato di salute, l'importante \u00e8 tenere presenti i seguenti principi:\nLa pratica individuale consente di affinare la propria capacit\u00e0 di gestire e condurre il Qi, la pratica in gruppo \u00e8 per\u00f2 pi\u00f9 potente, perch\u00e9 grazie all'unione dei campi energetici individuali permette di muovere un maggior quantitativo di energia (\"qi\").\nPang He Ming.\nPang He Ming \u5e9e\u9e64\u9e23 (nato nel 1940 a Dingxing, provincia dello Hebei, Cina) inizia la sua pratica medica secondo la medicina occidentale nel 1958, dopo essersi laureato presso il Collegio di medicina di Pechino. Dopo altri quattro anni di studio presso l'Associazione medica cinese di Pechino fa il dottore di medicina tradizionale cinese, e proprio in questi anni si avvicina al Qi gong e al Taijiquan.\nAlla fine degli anni settanta codifica il Zhi neng Qi gong. Nel 1980 diffonde la prima parte degli esercizi, nel 1985 la seconda e nel 1991 la terza.\nEsistono sei livelli di Zhi neng Qi gong, ma solo i primi tre sono stati resi noti da Pang Ming in quanto si pu\u00f2 accedere al successivo livello di pratica solo dopo aver perfettamente compreso gli esercizi del proprio livello.\nAttualmente il gran maestro Pang He Ming si \u00e8 ritirato dall'attivit\u00e0 di insegnamento per dedicarsi nuovamente allo studio del Zhi neng.\nL'istituto Hua Xia Zhi neng Qi gong training center.\nNel 1988 il gran maestro Pang He Ming fond\u00f2 lo Hua Xia Zhi neng Qi gong training centre, ossia un ospedale ove migliaia di persone venivano addestrate nella pratica del Zhi neng per guarire dalle malattie senza medicine. All'inizio l'istituto era situato a Shijiazhuang, nella provincia dello Hebei, con il nome di Hebei Shijiazhuang Zhineng Qigong College, ma nel novembre 1991 si spost\u00f2 a Qinhuandao con il nome definitivo. Nel 1996 viene fondato inoltre lo Hua Xia Zhineng Healing Center a Fengrun, nella contea Tangshan, sempre nella provincia dello Hebei.\nNel 2000 per\u00f2 la sede dovette chiudere a causa del divieto di pratica di Qi gong per gruppi di pi\u00f9 di 50 persone stabilito dal governo cinese in seguito agli avvenimenti legati alla setta Fa-lun gong. In dodici anni nella Hua Xia sono transitati pi\u00f9 di 300.000 degenti afflitti da pi\u00f9 di 180 sindromi diverse registrando un miglioramento delle condizioni nel 95% dei casi. Nel 1997 lo China Sports Boreau fece un'indagine per evidenziare quali sono i venti migliori stili di Qi gong riguardo al miglioramento della salute e il zhineng risult\u00f2 al primo posto.\nIl primo livello.\nGli esercizi principali del primo livello di Zhi neng qi gong sono i seguenti:\nDopo ogni movimento di raccolta dello hun-yuan qi si porta questo al \"dan tian inferiore\".\nPrima di iniziare ognuno di questi esercizi \u00e8 bene prepararsi nel modo seguente:\nI punti del corpo stimolati sono qui elencati dall'alto al basso:\nPeng Qi Guan Ding Fa.\nPeng Qi Guan Ding Fa significa \"Metodo per raccogliere il \"qi\" e farlo penetrare dalla sommit\u00e0 della testa dalla testa\" .\nFa parte del primo livello e del primo stadio, quello dello \"hunyuan\" esterno, dei metodi dinamici del Zhineng Qigong.\nHa lo scopo di assorbire lo \"hunyuan qi\" dell\u2019universo attraverso il processo di fusione della coscienza con esso per migliorare lo stato di salute generale e coltivare il benessere psicofisco. Ci\u00f2 avviene attraverso movimenti di espansione (portare il \"qi\" interno verso l\u2019esterno) e raccolta (portare il \"qi\" esterno verso l\u2019interno) accompagnati dall\u2019attivit\u00e0 mentale.\nSi compone di cinque sezioni:\nBibliografia.\nLibri scritti da Pang Heming.\nNessuno dei suoi libri \u00e8 stato tradotto dal cinese."}
{"id": "1797652", "revid": "729019", "url": "https://it.wikipedia.org/wiki?curid=1797652", "title": "Schiavona", "text": "La schiavona \u00e8 un'arma bianca manesca del tipo spada diffusa durante il Rinascimento dalle truppe degli Schiavoni, i mercenari slavi della Dalmazia al servizio della Repubblica di Venezia. Fu l'archetipo da cui svilupparono le spade con elsa a cesto del XVI-XVII secolo.\nStoria.\nLa Schiavona era una spada d'epoca rinascimentale, sviluppata dagli schiavoni (slavonici), anche noti come \"oltremarini\", \"dalmati\", Croati, gli slavi che vivevano lungo le coste dalmate controllate dalla Serenissima Repubblica di Venezia. Sarebbe stata sviluppata dagli schiavoni a partire da un'arma del tipo spadona.\nGli slavoni combatterono come mercenari per Venezia lungo tutto il Cinquecento, servendo sia come fanti di marina nelle guerre continue contro l'Impero ottomano e gli uscocchi, sia come guardia a cavallo del Doge. Inizialmente nata come arma destinata alla cavalleria pesante, la schiavona si diffuse cos\u00ec a tutte le truppe venete.\nArma ben nota in tutta Europa grazie al continuo transito di mercenari stranieri in Italia, la schiavona raggiunse la sua massima notoriet\u00e0 nel XVII secolo. Esemplari funzionali o sontuosamente decorati ad uso di gala si diffusero in diverse nazioni. Esempio illustre del successo riscosso dalla schiavona fu Sir Edward Massey, governatore di Gloucester e colonnello parlamentare durante la guerra civile inglese, rappresentato con questa arma in diversi disegni dell'epoca.\nCostruzione.\nLa schiavona, sviluppata verso la fine del XV secolo, era una pesante spada con guardia a gabbia metallica atta a proteggere interamente la mano di colui che la brandiva e garantiva la possibilit\u00e0 di colpire con il pugno se l'avversario si fosse avvicinato. Il cesto para-mano era realizzato con una griglia di lamine metalliche, assicurata alla crociera ed all'arco paramano invece che al pomello. Il pomello stesso, con la sua forma a \"testa di gatto\" vista frontalmente, era altra caratteristica distintiva dell'arma.\nLa schiavona fu, di fatto, l'archetipo dal quale svilupparono le diverse spade con l'elsa a cesto europee (eccezion fatta, forse, per la \"guardia di Sinclair\" originale). Rispetto alla \"\"mortuary sword\" inglese ed alla \"claymore\" con elsa a cesto\" scozzese presenta un curioso alloggiamento per il pollice che dalla gabbia si protrae verso l'impugnatura."}
{"id": "1797660", "revid": "287204", "url": "https://it.wikipedia.org/wiki?curid=1797660", "title": "Ziniare", "text": ""}
{"id": "1797661", "revid": "247222", "url": "https://it.wikipedia.org/wiki?curid=1797661", "title": "Sunday at Devil Dirt", "text": "Sunday at Devil Dirt \u00e8 il secondo album di Isobel Campbell e Mark Lanegan, pubblicato il 5 maggio 2008."}
{"id": "1797663", "revid": "533647", "url": "https://it.wikipedia.org/wiki?curid=1797663", "title": "Absouya", "text": "Absouya \u00e8 un dipartimento del Burkina Faso classificato come comune, situato nella provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 16 villaggi: Bargo, Batenga, Bendogo, Bilogtenga, Danaogo, Gounghin, Largo, Moan\u00e9ga, Mockin, Nabdoghin, Nioniogo, Sattin, Siguinvouss\u00e9, Siny, Tambizins\u00e9 e Tampaongo."}
{"id": "1797673", "revid": "183694", "url": "https://it.wikipedia.org/wiki?curid=1797673", "title": "Villa Buonvisi", "text": ""}
{"id": "1797685", "revid": "838137", "url": "https://it.wikipedia.org/wiki?curid=1797685", "title": "Angelo Cella", "text": "Biografia.\nCompiuti gli studi umanistici presso il seminario di Vittorio Veneto, nel 1943 entr\u00f2 nella congregazione dei Missionari del Sacro Cuore di Ges\u00f9.\nLicenziatosi in filosofia e teologia presso la Pontificia Universit\u00e0 Gregoriana, fu ordinato sacerdote a Roma il 18 dicembre 1948. Dal 1949 al 1956 fu prima insegnante e poi responsabile della casa di formazione dei chierici della sua congregazione. Nel 1956 venne nominato parroco della comunit\u00e0 di Santa Teresa di Ges\u00f9 Bambino a Palermo.\nDurante il suo servizio parrocchiale svolse anche importanti incarichi quali: direttore spirituale del seminario maggiore di Palermo (ebbe tra i suoi figli spirituali anche il beato don Pino Puglisi), vicario episcopale per la pastorale, segretario aggiunto della Conferenza episcopale siciliana.\nIl 26 luglio 1975 venne eletto vescovo titolare di Vissalsa e deputato quale ausiliare e vicario generale dell'arcidiocesi di Palermo all'epoca dell'episcopato del cardinale Salvatore Pappalardo. Ricevette la consacrazione episcopale il 7 ottobre successivo nella cattedrale di Palermo.\nIl 6 giugno 1981 fu nominato vescovo di Veroli-Frosinone e Ferentino, allora unite \"in persona episcopi\".\nIl 30 settembre 1986 divenne primo vescovo di Frosinone-Veroli-Ferentino, la diocesi risultante dalla piena unione. Il suo ministero episcopale in terra ciociara fu contrassegnato da una particolare attenzione al mondo giovanile e da una riscoperta del ruolo del laicato alla luce degli insegnamenti del Concilio Vaticano II.\nIl 9 luglio 1999 rassegn\u00f2 le dimissioni dal governo pastorale della diocesi per raggiunti limiti d'et\u00e0 e divenne vescovo emerito.\nMor\u00ec a Roma il 27 maggio 2008 all'et\u00e0 di 84 anni.\nGenealogia episcopale.\nLa genealogia episcopale \u00e8:"}
{"id": "1797686", "revid": "1494169", "url": "https://it.wikipedia.org/wiki?curid=1797686", "title": "Alfa Romeo 33 (disambigua)", "text": ""}
{"id": "1797688", "revid": "921202", "url": "https://it.wikipedia.org/wiki?curid=1797688", "title": "Alfa Romeo Tipo 33", "text": "LAlfa Romeo Tipo 33 \u00e8 un'autovettura da competizione prodotta dall'Alfa Romeo dal 1967 al 1977 per partecipare principalmente al campionato del mondo sportprototipi e poi anche al campionato CanAm e alle cronoscalate. Nel 1967, dal modello da competizione \u00e8 stata derivata l'Alfa Romeo 33 Stradale, la versione omologata per la circolazione su strada. La Tipo 33 e le sue derivate s'imposero in due edizioni del campionato del mondo sportprototipi, 1975 e 1977, nel 1977 addirittura vincendo tutte le gare in calendario.\nContesto.\nLa casa del Portello aveva deciso di sospendere la sua partecipazione alle competizioni automobilistiche nel 1951, ritirandosi da vincitrice del campionato di Formula 1 conquistato con la \"159\". Per ricominciare la sua attivit\u00e0 sportiva non scelse per\u00f2 le categorie di competizioni a ruote scoperte bens\u00ec decise di avvicinarsi a quelle destinate alle ruote coperte che in quel periodo riscuotevano molto successo di pubblico con il campionato mondiale sportprototipi e in parte anche con le competizioni di cronoscalata il cui punto massimo era il Campionato europeo della montagna. Per far questo per\u00f2 \u00e8 necessaria una vettura sviluppata appositamente, una Sport-Prototipo, diversa dalle TZ.\nPer volont\u00e0 dell'allora presidente dell'Alfa Romeo Giuseppe Luraghi part\u00ec nell'autunno del 1964 il progetto \"105.33,\" dove 105 \u00e8 il codice di progetto delle Alfa Romeo Giulia e derivate e 33 e il numero scelto personalmente dal presidente per meglio distinguere i nuovi prototipi.\nAlfa Romeo Tipo 33.\nCos\u00ec nella primavera del 1965 arriva all'Autodelta, ancora nella sede di Udine, il primo esemplare di Tipo 33, progettato in Alfa Romeo. Questo nuovo prototipo ha un telaio di ispirazione aeronautica, la cui struttura centrale \u00e8 formata da grandi tubi in Peraluman disposti a H asimmetrica, che comprendono i serbatoi di benzina. Il telaio viene completato da una gabbia in lega leggera di magnesio che sostiene le sospensioni anteriori, i radiatori, lo sterzo e la pedaliera, mentre un elemento scatolato in lamiera sostiene le sospensioni posteriori e il gruppo motore-cambio montato longitudinalmente in posizione posteriore centrale. Questo primo prototipo utilizzava il motore a 4 cilindri da 1.570 cm\u00b3 gi\u00e0 montato dalla TZ2. Al prototipo fece seguito un nuovo propulsore da 1.995\u00a0cm\u00b3, 8 cilindri a V di 90\u00b0 che erogava una potenza di 273 CV (201 kW) a 9.600 giri/min. Il cambio era a 6 marce pi\u00f9 retromarcia. Questo telaio venne \"vestito\" da una leggerissima carrozzeria (soli 55 kg) in resina sintetica e fibra di vetro, contenendo il peso totale in poco pi\u00f9 dei 600 kg, fissati come peso minimo dal regolamento sportivo. Il primo esemplare definitivo, dotato di motore v8, fu prodotto nel 1965 e testato a fondo anche sulla pista di Balocco.\nLa vettura esord\u00ec nelle competizioni in una cronoscalata a Fl\u00e9ron, in Belgio vicino a Liegi, il 12 marzo 1967 con una vittoria di Teodoro Zeccoli, capocollaudatore Autodelta. Questa versione \u00e8 chiamata \"Fl\u00e9ron\", a ricordo della prima vittoria, o anche \"periscopica\" per il caratteristico cassoncino di aspirazione dell'aria. Sempre nel 1967 con Nanni Galli che stabilisce il nuovo record della corsa arriva la vittoria nella cronoscalata Palermo-Monte Pellegrino. Nel 1967 la vettura partecip\u00f2, con poco successo, anche al Campionato del Mondo Sport Prototipi, dove esord\u00ec con un ritiro alla 12 Ore di Sebring e conquist\u00f2 come miglior risultato il quinto posto con Zeccoli e Roberto Bussinello nella classica 1000 km del N\u00fcrburgring.\nDell'automobile sono stati prodotti in seguito altre cinque versioni, 33/2, 33/3, T33/4, 33TT12, e 33SC12. Oltre alle versioni principali, del modello periscopio \u00e8 stato anche creato un esemplare dotato di coda lunga denominato Mugello Spider.\nAlfa Romeo 33 Stradale.\nNel 1967 venne lanciata una versione stradale della 33, l'Alfa Romeo 33 Stradale, progettata dall'Autodelta di Carlo Chiti e realizzata dalla Carrozzeria Marazzi su disegno di Franco Scaglione in soli diciotto esemplari. Questa vettura ereditava dalle vetture da corsa il motore V8 1.995\u00a0cm\u00b3, anche se depotenziato a 245\u00a0CV a 8.800 giri/min per migliorare l'erogazione, e il telaio a H, anche se allungato per migliorare il confort.\nSulla base di questa vettura vennero realizzate una serie di concept car dai migliori carrozzieri italiani, in particolare la Pininfarina realizz\u00f2 nel 1968 la Roadster, nel 1969 la Coup\u00e9 Prototipo Speciale, su disegno di Leonardo Fioravanti, e nel 1971 la Cuneo, di Paolo Martin; la Bertone realizz\u00f2 nel 1968 Carabo e nel 1976 la Navajo, entrambe di Marcello Gandini, mentre la Italdesign di Giorgetto Giugiaro cre\u00f2 l'Iguana nel 1969. Tutte le concept car portano il marchio e nome Alfa Romeo e sono ora esposte al Museo Storico Alfa Romeo.\nAlfa Romeo 33/2.\nNel 1968 il Reparto Corse Alfa Romeo progett\u00f2 e costru\u00ec l'evoluzione della vettura che venne carrozzata da Franco Scaglione. Alla 24 Ore di Daytona, nella gara dominata dalle Porsche 907 da 2,2 litri, conquistarono il primo posto nella loro classe, precedendo altre due vetture gemelle. L'arrivo in parata delle tre vetture, seguendo in questo l'esempio della Ferrari 330 P l'anno precedente, fece s\u00ec che la \"33\" venisse riconosciuta da quel momento anche con il nomignolo di \"Daytona\"..\nLa vittoria di classe si ripet\u00e9 anche alla Targa Florio con le prime due posizioni conquistate con Ignazio Giunti - \"Nanni\" Galli e Lucien Bianchi - Mario Casoni. Questa vittoria valse un secondo e terzo posto assoluto alle spalle della Porsche 907 2.2 di Vic Elford - Claudio Maglioli vincitrice assoluta anche in questo caso. La 33/2 arrivata terza era un esemplare speciale con il corpo vettura scoperto e alleggerito.\nGalli e Giunti vinsero la loro classe alla 1000\u00a0km del N\u00fcrburgring (e il quinto posto assoluto) mentre la nuova versione con cilindrata aumentata a 2.500\u00a0cm\u00b3 con Sch\u00fctz e Bianchi conquist\u00f2 il quarto posto nella classe 3 litri, arrivando per\u00f2 alle spalle della \"33\" di cilindrata inferiore. La versione V8 da 2.500\u00a0cm\u00b3 di cilindrata erogava 320\u00a0CV (235\u00a0kW) di potenza a 8.800 giri/min.\nUn ulteriore arrivo in parata si vide alla 24 Ore di Le Mans 1968 con tre vetture condotte da Nanni Galli - Ignazio Giunti, Carlo Facetti - Spartaco Dini e Mario Casoni - Giampiero Biscaldi piazzate al quarto, quinto e sesto posto assoluti, che valsero la conquista del podio completo della propria classe.\nNel Campionato Mondiale Sport Prototipi le vetture dominanti furono le Ford GT40 e le Porsche (con i modelli 907 e 908), dotate di motori pi\u00f9 potenti, di cilindrata superiore. Al termine della stagione, grazie anche ai punti dei team privati, l'Alfa Romeo fu terza nella classifica costruttori dietro Ford e Porsche.\nAlfa Romeo 33/3.\nL'esordio della nuova versione della Tipo 33 fu nel 1969 alle 12 Ore di Sebring; montava un motore 8 cilindri V90\u00b0 di 2.995\u00a0cm\u00b3, da circa 425 CV (313\u00a0kW) a 9.400 giri/min per un peso di poco inferiore ai 700\u00a0kg. Queste caratteristiche la ponevano nella stessa classe della Porsche 908 e della Ferrari 312 P, concorrenti nel Gruppo 6 (vetture da corsa prototipo). Alla 12 ore di Sebring and\u00f2 male. Nei test prima delle gare ufficiali Bianchi mor\u00ec in un incidente e l'Alfa decise di non partecipare. La vettura vinse due gare di secondaria importanza, che le permisero di piazzarsi terza nel campionato.\nLa stagione successiva fu dominata dalla Porsche 917, con la Ferrari 512 comprimaria. Nonostante la loro supremazia, la Tipo 33/3 fu seconda a Sebring con Toine Hezemans e Masten Gregory, e seconda con Andrea De Adamich e Henri Pescarolo in campionato. Nel 1970 l'auto comparve nel film \"Le Mans - Scorciatoia per l'inferno\".\nNella stagione successiva fu seconda. La 33/3 vinse la Targa Florio (con Nino Vaccarella e Toine Hezemans) e la 1000 km di Brands Hatch (Andrea De Adamich, Henri Pescarolo).\nA partire dal 1972 il Mondiale Marche fu riservato alle Gruppo 6 (prototipi di 3.000\u00a0cm\u00b3 da 650\u00a0kg di peso minimo senza vincoli di produzione minima), e le varie edizioni furono dominate da Ferrari e Matra. Dal 1973 fu sviluppato una nuova Alfa Romeo 33, con nuovo 12 cilindri: era la 33/12, che avrebbe dominato i successivi Mondiali Marche.\nAlfa Romeo T33/4 Tasman Coup\u00e9.\nQuesta versione \u00e8 una delle poche vetture con carrozzeria coup\u00e9 (sebbene il tetto sia amovibile) e dotata del telaio monoscocca abbinato al motore da tre litri, sostituito poi da una versione del V8 da quattro litri per permettere a Teodoro Zeccoli di migliorare la competitivit\u00e0 nelle gare sprint del campionato Interserie; la vettura partecip\u00f2 anche all'Australia's Tasman Cup, guidata da Graham Lawrence, su richiesta dell'importatore locale dell'Alfa Romeo. Per quest'ultima competizione l'auto fu oggetto di modifiche.\nAlfa Romeo T33/4.\nDal 1972 al 1974 fu approntata una versione per il Campionato CanAm denominata \"Tipo 33/4\", progettata dall'Autodelta per il team statunitense di Otto Zipper, che fu pilotata da Patrick Scooter. Si trattava dell'abbinamento alla \"33/3\" di propriet\u00e0 del team statunitense (numero di telaio 75080-023) di un'unit\u00e0 motrice con cilindrata aumentata a 4 litri.\nAlfa Romeo 33 TT12.\nL'Alfa Romeo 33 TT12 \u00e8 la successiva evoluzione della 33. Progettata dall'ingegner Carlo Chiti e prodotta in sei esemplari dal 1973 al 1976, rispetto ai modelli precedenti introdusse un inedito motore boxer su un telaio tubolare derivato da quello delle vetture precedenti e una nuova carrozzeria in vetroresina. Il motore, un 12 cilindri boxer da 2995 cm\u00b3 di cilindrata, 4 valvole per cilindro, due alberi a camme in testa, iniezione meccanica Lucas, nel 1975 dava oltre 500\u00a0CV a 11.500 giri/min e spingeva l'auto, pesante solo 670\u00a0kg, oltre i 330 km/h.\nQuesto stesso motore (e le sue successive evoluzioni) fu montato anche da due scuderie di Formula 1, la Brabham di Bernie Ecclestone (sulla BT 46 e seguenti) e la Autodelta (sulle Alfa Romeo 177 e seguenti).\nDopo l'esordio in gara nel 1973 e il successivo sviluppo la prima vittoria arriv\u00f2 nel 1974 alla 1000 km di Monza, una tripletta firmata Andretti - Merzario, Ickx - Stommelen e De Adamich - Facetti, che contribu\u00ec a far raggiungere all'Alfa Romeo il secondo posto in classifica costruttori alla fine dell'anno. Nel 1975 la 33 TT12 vinse il campionato del mondo sportprototipi vincendo 7 gare su 9 con Arturo Merzario, Vittorio Brambilla, Jacques Laffite, Henri Pescarolo, Derek Bell e Jochen Mass.\nAlfa Romeo 33 TT/3 \"Giro d'Italia\".\nNel 1975 venne sviluppata la 33 TT/3 \"Giro d'Italia\", una versione speciale della 33 con carrozzeria chiusa realizzata da Carlo Chiti per far gareggiare Jean-Claude Andruet al Giro automobilistico d'Italia. La vettura ha un telaio tubolare modificato per montare il motore V8 3 litri delle \"vecchie\" 33 e una carrozzeria in vetroresina molto simile a quella della 33 TT/12 con l'eccezione del tetto, in alluminio, necessario per rispettare le normative Gr. 5.\nAl Giro automobilistico d'Italia la vettura di Jean-Claude Andruet e Gianni Serri, nonostante il motore non avesse mai funzionato al meglio a causa di una revisione frettolosa, mantenne il comando fino al ritiro causato dal cedimento del motore. Dopo quell'unica gara la vettura non venne pi\u00f9 impiegata ufficialmente e ora si trova negli USA.\nAlfa Romeo 33 SC12.\nL'Alfa Romeo 33 SC12 fu l'ultima evoluzione della serie 33 e prodotta in sei esemplari dal 1976 al 1977. Discendente diretta della 33 TT12 ne ereditava la carrozzeria e il motore 12 cilindri boxer 3 litri potenziato a 520\u00a0CV a 12000 giri/min mentre adottava un nuovo telaio monoscocca (SC significa scatolato) in lega di alluminio pi\u00f9 rigido e leggero di quello tubolare sebbene il peso sia salito a 720\u00a0kg.\nCon questa vettura, l'Alfa Romeo riconquist\u00f2 il campionato mondiale sport prototipi del 1977, vincendo tutte le gare in calendario nella propria categoria grazie ai piloti Arturo Merzario, Jean-Pierre Jarier e Vittorio Brambilla.\nLa massima evoluzione si raggiunse con la 33 SC12 Turbo, il motore 12 cilindri con cilindrata ridotta a 2.134\u00a0cm\u00b3 venne equipaggiato con due turbocompressori KKK per ottenere una potenza di quasi 650\u00a0CV a 11.000 giri/min e 48 kgm di coppia a 9000 giri/min e raggiungeva i 352 km/h. Dopo un esordio rimandato a lungo la vettura permise ad Arturo Merzario di girare con una velocit\u00e0 media di circa 203\u00a0km/h a Salzburgring. \nIl regolamento dell'epoca prevedeva un'equivalenza con un fattore 1,4 per i motori turbo nelle gare Sport, ossia un 2134 cm3 sovralimentato era equiparato a un 3000 aspirato, come sulla Renault-Alpine A442 e sulla Porsche 936 vincitrice della 24 ore di Le Mans 1976 e 1977."}
{"id": "1797694", "revid": "10431", "url": "https://it.wikipedia.org/wiki?curid=1797694", "title": "Atbara", "text": "Il fiume Atbara (arabo: \u0646\u0647\u0631 \u0639\u0637\u0628\u0631\u0629; traslitterazione: Nahr 'Atbarah) \u00e8 un fiume del Nord Africa che nasce nell'Etiopia nord-occidentale, circa 50\u00a0km a nord del Lago Tana, e 30\u00a0km a ovest di Gondar. \nDescrizione.\nIL fiume corre per circa 805\u00a0km prima di sfociare nel Nilo nel Sudan centro-settentrionale presso la citt\u00e0 di Atbara . Il suo affluente, il Tacazz\u00e8 (amarico: \"terribile\"), rappresenta forse il vero alto corso dell'Atbara, in quanto ha una lunghezza superiore prima della confluenza dei due fiumi nel nord-est del Sudan. L'Atbara \u00e8 l'ultimo affluente del Nilo, prima di raggiungere il Mar Mediterraneo.\nPer la maggior parte dell'anno \u00e8 poco pi\u00f9 di un ruscello. Tuttavia durante la stagione delle piogge (in genere da giugno a ottobre) l'Atbara s'innalza di circa 5 metri al di sopra del suo livello normale. In questo periodo costituisce una formidabile barriera tra i distretti settentrionali e centrali dell'Etiopia. Importanti affluenti dell'Atbara sono lo Shinfa che nasce ad ovest del Lago Tana, ed il Grande Angereb che ha la sua fonte a nord della citt\u00e0 di Gondar.\nUn grande battaglia fu combattuta accanto al fiume nell'aprile 1898 tra le forze del Califfo del Sudan e l'impero britannico, e si concluse con la sconfitta del Califfo alla guida di 20.000 uomini.\nNel 1964 il fiume fu sbarrato da una diga a Kashm-el-Girba in Sudan per fornire acqua per l'irrigazione dell'arida regione."}
{"id": "1797695", "revid": "767487", "url": "https://it.wikipedia.org/wiki?curid=1797695", "title": "Jessica Harp", "text": "Pubblica il primo album della propria carriera musicale \"Preface\" nel 2002.\nIn seguito, forma, insieme alla sua amica di vecchia data Michelle Branch il duo musicale delle The Wreckers, la cui canzone \"The Good Kind\" viene inserita nella colonna sonora del popolare serial \"One Tree Hill\".\nDopo l'uscita del loro primo album \"Stand Still, Look Pretty\" nel 2006, il singolo \"Leave the Pieces\" viene nominato ai Grammy Awards come\" Miglior performance country di un gruppo\".\nNell'agosto 2007, Jessica e Michelle annunciano che il gruppo sarebbe rimasto in stand-by, mentre le due ragazze avrebbero proseguito la propria carriera da soliste.\nIl 4 febbraio 2008, la Harp si \u00e8 sposata con il violinista Jason Mowery, che aveva in precedenza suonato con le Wreckers."}
{"id": "1797705", "revid": "110157", "url": "https://it.wikipedia.org/wiki?curid=1797705", "title": "Chiesa di Santa Maria della Nativit\u00e0 (Alvignano)", "text": "La chiesetta di Santa Maria della Nativit\u00e0 situata nel borgo di S.Mauro in Alvignano \u00e8 uno dei monumenti pi\u00f9 pregevoli del medio evo nella provincia di Caserta, situata sulla strada che attraversa il borgo, \u00e8 possibile ammirare il portale, gli affreschi interni (che allora erano quattro mentre oggi sono solo tre), Sono raffigurati Santa Lucia, San Ferdinando d'Aragona e San Mauro.\n e il fonte battesimale in pietra risalgono alle modifiche apportate nel 1527. Tutta la costruzione \u00e8 in pietra non squadrata. Molto probabilmente il portale originario, cos\u00ec come la facciata, erano in tufo nero. L'attuale \u00e8 in pietra locale, facilmente lavorabile ed \u00e8 alto m 2,60 e largo m 1,80. Si compone di sette riquadri decorati su ogni lato e di quattro sull'architrave, pi\u00f9 due epigrafi, ai lati del portale. I primi due riquadri del portale presentano decorazioni floreali; troviamo poi raffigurati due animali: il cavallo e il maiale. La rappresentazione dei due animali non \u00e8 casuale: ha un significato teologico. II cavallo, infatti, nelle raffigurazioni sacre \u00e8 un animale discutibile pu\u00f2 essere considerato buono poich\u00e9 adibito al trasporto di cose e persone, ma pu\u00f2 altres\u00ec essere considerato cattivo, perch\u00e9, spesso utilizzato dal demonio o addirittura considerato quale personificazione di Satana. II maiale, invece, \u00e8 la rappresentazione del peccato perch\u00e9 simbolo dell'impurit\u00e0. C'\u00e8 poi la cornice e tutto il portale \u00e8 sormontato da un decoro in tufo grigio. Questa cappella ci lascia intendere come potevano essere le altre cappelle alvignanesi dei vari casali nel XV-XVI secolo.\nSalendo troviamo raffigurati prima due putti poi, continuando a sinistra si pu\u00f2 osservare la Madonna sormontata da due angeli che la incoronano; a destra la Croce di Cristo che rappresenta la Redenzione e, infine, sopra di questa, un angelo. Sull'architrave c'\u00e8 invece l'annuncio del Vangelo e del Giudizio Universale fatto dai due angeli con le trombe.\nII portale \u00e8 ben congegnato: indica la via della salvezza che va dal male alla Redenzione, itinerario possibile solo attraverso il Vangelo.\nI quattro riquadri centrali illustrano i simboli dei quattro Evangelisti (Matteo, Marco, Luca, Giovanni), mentre su di una dei due riquadri laterali troviamo il nome di un tale Egone (Et Egone Scribat), che potrebbe essere colui che ha pagato i lavori, oppure l'artista che ha eseguito il portale. Sull'architrave \u00e8 posta una lastra di pietra che reca incisa la dedica della Cappella alla Madonna della Nativit\u00e0.\nAll'interno della cappella \u00e8 conservata una pregevole statua raffigurante la Madonna con Bambino. Una leggenda narra che la statua fu trovata in un pozzo che esisteva qualche anno fa nei pressi del borgo.\nLa statua, magnifico esempio di arte napoletana, \u00e8 in legno di pero. Non si conosce il nome di colui che l'ha realizzata, n\u00e9 la data precisa, che, con un certo margine di approssimazione, si fa risalire al 1700. I colori ripresi dopo l'ultimo restauro sono quelli originali. II Bambino che siede sulla gamba della Madonna forma un corpo unico con la statua. (Notizie a cura della Pro Loco Alvignanese).\nIl Culto.\nNella chiesetta viene celebrato il culto a Sant'Anna si festeggia solennemente il 26 luglio con la tradizionale processione per le vie del borgo."}
{"id": "1797706", "revid": "109027195", "url": "https://it.wikipedia.org/wiki?curid=1797706", "title": "WinDev", "text": "WinDev \u00e8 un ambiente di sviluppo integrato in linguaggio formale di quarta generazione pubblicato per la prima volta nel 1993 da PC SOFT.\nL'ambiente \u00e8 stato creato come strumento CASE di Windows ma dalla sedicesima versione \u00e8 utilizzabile anche per Linux. Il programma permette di creare un'applicazione software. \u00c8 molto diffuso in Francia, infatti viene pubblicata una piccola guida per le varie versioni del programma, \u00e8 anche venduto in quasi tutto il mondo. L'ultima versione \u00e8 stata pubblicata il 15 ottobre 2019 (version 240077)."}
{"id": "1797707", "revid": "1573940", "url": "https://it.wikipedia.org/wiki?curid=1797707", "title": "Palazzo Massoni", "text": "Palazzo Massoni si trova in via dell'Angelo Custode 24 a Lucca.\nIl palazzo venne edificato dal 1668 per Giovanni Controni. Nella prima met\u00e0 del XIX secolo pervenne alla famiglia Massoni.\nParticolarmente suggestivo \u00e8 il giardino privato, nella forma seicentesca originaria. Quattro aiuole rialzate formano altrettanti riquadri, bordati da muriccioli ornati in stile grottesco, con ciottoli composti a mosaico, laterizi e numerosi mascheroni in marmo di pregevole fattura. Tale decorazione continua anche nella vasca che si trova addossata alle tre pareti che compongono il perimetro del giardino, chiuso a ovest dalla facciata posteriore del palazzo. Si formano cos\u00ec due vialetti ortogonali e quattro vialetti laterali dove si susseguono i mascheroni e le piante che sporgono dalle aiuole. In asse col portone del palazzo si trova sul muro frontale una grotticina con fontana composta da una figura femminile marmorea, due aquile e una vasca rettangolare con stemma, sostenuta da due statue di cani."}
{"id": "1797719", "revid": "4175", "url": "https://it.wikipedia.org/wiki?curid=1797719", "title": "Heineken Cup 2008-2009", "text": "La Heineken Cup 2008-09 fu la 14\u00aa edizione della coppa d'Europa di rugby a 15 per club.\nDisputatasi tra il 10 ottobre 2008 e il 23 maggio 2009 tra 24 club europei provenienti da Francia, Galles, Inghilterra, Irlanda, Italia e Scozia, si tenne secondo la forma consueta a 6 gironi per determinare le otto squadre della fase finale a eliminazione (le sei vincitrici di ciascun girone pi\u00f9 le migliori seconde classificate).\nLo spareggio italo-celtico non si tenne, in quanto la Federazione Italiana Rugby non pot\u00e9 indicare per tempo la squadra che avrebbe dovuto parteciparvi, essendo lo spareggio previsto per il 31 maggio 2008, data in cui era in programma la finale di ritorno del campionato italiano; a seguito di tale rinuncia italiana il 24\u00b0 club provenne direttamente dalla Celtic League senza necessit\u00e0 di spareggiare; a qualificarsi furono i gallesi del Newport Gwent Dragons.\nLa semifinale tra le irlandesi e giocata al Croke Park segn\u00f2 il record di pubblico per una partita di club, 82.208 spettatori assistettero al derby irlandese. Il record fu battuto due volte (2014 e 2015) dallo Stadio di Wembley.\nNella finale, disputatasi allo stadio di Murrayfield di Edimburgo, gli irlandesi del Leinster vinsero il loro primo titolo di campione d'Europa, battendo 19-16 gli inglesi del Leicester."}
{"id": "1797722", "revid": "287204", "url": "https://it.wikipedia.org/wiki?curid=1797722", "title": "Tour della Nazionale di rugby a 15 delle Tonga 2004-2007", "text": "Tra il 2004 e il 2007, la nazionale di Tonga di \"rugby a 15\" si reca varie volte in tour per preparsi al Coppa del mondo del 2007\n2005: In Europa.\n Tonga si reca per un Tour in Europa . Pesanti le sconfitte contro l'Italia e la Francia\n2007 in Europa.\nTour di preparazione ai mondiali"}
{"id": "1797726", "revid": "767487", "url": "https://it.wikipedia.org/wiki?curid=1797726", "title": "Alexandra (film 2007)", "text": "Alexandra \u00e8 un film del 2007 scritto e diretto da Aleksandr Sokurov. \u00c8 stato presentato in concorso al 60\u00ba Festival di Cannes il 25 maggio 2007. \u00c8 stato proiettato in numerosi festival internazionali ed \u00e8 uscito nelle sale italiane il 30 maggio 2008.\nTrama.\nAleksandra Nikolaevna, un'anziana signora russa, va a fare visita al proprio nipote che presta servizio militare sul fronte ceceno. Passa alcuni giorni in compagnia delle truppe e della popolazione del luogo e l'esperienza le lascer\u00e0 un forte segno.\nAccoglienza critica.\nIl film in generale \u00e8 stato lodato dalla critica, sia per i grandi meriti estetici che per il messaggio pacifista, anche se alcuni critici (come Paolo Mereghetti per il \"Corriere della Sera\" e soprattutto Alberto Crespi per \"l'Unit\u00e0\") hanno fatto notare un'eccessiva diplomazia e prudenza politica nel descrivere il conflitto e l'esercito russo, dovuta probabilmente al fatto che Sokurov ha dovuto collaborare con quest'ultimo per poter realizzare il film."}
{"id": "1797728", "revid": "595001", "url": "https://it.wikipedia.org/wiki?curid=1797728", "title": "Palazzo Brancoli Busdraghi", "text": "Palazzo Brancoli Busdraghi si trova in via Busdraghi 7 a Lucca, angolo con via Fillungo.\nStoria e descrizione.\nLa facciata su via Fillungo risale al XVI secolo, con un portale con colonne e dai battenti lignei decorati dagli stemmi dei Busdraghi.\nIl palazzo e il suo giardino hanno un'inconsueta forma trapezoidale dovuta all'assetto urbanistico medievale della zona. Nel 1630 l'immobile fu acquistato da Francesco Busdraghi nel 1630 e dalla seconda met\u00e0 del secolo \u00e8 documentata l'esistenza del giardino, chiuso da alte mura perimetrali sovrastate da una balaustra o \"camminamento\", che ancora oggi \u00e8 praticabile e che \u00e8 sostenuto, all'interno dell'area verde, da una loggetta.\nNel 1836, dopo l'estinzione dei Busdraghi, il palazzo \u00e8 passato ai Brancoli Busdraghi, che hanno posposto il cognome dei Busdraghi al proprio. Il palazzo \u00e8 stato migliorato e ridenominato palazzo Brancoli Busdraghi, come testimoniano sia gli stemmi Brancoli Busdraghi siti all'interno, sia la targa posta all'esterno.\nOggi una piccola parte del palazzo accoglie anche una struttura turistico ricettiva."}
{"id": "1797729", "revid": "287204", "url": "https://it.wikipedia.org/wiki?curid=1797729", "title": "C/1855 L1 Donati", "text": "La cometa C/1855 L1 Donati \u00e8 una cometa non periodica scoperta il 5 giugno 1855 dall'astronomo italiano Giovanni Battista Donati.\nBibliografia.\n Second comet of 1855 di Bruhns, C. in Astronomical Journal, vol. 4, n. 85, pag. 102-103, luglio 1855"}
{"id": "1797732", "revid": "2011301", "url": "https://it.wikipedia.org/wiki?curid=1797732", "title": "Notturno (D'Annunzio)", "text": "Il Notturno \u00e8 un'opera in prosa lirica di Gabriele D'Annunzio, costituita da una raccolta di meditazioni e ricordi.\nGenesi.\nL'opera fu realizzata a Venezia nel 1916 mentre il poeta e prosatore era fermo, immobile, supino e temporaneamente cieco per via di un grave incidente aereo. D'Annunzio la scrisse senza vedere, utilizzando circa diecimila strisce di carta o \"cartigli,\" su ciascuna delle quali era vergata una sola riga di testo e sulle quali si scriveva mediante un pennino scorrevole. Il materiale cos\u00ec redatto fu poi messo in ordine dalla figlia Renata, la quale lo assisteva al capezzale.\nL'Opera \u00e8 strutturata in tre \"Offerte\" e una \"Annotazione finale\".\nPubblicazione.\nLa prima edizione del libro, considerato un vero capolavoro, seppure particolarmente differente dallo standard del poeta, in genere ottimista e pieno di desiderio di autoaffermazione, fu pubblicata per la prima volta da Treves nel 1916, quando, tuttavia, ancora non aveva ricevuto l'ultima mano dall'autore. L'edizione definitiva, sotto il diretto controllo di D'Annunzio, apparve, invece, nel 1921.\nAnalisi.\nLa particolarit\u00e0 del \"Notturno\" all'interno della produzione dannunziana sta soprattutto nella sua carica riflessiva e meditativa, che supera, perlomeno per un breve tempo, la tensione superomistica del poeta, tutto intriso dall'esperienza del dolore (la perdita degli amici piloti Giuseppe Garrassini Garbarino e Giuseppe Miraglia, ma anche quella della madre). Secondo la critica, dunque, \"Notturno\" assume una particolare importanza in quanto sembra essere occasione di un triste bilancio da parte del poeta sulla sua stessa vita.\nA teatro.\nNel 2021, in occasione del centenario della pubblicazione dell'opera, il regista Milo Vallone ne propone una versione teatrale interpretata dallo stesso Vallone e da Paola Gassman, nel ruolo di Renata, la prediletta figlia del vate."}
{"id": "1797733", "revid": "2038695", "url": "https://it.wikipedia.org/wiki?curid=1797733", "title": "Ilte", "text": "ILTE - Industria Libraria Tipografica Editrice S.p.A. \u00e8 stata un'azienda italiana che operava nel settore grafico dell'editoria. Per decenni \u00e8 stata la tipografia industriale degli elenchi telefonici. Dopo diversi cambi di denominazione e il dimezzamento del personale nel 2011, ha definitivamente cessato la produzione nel giugno 2015 ed \u00e8 fallita nel febbraio 2016.\nStoria.\nL'azienda fu fondata il 26 aprile 1947 con il nome di \"Istituto del libro italiano S.r.l.\". Nel 1951 assunse la denominazione ILTE e divenne un'azienda statale, prima sotto il controllo di SIP, poi della STET. Con lo spostamento nel 1975 a Moncalieri \u00e8 stata intitolata la via della sede societaria a Fortunato Postiglione, fondatore della ILTE. Tra il 1995 e il 1998 ILTE venne privatizzata, prima pass\u00f2 sotto il controllo di Seat e poi venne ceduta alla New Interlitho Italia, che fino all'anno 2011 controllava anche la societ\u00e0 Satiz.\nNel 2015 \u00e8 stato ceduto un ramo d'azienda alla Enerprint S.r.l. del gruppo Mazzucchelli e fallisce."}
{"id": "1797739", "revid": "767487", "url": "https://it.wikipedia.org/wiki?curid=1797739", "title": "Orchestra Makassy", "text": "La Orchestra Makassy fu un gruppo musicale di genere soukous/muziki wa dansi formatosi in Uganda ma costituito principalmente da artisti dello Zaire (odierna Repubblica Democratica del Congo).\nNel 1975, il gruppo si trasfer\u00ec a Dar es Salaam, in Tanzania. Qui accolsero Mose Se Fan Fan, con il quale incisero i primi brani, fra i quali \"Chama Cha Mapinduzi\", scritto in onore del partito di governo tanzaniano CCM e il cui testo era basato sugli scritti del presidente Julius Nyerere. A Dar es Salaam l'Orchestra Makassy incise diversi singoli di successo, e raggiunse una buona popolarit\u00e0. A cavallo fra gli anni settanta e ottanta il gruppo inizi\u00f2 a declinare; in questo periodo milit\u00f2 per qualche tempo nelle sue file Remmy Ongala, in seguito divenuto celebre nella scena della world music internazionale grazie all'etichetta discografica Real World Records di Peter Gabriel. Nel 1982 si trasferirono a Nairobi, in Kenya, a incidere \"Agwaya\", ma poco dopo si separarono."}
{"id": "1797743", "revid": "1048993", "url": "https://it.wikipedia.org/wiki?curid=1797743", "title": "Io, lei e i suoi bambini", "text": "Io, lei e i suoi bambini (\"Are We There Yet?\") \u00e8 un film statunitense del 2005 diretto da Brian Levant.\nProdotto dai Revolution Studios e distribuito dalla Columbia Pictures, ha avuto un seguito nel 2007, \"Finalmente a casa\".\nTrama.\nNick Persons \u00e8 un immigrato negli Stati Uniti, scapolo e dalla bella vita che non sopporta i bambini. Un giorno dalla vetrina del suo negozio vede una donna, Suzanne, di cui si innamora. Prova ad andare a presentarsi senza successo. La sera stessa rivede la stessa Suzanne in difficolt\u00e0 con la sua auto; dopo un primo momento di esitazione l'aiuta e la riaccompagna a casa dai suoi due bambini (lei \u00e8 divorziata ed ha due figli Lindsay e Kevin, di rispettivamente 10 e 8 anni circa). Nick inizia poi a farle dei favori, accompagnandola al lavoro e riaccompagnandola a casa.\nUn giorno Suzanne deve partire per un viaggio di lavoro, ma scopre che l'ex marito, che doveva badare ai suoi bambini, \u00e8 malato e non pu\u00f2 pi\u00f9 badare a loro. Cos\u00ec Nick si offre di accompagnarli all'aeroporto per andare dalla mamma. Ma, arrivati all'aeroporto, succede un imprevisto e i tre vengono sbattuti fuori. Costretto ad accompagnare i due bambini in viaggio con la sua macchina, Nick dovr\u00e0 sorbirsi i dispetti delle due pesti e i tre saranno coinvolti in un viaggio folle pieno di avvenimenti e vicissitudini."}
{"id": "1797746", "revid": "1573940", "url": "https://it.wikipedia.org/wiki?curid=1797746", "title": "Palazzo Bartolomei", "text": "Palazzo Bartolomei si trova in piazza San Pietro Somaldi a Lucca. Esso si trova a ridosso del campanile della chiesa di San Pietro Somaldi e risale al XVI secolo.\nDescrizione.\nDall'androne con colonne, attraverso tre ampie vetrate, si pu\u00f2 vedere il suggestivo giardino che risale almeno al XVII secolo. Nelle antiche carte della citt\u00e0 si vedono due canonici assi ortogonali che delimitavano lo spazio verde, oggi invece organizzato con una grande aiuola centrale semicircolare tenuta a prato. Un grande ippocastano domina il giardino, che \u00e8 anche decorato da fiori in vaso, piccole siepi, piante di aucuba e vialetti in ghiaia.\nIn fondo, accanto a una magnolia, si trova un'antica serra, oggi in disuso, sostituita dalla nuova serra posta sul lato opposto, nascosta da un canneto. Qui vengono ricoverate le piante di \"lilium\" durante la stagione fredda.\nChiudono il quadro delle specie botaniche del giardino le piante di alloro, le palme e pi\u00f9 variet\u00e0 di arbusti e rampicanti, tra i quali vi sono esemplari di gelsomino, rododendro e ibiscus."}
{"id": "1797750", "revid": "599013", "url": "https://it.wikipedia.org/wiki?curid=1797750", "title": "Ferenc Nyers", "text": "\u00c8 il fratello minore di Istv\u00e1n Nyers, calciatore che ha militato in Italia negli anni '50."}
{"id": "1797758", "revid": "767487", "url": "https://it.wikipedia.org/wiki?curid=1797758", "title": "I tuoi, i miei e i nostri", "text": "I tuoi, i miei e i nostri (\"Yours, Mine and Ours\") \u00e8 un film del 2005 diretto da Raja Gosnell.\nRifacimento di \"Appuntamento sotto il letto\" (1968), con Lucille Ball e Henry Fonda, il film \u00e8 stato distribuito nelle sale statunitensi a partire dal 23 novembre 2005.\nTrama.\nL'ammiraglio Frank Beardsley, un vedovo con 8 figli, ha da tempo trasformato i suoi figli in un disciplinato equipaggio abituato a continui traslochi. Ma la sua vita ordinata cambia radicalmente quando dopo 30 anni ritrova una fiamma del liceo, Helen, una donna vivace, anticonformista, vedova anche lei e che ha ben 10 figli. Le due famiglie si riuniscono sotto lo stesso tetto, un faro da risistemare. Tra i figli inizialmente c'\u00e8 grande antipatia reciproca, ma dopo le prime scaramucce i ragazzini si coalizzano per un obiettivo comune: sabotare il matrimonio dei genitori.\nProduzione.\nIl film \u00e8 stato realizzato da una coproduzione di quattro studi cinematografici: Paramount Pictures, Metro-Goldwyn-Mayer Pictures, Columbia Pictures e Nickelodeon Original Movies."}
{"id": "1797768", "revid": "38120", "url": "https://it.wikipedia.org/wiki?curid=1797768", "title": "Jack Merridew", "text": ""}
{"id": "1797769", "revid": "287204", "url": "https://it.wikipedia.org/wiki?curid=1797769", "title": "Palazzo Brancoli Pantera", "text": "Palazzo Brancoli Pantera, gi\u00e0 palazzo Massagli, si trova in via Vittorio Veneto 44 a Lucca.\nIl palazzo risale al XVII secolo ed \u00e8 dotato di un grazioso giardino privato. Nelle carte antiche della citt\u00e0 di Lucca il giardino non si vede nel XVII secolo, ma lo si trova in una pianta del 1843, dove sono distinguibili aiuole rettangolari e circolari. Tra la fine del XIX e l'inizio del XX secolo il giardino fu deturpato per la creazione di un'autorimessa con terrazza coperta a pergola.\nOggi ha una forma irregolare con accesso sul lato nord e presenta alcuni vialetti in ghiaia che si incontrano in posizione sfasata attorno a una fontanella circolare. \u00c8 dominato da una grande magnolia e presenta numerose specie fiorite e un piccolo roseto."}
{"id": "1797786", "revid": "287204", "url": "https://it.wikipedia.org/wiki?curid=1797786", "title": "Brian Levant", "text": ""}
{"id": "1797789", "revid": "36426", "url": "https://it.wikipedia.org/wiki?curid=1797789", "title": "Sindrome infiammatoria da immunoricostituzione", "text": "La sindrome infiammatoria da immunoricostituzione (IRIS da \"immune reconstitution inflammatory syndrome\") \u00e8 una malattia di recente identificazione e crescente importanza, che colpisce alcuni pazienti affetti da AIDS trattati con terapia antiretrovirale ad elevata efficacia (HAART: \"Highly Active Anti-Retroviral Therapy\"). Pi\u00f9 nello specifico la IRIS consiste in una presentazione atipica o marcatamente infiammatoria di un'infezione opportunistica o di un tumore, non dovuta agli effetti collaterali della HAART e tale da svilupparsi dopo l'inizio, la reintroduzione o la modifica della HAART in pazienti HIV+ capaci di rispondere alla terapia con un significativo calo della carica virale.\nEpidemiologia e storia.\nLa IRIS colpisce il 15-25% dei pazienti affetti da AIDS in cura con una terapia HAART (introdotta nel 1996 nel mondo occidentale) e in genere insorge dopo 3 mesi dall'inizio del trattamento. Manca ancora un consenso univoco sulle modalit\u00e0 di trattamento HAART pi\u00f9 efficaci nel prevenire lo sviluppo di IRIS e sulla natura dei fattori di rischio significativamente associati a questa patologia. Tuttavia la maggior parte degli studi sembra focalizzare l'attenzione su tre principali fattori predisponenti:\nPatogenesi.\nLa sintomatologia infiammatoria \u00e8 la diretta conseguenza dell'attivazione del sistema immunitario contro numerose strutture dell'organismo. I principali fattori patogenetici responsabili di questo fenomeno sono:\nPoich\u00e9 alcune patologie non sono dovute tanto ad un'attivit\u00e0 istolesiva diretta degli agenti patogeni quanto all'azione del sistema immunitario \u00e8 facilmente intuibile come nel soggetto HIV+ e immunodepresso (cio\u00e8 in AIDS conclamata), spesso infettato da patogeni opportunisti poco invasivi, alcune infezioni possano assumere caratteri di disseminazione estremamente rilevanti pur senza presentare un quadro sintomatologico proporzionato all'entit\u00e0 della diffusione del patogeno. Alcune infezioni opportunistiche possono addirittura rimanere asintomatiche e quindi non trattate precocemente fino all'insorgenza della IRIS; in altri casi, sebbene venga impostato un trattamento adeguato per l'infezione opportunistica in corso, si pu\u00f2 comunque avere una diffusione significativa di antigeni derivati da microrganismi morti. Le condizioni che dunque favoriscono la diffusione degli antigeni patogeni nell'organismo sono:\nNel momento in cui il sistema immunitario recupera (in parte) la sua funzionalit\u00e0 ed \u00e8 quindi nuovamente in grado di fronteggiare le numerose infezioni opportunistiche e non, che determinano rapidamente la morte dei soggetti non trattati con terapia HAART, esso si trova anche stimolato a rispondere contro una miriade di antigeni non-self disseminati in numerose regioni dell'organismo (tra cui numerosi tessuti nobili). Si sviluppa cos\u00ec un'intensa reazione infiammatoria altamente istolesiva ed eventualmente fatale se non trattata. Il principale fattore coinvolto nello sviluppo di un'intensa risposta immunitaria sembra essere il drastico calo della concentrazione di HIV-RNA nel sangue del paziente ed il conseguente aumento dell'attivit\u00e0 monocitaria. Il raggiungimento di alte conte di CD4+ sembra invece poco influente sulla capacit\u00e0 di risposta del sistema immunitario (a differenza di quanto avviene per una bassa conta di CD4+ iniziale), probabilmente perch\u00e9 i CD4 non sono gli effettori ultimi della risposta immune (che in questo caso sembra dipendere fortemente dai macrofagi) e poich\u00e9 non necessariamente la terapia HAART consente il recupero di CD4 qualitativamente adeguati a fronteggiare le specifiche infezioni presenti in un dato soggetto HIV+.\nIl principale fattore coinvolto nella patogenesi della IRIS e nella valutazione della prognosi e del trattamento rimane quindi la diffusione di antigeni esogeni in pi\u00f9 aree dell'organismo. Se tale diffusione si mantiene al di sotto di una certa soglia il sistema immunitario riuscir\u00e0 a determinare la clearance del patogeno senza provocare danni tissutali eccessivamente gravi. Se invece questa soglia viene superata il soggetto HIV+ sar\u00e0 irrimediabilmente stretto nella \u201ctenaglia patogenetica\u201d costituita dal danno immuno-mediato e dal progredire dell'infezione opportunistica, favorita quest'ultima dall'inibizione della risposta immune, che si rende necessaria per contrastare la IRIS.\nTrattamento.\nPoich\u00e9 si tratta di una patologia infiammatoria il trattamento consiste nella somministrazione di farmaci cortisonici (metilprednisolone). Tuttavia l'attivit\u00e0 immunodepressiva di tali farmaci aggrava evidentemente lo stato di immunodeficienza del paziente e le eventuali infezioni opportunistiche in corso. D'altra parte trattamenti eccessivamente blandi o poco prolungati nel tempo non consentono la risoluzione del danno tissutale esteso che caratterizza la IRIS."}
{"id": "1797792", "revid": "486946", "url": "https://it.wikipedia.org/wiki?curid=1797792", "title": "Puddinga", "text": ""}
{"id": "1797801", "revid": "198277", "url": "https://it.wikipedia.org/wiki?curid=1797801", "title": "Torneo di Tolone", "text": "Il Festival Internazionale \"Espoirs\" di Tolone e di Var, comunemente chiamato Torneo di Tolone, \u00e8 una competizione internazionale di calcio per club e nazionali giovanili.\nIl torneo era originariamente composto da 6 squadre di club e fu creato nel 1967 da Maurice Revello. Dopo sette anni di inattivit\u00e0, il Torneo di Tolone torna ad essere disputato nel 1974 con la presenza, per la prima volta, di 4 squadre nazionali (Polonia, Ungheria, Cecoslovacchia e Brasile) e di 4 squadre di club (Derby County, Anderlecht, N\u00eemes e Borussia M\u00f6nchengladbach). Questa \u00e8 stata l'unica versione \"ibrida\" del torneo, dato che dal 1975 le 8 squadre partecipanti rappresentano ognuna una nazione (Argentina, Francia, Italia, Messico, Cecoslovacchia, Ungheria, Polonia e Portogallo). I diritti televisivi sono stati acquistati da Eurosport nel 1998 permettendo la sua diffusione nel mondo intero. Dal 2002 si svolge sotto l'egida della FIFA.\nNel 2008 per la prima volta hanno partecipato al torneo nazionali Under-23, anzich\u00e9 Under-20. L'innalzamento del limite d'et\u00e0 fu deciso per permettere alle nazionali olimpiche (formate appunto da giocatori con massimo 23 anni d'et\u00e0, eccetto tre fuori quota) di disputare una competizione per meglio prepararsi al torneo di calcio che si sarebbe svolto ai Giochi della XXIX Olimpiade, nel mese di agosto 2008 a Pechino. Infatti, su otto partecipanti al Torneo di Tolone 2008, ben cinque hanno partecipato ai giochi olimpici (Olanda, Italia, Giappone, Costa D'Avorio e Stati Uniti).\nNumerose personalit\u00e0 del calcio hanno partecipato con le loro squadre a questo torneo, tra le quali Zin\u00e9dine Zidane, Alan Shearer (miglior marcatore 1991), Thierry Henry (miglior giocatore e marcatore 1997), Juan Rom\u00e1n Riquelme (miglior giocatore 1998), David Ginola (miglior giocatore 1987), Hristo Stoitchkov, Djibril Ciss\u00e9 (miglior marcatore 2001), Cristiano Ronaldo (2003), Sebastian Giovinco (2008).\nFormula.\nLa competizione raggruppa 8 squadre selezionate dagli organizzatori in funzione delle loro prestazioni. Le 8 squadre sono divise in due gironi a confronto diretto, alla fine dei quali sono qualificate alle semifinali le due migliori squadre di ogni gruppo. Semifinale e finale sono giocate anch'esse con sfide dirette e vengono giocate, come molti altri incontri, allo Stadio Mayol di Tolone."}
{"id": "1797802", "revid": "1543377", "url": "https://it.wikipedia.org/wiki?curid=1797802", "title": "What It Do", "text": "What It Do \u00e8 un brano musicale del rapper statunitense Lil' Flip pubblicato nel 2005 come singolo estratto dall'album \"I Need Mine $$\". Lo ha prodotto e vi ha partecipato Mannie Fresh.\nInformazioni.\nPrima della pubblicazione ufficiale dell'album, la canzone era stata scelta come primo singolo, quando \u00e8 stata sostituita da \"Ghetto Mindstate\".\nNella terminologia hip hop, \"What It Do\" sta ad indicare \"Cosa c'\u00e8 di nuovo\" o \"Che cosa sta succedendo?\". Anche altri rappers come Paul Wall e Slim Thug la usano nelle loro canzoni.\nIl testo del singolo \u00e8 stato scritto dagli stessi Lil' Flip e Mannie Fresh."}
{"id": "1797803", "revid": "1573940", "url": "https://it.wikipedia.org/wiki?curid=1797803", "title": "Palazzo della Magione del Tempio", "text": "Palazzo della Magione del Tempio si trova in piazza della Magione 6 a Lucca.\nStoria e descrizione.\nLa \"Magione del Tempio\", che d\u00e0 il nome al palazzo, era il luogo della sede dei Templari a Lucca, con chiesa e probabilmente anche con un antico ospedale. Dopo la fine dei Templari il palazzo pass\u00f2 ai Cavalieri di Malta. Il governo della Repubblica di Lucca, geloso della propria giurisdizione e volendo evitare ingerenze di nazioni straniere, limit\u00f2 sempre il potere e l'autonomia dei Cavalieri; la Repubblica democratica, nata dopo l'invasione francese, indemani\u00f2 i loro beni nel 1799 e li assegn\u00f2 all'ospedale di San Luca. La chiesa, situata nell'angolo nord-est della facciata dei palazzo, fu soppressa nel 1808, all'epoca dei decreti napoleonici, puntualmente attuati dalla principessa Elisa Baciocchi, sorella del Bonaparte. L'antica chiesa corrisponde alla parte della facciata oggi dipinta in rosso.\nSul finire del XIX secolo il palazzo sub\u00ec un drastico restauro, con l'apertura di nuove finestre in facciata e la rimozione di gran parte degli stemmi nobiliari che vi si trovavano.\nIl giardino.\nIl giardino, nato nel Seicento, mantenne la sua forma all'italiana fino alla fine del XIX secolo, poi, dopo un lungo periodo di decadenza, verso il 1940 venne preso in cura dal giardiniere dell'orto botanico di Lucca Bianchini, che lo arricch\u00ec di numerose variet\u00e0 non comuni di fiori, alberi e arbusti.\nOggi si presenta con una serie di vialetti in ghiaia, che delimitano alcune aiuole di forma irregolare, con cordonature in pietra rustica. Tra le specie pi\u00f9 interessanti un albero di kaki, due peri selvatici, un olivo, una palma e un sambuco capitozzato. Una vecchia pianta di alloro cela un rigoglioso acanto spontaneo. Altre specie sono i narcisi, un abete rosso e una grande araucaria alta circa 15 metri. Quest'ultima pianta \u00e8 per la precisione un'\"Araucaria bidwillii\", specie pi\u00f9 unica che rara in Lucchesia, in quanto qui le condizioni climatiche non sono ottimali per il suo sviluppo. Questa araucaria fu infatti fortemente danneggiata dal gelo nel 1985; nonostante ci\u00f2 riusc\u00ec a riemettere nuovi rami dal fusto riprendendo, dopo qualche anno, a crescere. La pianta pu\u00f2 vegetare nel giardino anche perch\u00e9, sui lati Nord e Est, \u00e8 protetta dall'alto palazzo. \nIn anni recenti i proprietari, temendo danni al tetto, hanno effettuato una drastica potatura riducendo l'altezza dell'albero a circa 11\u00a0m."}
{"id": "1797804", "revid": "767487", "url": "https://it.wikipedia.org/wiki?curid=1797804", "title": "Snow Dogs - 8 cani sotto zero", "text": "Snow Dogs - 8 cani sotto zero (\"Snow Dogs\") \u00e8 un film del 2002 diretto da Brian Levant, con protagonista Cuba Gooding Jr.\nTrama.\nTed Brooks \u00e8 un affermato dentista di Miami, orfano di padre. Un giorno, nello studio dove lavora arriva un testamento proveniente dall'Alaska; Ted \u00e8 convinto che si tratti di uno sbaglio, ma sua madre Amelia gli confessa la verit\u00e0: \u00e8 stato adottato e quindi \u00e8 lui proprietario del testamento, poich\u00e9 la sua madre naturale \u00e8 morta da poco e gli lascia tutti i suoi beni in una cittadina dell'Alaska, Tolketna. Decide dunque di partire e l\u00ec stringe amicizia con Barb, la proprietaria di un bar, che gli fa conoscere il posto. Parte dell'eredit\u00e0 \u00e8 composta da una muta di otto cani da slitta, con i quali non riesce ad instaurare un rapporto amichevole. Decide anche di scoprire chi \u00e8 il padre naturale, scoprendo che \u00e8 James Johnson (chiamato \"Thunder Jack\", per essere ancora vivo dopo essere stato colpito due volte da un fulmine).\nThunder Jack, vuole che Ted gli venda i cani in cambio che gli sia detta la verit\u00e0 sui suoi veri genitori. A questo punto Ted torna a Miami ma, grazie ad una foto rinvenuta casualmente dalla madre adottiva, scopre che Jack non gli ha raccontato la verit\u00e0 e decide cos\u00ec di tornare a Tolketna. Nel frattempo \u00e8 iniziata la \"Sfida Artica\", una leggendaria gara tra cani da slitta, e Jack partecipa. Dopo che tutti i concorrenti si fermano a una delle tappe a causa del maltempo, questi decide di proseguire per cercare di guadagnare tempo sugli avversari, ma scompare nella tormenta. Ted, venuto a conoscenza della situazione quando torna a Tolketna, si avventura con i suoi cani alla ricerca del suo vero padre e riesce a salvargli la vita dopo che questi si era rotto una gamba.\nAlla fine Ted si fidanza con Barb e tempo dopo la sposa e con lei apre uno studio odontoiatrico nei pressi della cittadina."}
{"id": "1797805", "revid": "120833844", "url": "https://it.wikipedia.org/wiki?curid=1797805", "title": "RAGT Semences", "text": "La RAGT Semences, nota in precedenza come \"Jean Delatour\", era una squadra ciclistica maschile di ciclismo su strada francese, attiva tra i professionisti dal 2000 al 2005.\nDiretta da Serge Barle e Jean-Luc Jonrond, era sponsorizzata dall'omonima azienda agricola francese produttrice di sementi. Partecip\u00f2 a quattro edizioni del Tour de France, aggiudicandosi due vittorie di tappa.\nStoria.\nLa squadra nacque nel 2000 come \"Jean Delatour\", dal nome della catena di gioiellerie principale sponsor, sotto la direzione di Serge Barle e con un organico di quattordici ciclisti tra cui Laurent Brochard e Patrice Halgand, entrambi provenienti dalla Festina-Lotus. Dopo le prime due stagioni come formazione di seconda categoria UCI (GSII), nel 2002 grazie ai buoni risultati venne promossa alla prima categoria dei gruppi sportivi (GSI), comprendente le migliori 30 squadre del mondo. Nel 2004 subentr\u00f2 un nuovo primo sponsor, RAGT Semences, azienda agricola di Rodez, e la denominazione della squadra divenne \"RAGT Semences-MG Rover\". Dal 2001 al 2004 la squadra prese parte a quattro edizioni consecutive del Tour de France, vincendo due tappe, rispettivamente con Patrice Halgand nel 2002 e Jean-Patrick Nazon nel 2003; altre vittorie arrivarono perlopi\u00f9 in semiclassiche e corse a tappe del calendario francese, oltre che per quattro volte in cinque anni nei campionati francesi a cronometro, tre grazie a Eddy Seigneur.\nNel 2005, con la riorganizzazione dei circuiti UCI, la RAGT Semences prese licenza di squadra Professional Continental, che le consentiva di partecipare di diritto alle gare dei circuiti continentali, e solo su invito a quelle del ProTour. L'annata fu caratterizzata dal mancato invito al Tour de France e alle principali gare mondiali, e da un solo successo, con S\u00e9bastien Minard al Tour de l'Avenir. Il ritiro dello sponsor RAGT Semences, annunciato gi\u00e0 nel giugno 2005 nonostante gli impegni fino a fine 2006, unito all'impossibilit\u00e0 per Barle di trovare nuovi finanziatori per l'anno seguente, port\u00f2 allo scioglimento della squadra al termine della stagione 2005."}
{"id": "1797806", "revid": "287204", "url": "https://it.wikipedia.org/wiki?curid=1797806", "title": "Luigi Pini", "text": "Biografia.\nStudi\u00f2 musica nella scuola istituita a Fontanellato dal conte Sanvitale. \nInvent\u00f2 il corno da caccia con otto chiavi, presentato nel 1821 alla duchessa Maria Luigia. Il nuovo strumento gli ottenne una modesta regalia e venne spedito presso l'Imperiale accademia musicale di Vienna per un parere. Il conservatorio di musica di Milano nel 1823 approv\u00f2 e lod\u00f2 l'invenzione, mentre da Vienna non vi fu alcuna risposta. \nUn corno del Pini \u00e8 esposto a Bologna, presso il Museo dell'Archiginnasio, al quale fu donato dal conte Alberto Sanvitale.\nA Luigi Pini \u00e8 stato dedicato il corpo bandistico e una via del suo paese natale."}
{"id": "1797807", "revid": "223320", "url": "https://it.wikipedia.org/wiki?curid=1797807", "title": "Snow Dogs", "text": ""}
{"id": "1797809", "revid": "124796756", "url": "https://it.wikipedia.org/wiki?curid=1797809", "title": "Ambroni", "text": "La trib\u00f9 degli Ambroni (o Ambrones) apparve brevemente nelle fonti romane relative al II secolo a.C. La loro posizione all'inizio della loro breve storia fu la costa dell'Europa settentrionale, a nord della foce del Reno, nelle Isole Frisone. La regione \u00e8 oggi costituita da ci\u00f2 che resta dello Zuider Zee e dallo Jutland, che essi condivisero con i propri vicini: Cimbri e Teutoni.\nEtnonimo.\nNon si \u00e8 sicuri sulla loro provenienza. I Teutoni erano probabilmente Germani, ma esiste qualche prova che dimostrerebbe che Ambroni e Cimbri avevano radici miste. In seguito, durante il breve e sanguinario attraversamento dell'Europa, i Cimbri vennero guidati da Boiorix, un nome celtico che significa \"Re dei Boi\". Il prefisso \"Amb\" \u00e8 usuale in molti nomi tribali celtici. Gli Ambroni seguirono i costumi celtici urlando il nome della propria trib\u00f9 durante le entrate in battaglia. Secondo Plutarco, in occasione della battaglia di Aquae Sextiae, nel 102 a.C., quando i Liguri alleati dei romani urlarono \"Ambrones!\" come grido di battaglia ottennero in risposta lo stesso grido dal fronte opposto; da ci\u00f2 deriva l'ipotesi di una origine comune coi Liguri (la cui originaria espansione si estendeva presumibilmente alla penisola iberica e alla Francia meridionale prima dell'espansione dei Celti), ma sull'episodio ci sono interpretazioni opposte. I romani li consideravano Germani, non Celti, e si allearono con i Celti combattendo contro di loro. Queste circostanze suggeriscono la presenza di un'etnia mista, probabilmente in origine celtica ma assimilata dai Germani. Non solo provenivano da una regione settentrionale recentemente germanizzata, ma in questo periodo le trib\u00f9 germaniche vennero pesantemente influenzate dalla cultura celtica.\nStoria.\nI tre vicini entrarono nella storia romana sotto forma di alleanza determinata ad emigrare nelle terre meridionali. Forse gli Ambroni vennero guidati dalle recenti alluvioni dello Zuider Zee, non ancora inondato. In tutto si parla di circa 300\u00a0000 uomini, dei quali 30\u00a0000 erano Ambroni. La migrazione si trasform\u00f2 ben presto in razzie. Mentre puntavano verso la Boemia, vennero bloccati dai Boi, che in quel periodo abitavano le terre che ancora oggi portano il loro nome.\nGirando attorno ai Boi, i tre alleati entrarono nell'Illiria oltrepassando la Sava e la Morava, ma ben presto lasciarono questo territorio montuoso per i verdi pascoli della Gallia, seguendo un tragitto che passava a nord delle Alpi e dei pericolosi Romani. I Romani tentarono di mettersi sulla loro strada, subendo per\u00f2 pesanti perdite a causa della rivalit\u00e0 tra i consoli al comando; un esercito venne sconfitto sotto Gneo Papirio Carbone (Perseus, Carbo No. 4) nel 113 a.C. a Noreia in Stiria, un altro guidato da Marco Giunio Silano Torquato (Marcus Junius Silanus Torquatus) (Perseus, Silanus, Junius No. 17) in Gallia nel 109 a.C., un terzo guidato da Gaio Cassio Longino nel 107 a.C., ed un quarto da Quinto Servilio Cepione e Gneo Mallio Massimo nel 105 a.C. (Battaglia di Arausio).\nTeutoni, Cimbri e Ambroni si insediarono nell'Italia settentrionale. I tre alleati tennero una base in Gallia dividendosi poi in due fronti. Gli Ambroni ed i Teutoni transitarono in Liguria (est di Marsiglia), mentre i Cimbri entrarono in Italia passando pi\u00f9 a nord. A questo punto i Romani decisero di nominare di nuovo console Gaio Mario, illegalmente, visto che aveva gi\u00e0 ricoperto il ruolo.\nMario marci\u00f2 in Liguria stabilendo un campo sul percorso del nemico. I Teutoni assaltarono il campo venendo respinti. Decisero di proseguire aggirando il campo. Mario li segu\u00ec accampandosi vicino a quella che sarebbe passata alla storia col nome di battaglia di Aquae Sextiae, ai piedi delle Alpi. L'anno era il 102 a.C.\nLa battaglia inizi\u00f2 come incontro casuale, ma i Romani la trasformarono in schiacciante vittoria. Quando gli Ambroni attaccarono i Romani questi stavano attingendo l'acqua da un vicino fiume. I Liguri erano alleati dei Romani, e accorsero per aiutarli ricacciando gli Ambroni oltre il fiume. I Romani compattarono i ranghi respingendo gli Ambroni che tentavano di nuovo di oltrepassare il fiume. Gli Ambroni persero buona parte delle loro forze. Due giorni dopo Mario respinse un attacco al campo e strinse le forze nemiche tra il proprio esercito ed un'imboscata di 3000 uomini alle spalle. \nMario fece 100\u00a0000 prigionieri, praticamente annientando gli Ambroni. Il campo presente in Gallia sopravvisse alla disfatta. Fondendosi con i Celti locali, diedero vita ad una nuova trib\u00f9, gli Aduatuci. Fu la fine degli Ambroni. Questa storia si pu\u00f2 trovare nell'opera Vite parallele di Plutarco; per la precisione nella vita di Gaio Mario scritta nell'80."}
{"id": "1797811", "revid": "125019", "url": "https://it.wikipedia.org/wiki?curid=1797811", "title": "Bamboo Hirst", "text": "Biografia.\nNata da padre italiano, diplomatico, e da madre cinese, a tredici anni Bamboo fu costretta ad abbandonare la sua terra natale per ragioni politiche. Raggiunse da sola l'Italia, dopo settanta giorni di navigazione a bordo di una nave greca. Dopo aver vissuto e lavorato diversi anni a Milano occupandosi di pubbliche relazioni nel campo della moda, si trasfer\u00ec a Londra. \nFu la prima scrittrice di origine cinese a scrivere in italiano. Autrice di diversi romanzi e saggi che documentano la realt\u00e0 politica, sociale ed economica della Cina, dedic\u00f2 grande attenzione alla condizione femminile."}
{"id": "1797828", "revid": "339392", "url": "https://it.wikipedia.org/wiki?curid=1797828", "title": "Pinan Cichero", "text": ""}
{"id": "1797831", "revid": "92723", "url": "https://it.wikipedia.org/wiki?curid=1797831", "title": "Chimara", "text": ""}
{"id": "1797834", "revid": "599013", "url": "https://it.wikipedia.org/wiki?curid=1797834", "title": "Ryal", "text": "Ryal \u00e8 il nome di alcune monete scozzesi ed inglesi.\nIl ryal inglese.\nIl ryal (o \"rose noble\") fu introdotto nel 1465 durante il primo regno di Edoardo IV (1461-1470) in sostituzione del \"noble\".\nI tipi del dritto erano simili a quelli del noble: al dritto il re coronato stante su una nave, con spada e scudo: sullo scudo le armi di Francia ed Inghilterra.\nPrese il nome di \"rose noble\" per la rosa bianca degli York posta su entrambi i lati.\nLa nuova moneta fu resa necessaria per contenere la fuga dei \"noble\" verso la Francia. Questa nuova moneta aveva il valore di 10 shilling. Il peso era di 120 grani (7,8 g). La vecchia moneta non fu pi\u00f9 coniata.\nAssieme al ryal furono coniate le frazioni da 1/2 e 1/4.\nOltre al \"ryal\" fu introdotta anche una nuova moneta con lo stesso valore del vecchio \"noble\", l'angel, che divenne subito popolare ed importante.\nIl nome di \"ryal\" fu ripreso in seguito da diversi sovrani dei Tudor\nRyal scozzese.\nRyal d'oro.\nIn Scozia il ryal d'oro fu coniato per la prima volta sotto Maria Stuarda nel 1555 per un valore di 60 shilling scozzesi.\nEra usato anche il nome di \"noble\". Pesava 117,75 grani (7,63g) con un titolo di 22 carati.\nDurante il regno di Maria fu coniato nel primo periodo (1542-1558), precedente il matrimonio con Francesco di Francia, negli anni 1555, 1557 e 1558.\nAl dritto era rappresentata le giovane regina, senza corona, con un ritratto di stile medioevale, con una collana ed un corsetto, capelli raccolti in alto e tenuti in altro da perle e gioielli. Le legenda: . Al rovescio lo stemma con il leone di Scozie e la legenda .\nAccanto al ryal fu coniato anche il mezzo \"ryal\", con gli stessi tipi e legende.\nRyal d'argento.\nLa stessa regina emise dei \"ryal\", d'argento nel quarto periodo, durante il suo secondo matrimonio (1565-67) nel 1565 e nel 1567, e nel quinto periodo, nella seconda vedovanza nel 1567. La moneta valeva 30 scellini (1 sterlina e mezzo). Era una moneta di grande modulo su cui erano rappresentati al dritto Maria e il suo secondo marito, Lord Darnley. Al rovescio la legenda recitava \nAccanto al \"ryal\" furono coniati il mezzo \"ryal\", i 2/3 ed il 1/3 di \"ryal\".La coniazione del \"ryal\" d'argento prosegu\u00ec anche nei primi anni del figlio di Maria, Giacomo VI.\nFu emesso solo nella prima monetazione di Giacomo (1567-71) assieme al 2/3 ed al 1/3 di ryal. Questa moneta \u00e8 anche chiamata \"sword dollar\", dalla spada raffigurata al rovescio. Furono coniati tutti gli anni.\nI ryal di Giacomo I.\nSotto Giacomo I (1603-1625) furono emesse due monete con questo nome: il \"rose ryal\" dal valore di 30 scellini e lo \"spur ryal\" dal valore di 15 scellini.\nEntrambe le monete ebbero una prima emissione nel 1605-1619 e una seconda nel 1619-1625.\nIl \"rose ryal\" riprendeva i tipi della sovrana coniata da Elisabetta, con al dritto il re in trono ed una saracinesca ai piedi mentre al rovescio era raffigurata una grande rosa con lo stemma reale. Il valore era il doppio del \"ryal\" dei predecessori, cio\u00e8 30 scellini.\nLo \"spur ryal\" aveva il valore del \"ryal\" precedente, cio\u00e8 15 scellini. Al dritto era rappresentato il re stante su una nave a due alberi, con spada e scudo con le armi reali. Il rovescio, simile al \"ryal\" dei predecessori, con la rosa al centro di una grande raggiera, che somiglia ad uno sperone.\nNel 1619-1625 sul \"rose ryal\" il re venne rappresentato con le insegne dell'Ordine della Giarrettiera ed al rovescio era rappresentata una grande croce fogliata e lo stemma reale.\nNello stesso periodo anche lo \"spur ryal\" fu coniato con nuovi tipi: al dritto era raffigurato un leone coronato, di faccia che tiene lo scettro e sostiene lo scudo, con le armi reali, che si trova davanti a lui. Ai lati dello scudi \"X\" e \"V\", l'indicazione del valore. Al rovescio la rotellina di uno sperone formata da una croce gigliata e dai raggi di sole. Al centro una rosa. La legenda \u00e8 uguale alla precedente.\nDopo Giacomo I non ci furono pi\u00f9 monete di questa denominazione.\nAltri paesi.\n I \"ryal\" furono copiati anche sul continente; ad esempio un \"ryal\" ad imitazione di quello di Edoardo IV fu coniato nei Paesi Bassi a Gorinchem verso il 1585-1586."}
{"id": "1797837", "revid": "716642", "url": "https://it.wikipedia.org/wiki?curid=1797837", "title": "Bath City Football Club", "text": "Il Bath City Football Club \u00e8 un club calcistico di Bath, Inghilterra, che milita in Conference South. La squadra gioca presso Twerton Park.\nStoria.\nI primi passi.\nNel luglio del 1889, presso il Cristopher Hotel di Bath, venne fondato il Bath Association\nF.C. grazie all'iniziativa di R.B. Cater e A.E. Boyce. I primi anni di attivit\u00e0 videro la squadra esibirsi presso l'impianto di Belvoir ground. Il primo storico allenatore della squadra, Charlie Pinker, sfrutt\u00f2 la sua rete di conoscenze nella zona di Bristol per far approdare al club numerosi buoni giocatori. Durante il periodo che va dal 1902 al 1905 il club cambi\u00f2 denominazione in Bath Railway F.C.\nDopo il 1918.\nIl primo dopoguerra fu caratterizzato dalla decisione di far giocare il club sul terreno di Lambridge ground, pagando un affitto carissimo, per quei tempi, di 100 sterline l'anno, considerando anche il fatto che di tanto in tanto esso era anche utilizzato per gli sport equestri. La crisi economica dell'epoca contribu\u00ec non poco a dissestare le gi\u00e0 esigue finanze della societ\u00e0, riassestate grazie alla bravura ed alla lungimiranza dell'allenatore-giocatore Ted Davis. La mossa finanziaria storica per il club fu sicuramente l'accensione di un mutuo per la costruzione di Twerton Park, l'attuale terreno di gioco del Bath City F.C., pronto per la stagione 1932-33.\nDurante la Seconda guerra mondiale, approfittando della forzata inattivit\u00e0 di moltissimi clubs, il Bath City acquis\u00ec una posizione predominante a livello locale, essendo una delle poche squadre a stipendiare con regolarit\u00e0 i giocatori. Fu cos\u00ec che nel 1944 la squadra vinse la Football League's second division north. In F.A. Cup lo scontro interno contro l' si risolse con un 3-3 davanti a 17000 spettatori giunti fuor di metafora con ogni mezzo reperibile allo stadio, ed una sconfitta per 1-0 al replay.\nDagli anni cinquanta ai giorni nostri.\nGli anni cinquanta videro il Bath City dibattersi in nuove difficolt\u00e0 finanziarie, che obbligarono la societ\u00e0 a ricorrere ad un tetto massimo sugli stipendi. Successivamente, per moltissime stagioni si alternarono buoni risultati a stagioni modeste, senza soluzione di continuit\u00e0. Nel 1979 il Bath City gioc\u00f2 in Alliance Premier League, pi\u00f9 tardi rinominata Gola League. In tutti gli anni a seguire, questo andamento altalenante non mut\u00f2, tuttavia \u00e8 rimarchevole il fatto che, nella sua storia, il club abbia raggiunto per ben sei volte il terzo turno della FA Cup, nel quale subentrano tutte le squadre della prima divisione inglese. Nella stagione 2014-2015 raggiunge per la prima volta nella sua storia la semifinale di FA Trophy."}
{"id": "1797840", "revid": "712828", "url": "https://it.wikipedia.org/wiki?curid=1797840", "title": "Pok\u00e9mon Mystery Dungeon 2", "text": ""}
{"id": "1797844", "revid": "36426", "url": "https://it.wikipedia.org/wiki?curid=1797844", "title": "Orto botanico di Lucca", "text": ""}
{"id": "1797845", "revid": "666668", "url": "https://it.wikipedia.org/wiki?curid=1797845", "title": "Campionato bielorusso di calcio a 5", "text": "Il Campionato bielorusso di calcio a 5 \u00e8 la massima competizione bielorussa di calcio a 5 organizzata dalla Federazione calcistica della Bielorussia.\nIl campionato si disputa regolarmente tutti gli anni dal 1989, tra i pi\u00f9 datati campionati nelle repubbliche ex-sovietiche. Il torneo ha visto una forte prevalenza delle societ\u00e0 della capitale Minsk ed in particolare del Dorozhnik Minsk vincitore di sei edizioni tra il 1998 ed il 2005. Dalla successiva stagione del primo campionato, la federazione bielorussa ha avviato anche la Coppa Nazionale che ha visto una netta predominanza anch'essa del Dorozhnik vincitore di sei edizioni di cui le ultime cinque consecutive."}
{"id": "1797846", "revid": "36426", "url": "https://it.wikipedia.org/wiki?curid=1797846", "title": "Narcisi", "text": ""}
{"id": "1797848", "revid": "1305772", "url": "https://it.wikipedia.org/wiki?curid=1797848", "title": "Giovanni Antonio Fasolo", "text": "Biografia.\nNato nel 1530 in Lombardia a Mandello del Lario (Lecco) (secondo altri a Orzinuovi, mentre alcuni sono propensi a credere che fosse vicentino di origini), trascorse nel vicentino gran parte della sua vita.\nAnd\u00f2 a studiare pittura a Venezia, dove fu molto probabilmente studente di Paolo Veronese. Dal 1557 divenne un affrescatore indipendente.\nNel 1562 inizi\u00f2 a collaborare con Andrea Palladio, affrescando ville e palazzi costruiti dall'architetto veneto. Nel 1570 decor\u00f2, assieme a Giovanni Battista Zelotti, il Palazzo Porto-Colleoni a Thiene e Villa Caldogno. Nel 1572 esegu\u00ec dei dipinti per la Loggia del Capitanio a Vicenza, ma qui, mentre dipingeva sul soffitto del palazzo, cadde dall'impalcatura e mor\u00ec. Uno dei suoi allievi fu Alessandro Maganza.\nIl Fasolo si distinse come un brillante interprete del linguaggio veronesiano, per il domestico realismo attraverso il quale focalizza le scene amorose e idilliche, pur mantenendo una certa fissit\u00e0 nelle figure e uno scarso senso delle proporzioni."}
{"id": "1797858", "revid": "2184761", "url": "https://it.wikipedia.org/wiki?curid=1797858", "title": "Eros Ramazzotti", "text": "\u00c8 uno dei cantanti di maggiore successo nel panorama della musica leggera italiana, del pop rock, e del pop latino a livello internazionale dagli anni ottanta. Dal 1984 ha venduto circa 60 milioni di dischi ed \u00e8 tra gli artisti italiani che hanno venduto il maggior numero di dischi. Ramazzotti vanta anche importanti collaborazioni artistiche con cantanti di levatura internazionale come Tina Turner, Cher, Anastacia, Ricky Martin, Luis Fonsi, Joe Cocker, Helene Fischer, Andrea Bocelli e Luciano Pavarotti vincendo, inoltre, numerosi premi e riconoscimenti (come l'Echo Music Award 1999 e il NIAF Award 2008) ottenuti per aver promosso l'immagine della musica italiana all'estero.\nBiografia.\nInfanzia.\nFiglio di Rodolfo Ramazzotti (1937), operaio edile, e di Raffaela Molina (1925-2002), casalinga, originari lui della provincia di Viterbo, lei di quella di Vibo Valentia, Eros cresce nel quartiere periferico di Roma sud-est Cinecitt\u00e0, nel comprensorio di case popolari \"Lamaro\".\nSuo padre era musicista e cantante amatoriale. Sin da giovane, Eros mostra una precoce predisposizione per la musica interessandosi prima allo studio del pianoforte e poi della chitarra, avvalendosi di due suoi amici del suo quartiere, uno chitarrista jazz, l'altro intrattenitore di piano bar.\nDopo la licenza media, fa domanda di ammissione al Conservatorio di Roma, ma viene respinto. Si iscrive allora a ragioneria nell'istituto dirimpetto a casa sua, ma dopo tre anni frequentati con scarso interesse e profitto abbandona gli studi. La difficile vita di periferia lo spinge a sviluppare, in adolescenza, un carattere chiuso: alla compagnia dei coetanei preferisce quella del suo cane \"Billy\", un pastore belga, ma la traumatica fine del suo compagno di banco Ivano, morto in un incidente stradale dopo aver consumato una dose di eroina, lo spinge a puntare sulla passione per la musica per evitare di cadere nel tunnel della droga come molti ragazzi del suo quartiere.\nIn giovent\u00f9, influenzato dagli ideali politici del padre, si tessera al Partito Comunista Italiano, ritirando tuttavia la sua iscrizione dopo sei mesi.\nDopo un tentativo fallito della famiglia di emigrare in Australia (erano in procinto di vendere il loro modesto appartamento), Eros trascorre un intero anno a studiare inglese.\nI primi passi nel mondo della musica (1981-1983).\nNel 1981 partecipa al concorso Voci Nuove del Festival di Castrocaro, dove presenta la canzone \"Rock '80\", scritta qualche anno prima.\nLa vittoria arride a Zucchero Fornaciari e a Fiordaliso, ma il giovane Ramazzotti, prima della manifestazione, viene fatto esibire da Gianni Ravera, assieme a tutti gli altri giovani talenti, dinanzi ai vari rappresentanti delle case discografiche. Riceve solo due preferenze, da Roberto Galanti e dal barone Lando Lanni, fondatori e soci della neonata casa discografica milanese DDD - Drogueria di Drugolo. I due, per non condizionare la scelta, votano separatamente, ed entrambi rimangono affascinati dal timbro nasale che in seguito sarebbe diventato tratto distintivo predominante nella sua vocalit\u00e0. \u00c8 lo stesso Ravera a mediare, in seguito, l'offerta del contratto nei suoi uffici di Roma.\nNel 1982 partecipa a Un disco per l'estate di Saint-Vincent con la canzone \"Ad un amico\", composta con Roberto Colombo, dedicata a un amico d'infanzia prematuramente scomparso.\nIn questo periodo, viaggia in Italia, esibendosi pubblicamente e rilasciando interviste a emittenti radiofoniche private per pubblicizzare la propria musica, che le case discografiche inizialmente non intendevano pubblicare.\nIl primo approccio importante al mondo musicale \u00e8 del 1983 ai Castelli Romani, quando partecipa a una manifestazione canora nella quale interpreta Pezzi di vetro, di Francesco De Gregori.\nI tre Festival di Sanremo (1984-1986).\nIl 3 febbraio 1984 partecipa al Festival di Sanremo, nella sezione \"Nuove proposte\", con il brano \"Terra promessa\", un disco che sarebbe dovuto uscire a ottobre, ma che venne proposto alle selezioni di Sanremo Giovani; ammesso alla finale, vince la manifestazione nella sezione nuove proposte. Grazie anche all'arrangiamento vagamente dance ne viene realizzata una seconda versione estesa, pubblicata su discomix. Inizia da l\u00ec la sua notoriet\u00e0, anche internazionale, quando comincia ad affrontare platee tedesche, austriache e svizzere. Sempre nel 1984, alla Vela d'Oro di Riva del Garda, presenta la canzone \"Buongiorno Bambina\".\nSi ripresenta a Sanremo nell'edizione del 1985, stavolta tra i \"Big\", con il brano \"Una storia importante\". Si classifica sesto ma a livello discografico \u00e8 un trionfo; difatti, il singolo sanremese vende oltre un milione di copie in Francia. Segue la pubblicazione del suo primo album, \"Cuori agitati\" inciso anche in lingua spagnola col titolo \"Almas rebeldes\".\nL'anno seguente trionfa a Sanremo anche nella classifica finale, ottenendo il primo posto con \"Adesso tu\", che fa da apripista all'uscita del secondo album, \"Nuovi eroi\", titolo omonimo per un'altra sua canzone di successo. Anche questo album viene inciso in lingua spagnola, a conferma della sua popolarit\u00e0 oltre confine. In quello stesso anno vince anche il suo primo Festivalbar, nella categoria 33 giri, con l'album \"Nuovi eroi\".\nLa notoriet\u00e0 internazionale (1987-1992).\nIl terzo album, \"In certi momenti\", esce il 28 ottobre 1987, giorno del suo ventiquattresimo compleanno, e vede la partecipazione di Patsy Kensit nel brano \"La luce buona delle stelle\" \u2013 avvio di molte prestigiose collaborazioni internazionali nella carriera del cantante\u00a0\u2013 ed \u00e8 il suo primo lavoro a entrare nelle posizioni pi\u00f9 alte delle classifiche europee. Per promuoverlo, Ramazzotti inizia un tour durato nove mesi, che registra ottimi risultati di pubblico. Anche il numero di copie vendute \u00e8 significativo: oltre 3 milioni.\nNel 1988 pubblica l'EP \"Musica \u00e8\".\nNell'aprile del 1990 esce \"In ogni senso\", che viene presentato a Venezia in una conferenza stampa ufficiale, nella quale figurano accreditati circa 200 giornalisti internazionali; l'album viene infatti pubblicato in 15 nazioni. Il nuovo lavoro contiene alcune delle canzoni pi\u00f9 celebri del suo repertorio, e durante la tourn\u00e9e promozionale, per la prima volta dopo due anni di lontananza dai palcoscenici, su consiglio del noto discografico statunitense Clive Davis, tiene un concerto negli Stati Uniti, al Radio City Music Hall di New York (19 luglio 1991), che risulter\u00e0 un \"tutto esaurito\".\nIl 28 ottobre successivo esce il suo primo album doppio dal vivo, Eros in concert; il seguente 4 dicembre, Canale 5 trasmette in esclusiva per l'Italia, e in leggera differita sulla diretta in mondovisione, l'esibizione di Barcellona, tappa del mini-tour promozionale del disco live. Le parti pi\u00f9 significative di questo concerto, il cui incasso viene interamente devoluto da Ramazzotti in beneficenza, diviso a met\u00e0 tra le Associazioni per la lotta al cancro italiana e spagnola, verranno poi riproposte in una VHS pubblicata nel 1992 col titolo \"Eros Ramazzotti - In giro per il mondo\", insieme ad immagini inedite girate a New York.\nIl 12 maggio 1992 vola con Gianni Morandi a Los Angeles per presentare a Michael Jackson il loro impegno benefico per l'infanzia grazie alla Nazionale Cantanti con la partita di calcio svoltasi poi il 3 giugno dello stesso anno. I tre appaiono sulla copertina del \"numero 22\" di TV Sorrisi e Canzoni uscito a fine maggio. Lo stesso anno Eros duetta con Biagio Antonacci nel brano \"Almeno non tradirmi tu\" contenuto nell'album Liberatemi e partecipa in Argentina alla manifestazione musicale \"Toma La luna\".\n\"Tutte storie\" con Spike Lee (1993-1995).\nNel 1993 esce il suo nuovo album \"Tutte storie\", trainato dal successo del singolo \"Cose della vita\" il cui videoclip viene firmato dal regista Spike Lee; \u00e8 la prima volta che l'artista statunitense lavora con un artista europeo. Il giro di concerti atto a promuovere l'uscita dell'album si risolve di nuovo con ampi trionfi ed \u00e8 tra i pi\u00f9 importanti della sua carriera; si conclude nel Nord America e per la prima volta nei paesi latino-americani: nel novembre 1994 il cantante si esibisce agli MTV Europe Music Award di Berlino. L'album vender\u00e0 oltre 5 milioni di copie in tutto il mondo.\nIl 1994 per Ramazzotti inizia con la creazione di una sua societ\u00e0 produttiva e organizzativa, la Radiorama, e con la firma di un nuovo contratto discografico con la BMG International, che da qui in avanti ne detiene l'esclusiva mondiale.\nNell'estate 1995 partecipa alla manifestazione musicale europea \"Summer Festival\", svolta in sette stadi europei e per la prima volta ha l'occasione di esibirsi con celebrit\u00e0 rock come Rod Stewart, Elton John, Joe Cocker, Jimmy Page, Robert Plant e Sheryl Crow. \u00c8 in quella occasione che conosce dopo un concerto a Milano la modella svizzera Michelle Hunziker.\n\"Dove c'\u00e8 musica\" e la prima raccolta (1996-1999).\nNella tarda primavera del 1996 esce \"Dove c'\u00e8 musica\", il suo settimo album e il primo nel quale Ramazzotti ha il controllo completo. Il brano scelto per anticipare l'album \u00e8 \"Pi\u00f9 bella cosa\", pubblicato anche in versione House per il mercato statunitense dal remixer Todd Terry. Realizzato tra l'Italia e gli Stati Uniti in collaborazione con artisti del calibro di Mike Landau, Nathan East e Vinnie Colaiuta, il disco combina sonorit\u00e0 alternative rock e venature melodiche e ha un ottimo riscontro presso il pubblico, risultando essere il pi\u00f9 venduto in Italia tra quelli usciti nel 1996. Dopo un tour europeo, si concede una pausa, scrivendo nel frattempo il brano \"That's all I need to know\" per Joe Cocker.\n\"Eros\", una raccolta che getta un ponte ideale tra gli esordi e il presente, esce nell'ottobre 1997 con due inediti: la ballata \"Quanto amore sei\" - dedicata alla moglie Michelle Hunziker e alla figlia Aurora - e \"Ancora un minuto di sole\". I duetti musicali sono: \"Musica \u00e8\", che presenta come ospite un astro nascente dell'opera lirica, Andrea Bocelli, e \"Cose della vita\"/\"Can't Stop Thinking Of You\", interpretato con Tina Turner. L'album vender\u00e0 oltre 7 milioni di copie nel mondo\nNell'estate del 1998, poco dopo il matrimonio con la moglie Michelle Hunziker, si esibisce allo Stadio Giuseppe Meazza di Milano e allo Stadio delle Alpi di Torino, facendo registrare in entrambe le occasioni il tutto esaurito. La data di Torino ha per\u00f2 una coda polemica dovuta al fatto che Ramazzotti, in seguito all'infortunio del bassista Flavio Scopaz colpito da una monetina, decide di interrompere il concerto apostrofando i presunti autori del gesto come \"tifosi granata\"; la conseguente reazione del pubblico lo costringe ad abbandonare il palcoscenico.\nSuccessivamente partecipa all'evento \"Pavarotti &amp; Friends\" dove ritrova Spike Lee e si esibisce con Luciano Pavarotti in \"Se bastasse una canzone\". Nell'ottobre 1998 esce il nuovo CD dal vivo, \"Eros live\". Nel marzo 1999 viene premiato ad Amburgo con l\"'Echo Award\" nella categoria \"Migliore artista maschile internazionale\". A margine della premiazione avviene la presentazione del nuovo album di Gianni Morandi \"Come fa bene l'amore\", in cui Ramazzotti collabora in veste di produttore e coautore di testi e musiche. Durante l'estate del 1999 partecipa ad alcuni festival in Germania.\n\"Stilelibero\" e \"9\" (2000-2003).\nIl suo ottavo album, \"Stilelibero\", esce nel 2000 e rimane per diversi mesi nelle classifiche di vendita. Tra i singoli pubblicati \"Pi\u00f9 che puoi\", un duetto con Cher che ottiene un grande successo europeo; verr\u00e0 registrato anche un video, con immagini tratte dalle registrazioni della canzone, e ne verranno realizzate delle versioni dance per la diffusione nelle discoteche. Nella primavera del 2001 parte un nuovo tour europeo che lo porta a esibirsi per la prima volta anche a Mosca, con tre concerti al Kremlin Palace, dal 2 al 4 novembre 2001. Nell'ultima data di questo tour, a Milano, il 30 novembre 2001 sul palco salgono alcuni suoi amici per cantare alcuni duetti: Raf per \"Anche tu\", Patsy Kensit per \"La luce buona delle stelle\" e Antonella Bucci per \"Amarti \u00e8 l'immenso per me\". I successi professionali lasciano poi il passo ai dissapori con la moglie Michelle Hunziker, che lo porteranno a una traumatica separazione, seguita da diverse battaglie legali. Nello stesso periodo viene a mancare la madre Raffaella, a cui il cantante era molto legato: alla sua memoria \u00e8 dedicata la canzone \"Mamar\u00e0.\"\nNel maggio 2003 esce il suo nono disco, chiamato simbolicamente \"9\". Anche questo ottiene ottimi risultati commerciali rimanendo in testa per 14 settimane consecutive nella classifica italiana, . In questo lavoro descrive le proprie esperienze personali, soprattutto relative al divorzio dalla moglie: \"Un'emozione per sempre\" scritto con Claudio Guidetti, Maurizio Fabrizio e Adelio Cogliati inizialmente per Alex Baroni, diventa uno dei singoli pi\u00f9 venduti dell'anno. Anche \"Solo ieri\", scritto nuovamente con Guidetti e Cogliati, e secondo singolo tratto dall'album, parla della separazione con la moglie. Nel 2003 vince il Festivalbar, ed \u00e8 proprio l'ex moglie Michelle Hunziker, presentatrice della manifestazione, a trovarsi ad annunciare la vittoria del cantante e a premiarlo.\n\"Eros Roma Live\" e \"Calma apparente\" (2004-2006).\nNel dicembre 2004 esce \"Eros Roma Live\", DVD che raccoglie l'esibizione di Ramazzotti allo Stadio Olimpico della sua citt\u00e0 natale.\nNel novembre del 2005 esce il libro \"Eros - Lo giuro\" di Luca Bianchini, che racconta la vita e i successi di Eros Ramazzotti. I proventi del libro sono devoluti alla Lega del Filo d'Oro. Dopo un'ipotesi iniziale di lasciare l'Italia a seguito di nuove tensioni anche a causa del gossip, decide di trasferirsi a Milano.\nIl suo decimo disco, \"Calma apparente\", il 28 ottobre 2005 in occasione del suo compleanno, vende in Europa un milione di copie in un solo mese (raggiunger\u00e0 i due milioni di copie) e gli frutta il premio \"Platinum Europe Award\", conferitogli a Parigi. Ramazzotti \u00e8 il primo artista italiano a utilizzare per questo lavoro, oltre al normale formato CD, il DualDisc, supporto formato da un lato da un semplice CD e dall'altro da un DVD, nel quale sono presenti contenuti speciali. Nell'album sono presenti 13 canzoni, tra le quali il duetto con Anastacia, \"I Belong to You (Il ritmo della passione)\", pubblicato come secondo singolo da entrambi gli artisti. La canzone diventa un grande successo, raggiunge la vetta di molte classifiche europee, tra cui l'Italia, la Svizzera, la Germania e l'Ungheria. Il brano viene accolto positivamente dalla critica e dal pubblico. , e diventa la nona canzone pi\u00f9 venduta dell'anno in tutta Europa. Gli altri singoli estratti sono i brani \"La nostra vita\", \"Bambino nel tempo\" e la ballata \"Sta passando novembre\".\n\"e\u00b2\", la seconda raccolta (2007-2008).\nDopo un'estate a dominare le classifiche con il duetto \"Domo mia\" (cantato in sardo con i Tazenda), torna con un nuovo album: il 26 ottobre del 2007 viene pubblicata una doppia raccolta di successi, con 4 inediti e rivisitazioni e varie collaborazioni come quella per il primo singolo estratto, \"Non siamo soli\" in duetto con Ricky Martin che viene trasmesso dalle radio a partire dal 21 settembre 2007. Il singolo raggiunge il primo posto in classifica. L'album, formato da due cd: il primo contenente 4 inediti e 14 canzoni rimasterizzate; il secondo 17 successi del passato rivisitati con collaborazioni di Carlos Santana, Wyclef Jean (Fugees), Steve Vai, Jon Spencer, Amaia Montero, London Session Orchestra, Pat Leonard, Rhythm Del Mundo, The Chieftains. A pochi giorni dall'uscita riscuote subito un grande successo: ottiene la prima posizione in classifica in Italia e la seconda in Europa dietro solo agli Eagles.\nInoltre, suona l'assolo di chitarra nel singolo \"Sei fantastica\" di Max Pezzali.\nNell'aprile 2008 riceve negli Stati Uniti il premio del NIAF per il contributo dato alla musica italiana nel mondo.\nA ottobre 2008 tiene tre concerti in Australia, dove \"e\u00b2\" riesce a classificarsi.\n\"Ali e radici\" e il tour mondiale (2009-2012).\nAnticipato dal singolo \"Parla con me\", in radio dal 24 aprile 2009, il 22 maggio 2009 esce in tutto il mondo \"Ali e radici\" (RCA/Sony Music), nuovo disco di inediti, con undici canzoni. Vi \u00e8, inoltre, una dodicesima traccia non presente nell'album ma scaricabile dal sito iTunes Store dal titolo \"Linda e il mare\". Durante la prevendita, con oltre 210.000 prenotazioni, si \u00e8 aggiudicato tre dischi di platino.\nL'uscita del disco, registrato a Los Angeles, anticipato di qualche mese il nuovo tour mondiale, iniziato nel mese di ottobre 2009. Il tour, \"Ali e radici World Tour 2009/2010\", si svolge dall'autunno del 2009 all'estate dell'anno seguente in tutta Europa, con oltre 60 concerti e per la prima volta in Africa, con una tappa a Cartagine in Tunisia.\nNel mese di maggio 2010 si esibisce in America Latina, cantando in Messico (Guadalajara, Monterrey, Citt\u00e0 del Messico), Venezuela (Caracas), Portorico, Santo Domingo, pi\u00f9 una data nel Nord America, a Miami.\nIn occasione della tappa di Bergamo del 19 luglio 2010 Ramazzotti \u00e8 premiato per il miglior tour dell'anno. Esce il 30 novembre 2010 il doppio CD dal vivo e il DVD dal titolo: \"\", registrato durante il tour mondiale.\nNel mese di febbraio 2011 Eros vince nella categoria \"Best International Music Artist\" esibendosi sul palco tedesco del Goldene Kamera con un medley di \"Cose della vita\", \"Pi\u00f9 bella cosa\" e \"Non possiamo chiudere gli occhi\". In quell'anno raggiunge i 55 milioni di copie vendute, consacrandosi l'artista italiano di maggiore successo nel mondo. Sempre nel 2011 Eros lascia la casa discografica Sony Music per firmare un contratto con Universal Music Italia, e scrive parte della musica del brano \"Inevitabile\" per la cantautrice italiana Giorgia. La canzone \u00e8 contenuta nel disco di inediti della cantante, \"Dietro le apparenze\", ed \u00e8 il primo duetto tra Giorgia e Ramazzotti. Questa canzone viene estratta come terzo singolo dall'album di Giorgia. Ramazzotti nel 1995 aveva gi\u00e0 collaborato con Giorgia, scrivendo parte della musica del brano \u201cCome Saprei\u201d, vincitore del Festival di Sanremo. Il 31 gennaio 2012 \"Inevitabile\" viene certificato da FIMI disco d'oro per le oltre 15.000 copie vendute. Successivamente, il 17 luglio 2012 il singolo viene certificato da FIMI disco di platino per le oltre 30.000 copie vendute.\n\"Noi\" ed \"Eros 30\" (2012-2014).\nNel gennaio 2012 esce una raccolta dell'ex casa discografica Sony Music intitolata \"Eros Best Love Songs\", che contiene i successi dal 1985 al 2009, pi\u00f9 il duetto con Giorgia, contenuto nell'album \"Dietro le apparenze\" della cantante romana, che raggiunge il primo posto su iTunes Spagna mentre \u00e8 secondo nella classifica FIMI.\nNel maggio 2012 Ramazzotti firma un contratto con la Live Nation Italia per l'organizzazione del proprio successivo tour mondiale.\nL'8 luglio 2012 si esibisce al \"White Night Festival\" a San Pietroburgo, in Russia, canta alcuni dei suoi successi e dopo sei anni torna sul palco insieme ad Anastacia cantando \"I Belong to You\".\nIl 13 novembre pubblica con la Universal Music Group l'album di inediti \"Noi\".. Il primo singolo estratto, dal titolo \"Un angelo disteso al sole\", \u00e8 pubblicato il 12 ottobre in italiano e spagnolo (\"Un angel como el sol tu eres\") e raggiunge la prima posizione su iTunes.\nL'album \"Noi/Somos\", uscito il 13 novembre, raggiunge la prima posizione iTunes in Italia e in altri 16 Paesi del mondo (Svizzera, Belgio, Lussemburgo, Romania, Ungheria, Guatemala, Honduras, Repubblica Dominicana, Grecia, Germania, Austria, Malta, Slovenia, Slovacchia, Cipro, Bulgaria) e il secondo posto in Olanda, Spagna, Costa Rica, Finlandia. L'album contiene 14 canzoni e varie collaborazioni: in \"Io sono te\" \u00e8 accompagnato dalla voce di Giancarlo Giannini e Andy Garc\u00eda (in spagnolo e inglese) e da Lara Pagin; in \"Fino all'estasi\" Nicole Scherzinger; in \"Testa o cuore\" il gruppo rap Club Dogo; in \"Cos\u00ec\" il trio di tenori Il Volo e infine in \"Solamente uno\" il gruppo Belga degli Hooverphonic. In Italia, nella prima settimana di pubblicazione, l'album \u00e8 certificato disco d'oro per le oltre 30.000 copie vendute come anche in Venezuela.; mentre, sempre in Italia, il disco raggiunge il disco di platino nella seconda settimana; e a gennaio ha conseguito il triplo disco di platino per le oltre 180.000 copie vendute.\nIl 25 novembre partecipa alla trasmissione \"Che tempo che fa\" su Rai tre, eseguendo dal vivo il singolo \"Un angelo disteso al sole\", mentre il 29 novembre \u00e8 in Spagna per ritirare il premio Ondas per la musica. Nel dicembre 2012 compone con Luca Paolo Chiaravalli e Saverio Grandi le musiche del singolo \"Due respiri\" di Chiara Galiazzo, vincitrice della sesta edizione di \"X Factor\".\nAgli Echo Awards 2013, assegnati a Berlino nel marzo 2013, ottiene una nomination, senza tuttavia aggiudicarsi premi. Nel giugno dello stesso anno partecipa all'album di Max Pezzali \"Max 20\" cantando e suonando la chitarra nel brano \"Lo strano percorso\", e apparendo anche nella riedizione di \"Sei fantastica\" (nella quale aveva suonato l'assolo di chitarra). Nel 2014 Eros festeggia i suoi 30 anni di carriera con la pubblicazione del greatest hits \"Eros 30\".\n\"Perfetto\", \"Eros Duets\" e altre attivit\u00e0 (2015-2017).\nIl 12 maggio 2015 esce il suo nuovo album, \"Perfetto\" (\"Perfecto\", nella versione spagnola). L'album, il secondo di inediti per la casa discografica Universal Music Group e il tredicesimo della carriera, \u00e8 composto da 14 nuove canzoni.\nL'album viene anticipato dal singolo \"Alla fine del mondo\", in radio dal 27 marzo sia in italiano che in spagnolo (\"Al fin del mundo\").\nIl 26 luglio si ritrova insieme a Jovanotti allo Stadio San Paolo di Napoli per rendere omaggio all'amico Pino Daniele, scomparso sei mesi prima.\nDopo due mesi e mezzo dalla pubblicazione la FIMI ha annunciato che l'album \u00e8 stato certificato disco di platino per aver venduto oltre 50.000 copie.\nIl 19 ottobre 2017 viene annuncita l'uscita dell'album \"Eros Duets\"; si tratta di una raccolta di 15 brani di successo del cantante in duetto con altri artisti internazionali. L'album verr\u00e0 pubblicato il 17 novembre 2017 in formato CD e vinile.\n\"Vita ce n'\u00e8\" (2018-2019).\nIl 19 ottobre 2018 ha pubblicato il singolo \"Vita ce n'\u00e8\", che ha anticipato il quattordicesimo album omonimo, pubblicato il 23 novembre successivo.\nIl 14 dicembre 2018 ha pubblicato il secondo singolo \"In primo piano\", mentre il 18 gennaio 2019 il terzo singolo \"Per le strade una canzone\", in collaborazione con Luis Fonsi.\nNel luglio 2021 annuncia di essere al lavoro per il quindicesimo album di inediti.\nVita privata.\nNel 1995 Eros conosce, dopo un concerto a Milano, Michelle Hunziker con cui inizia una relazione. I due hanno una figlia, nata il 5 dicembre 1996, Aurora Sophie. La coppia si sposa nel 1998, nel Castello Odescalchi di Bracciano, ma si separa nel 2002, per poi divorziare nel 2009.\nNel maggio 2009 il cantante si fidanza con la modella, all'epoca appena 21 enne, Marica Pellegrinelli, che lo aveva premiato ai \"Wind Music Awards\" del 2009. Il 2 agosto 2011 nasce la loro prima figlia: Raffaela Maria (chiamata cos\u00ec dall'unione dei nomi delle nonne paterna e materna). Il 6 giugno 2014 si sposano con rito civile a Milano. Il 21 giugno la coppia festeggia il matrimonio a Monterotondo di Gavi in Piemonte. Il 14 marzo 2015 nasce Gabrio Tullio, loro secondo figlio. La coppia si separa poi nel luglio 2019.\nControversie.\nNel mese di ottobre 2011, Eros Ramazzotti, Rod Stewart, Sting, Julio Iglesias ed Ennio Morricone hanno tenuto concerti a Tashkent, capitale dell'Uzbekistan, come eventi principali del festival culturale che vi si organizza con periodicit\u00e0 annuale. Le polemiche sono nate dal fatto che il festival \u00e8 considerato espressione del potere dittatoriale di Islom Karimov, la cui figlia, Gulnora Karimova, \u00e8 promotrice e organizzatrice dell'evento. a uno dei peggiori regimi del pianeta, considerato, secondo i rapporti di Human Rights Watch, tra i pi\u00f9 truci e repressivi del mondo, tanto da contendersi il primato negativo con i regimi di Corea del Nord e Birmania."}
{"id": "1797860", "revid": "48344", "url": "https://it.wikipedia.org/wiki?curid=1797860", "title": "Windev", "text": ""}
{"id": "1797863", "revid": "486946", "url": "https://it.wikipedia.org/wiki?curid=1797863", "title": "Liceo classico Alessandro Volta", "text": ""}
{"id": "1797865", "revid": "1154737", "url": "https://it.wikipedia.org/wiki?curid=1797865", "title": "Strette di Pertuso", "text": "Le Strette di Pertuso o pi\u00f9 semplicemente chiamate Le Strette, sono una spettacolare gola fluviale situata in Piemonte (Provincia di Alessandria), formata dal torrente Borbera tra i centri di \"Pertuso\" di Cantalupo Ligure e Persi di Borghetto di Borbera.\nLunga circa 6 chilometri e alta in certi punti anche 100 metri, divide la bassa Val Borbera essenzialmente di natura pianeggiante dall'alta Val Borbera, pi\u00f9 montuosa e accidentata, che sale sino alla cima del Monte Chiappo (1.700 m).\nLe gole sono interamente attraversate dalla S\"P 140 della val Borbera\" che collega il comune di Arquata Scrivia con il centro di \"Capanne di Cosola\", situato sul confine con l'Emilia-Romagna.\nGeologia.\nLe Strette si caratterizzano per la loro costituzione in conglomerati di Savignone\n e puddinga come gi\u00e0 si caratterizzano le gole della vicina val Vobbia.\nStoria.\nDal 1943 al 1945 le Strette furono teatro di scontri tra i repubblichini appoggiati dai nazisti che controllavano la bassa valle e i partigiani che controllavano l'alta valle. Lo scontro pi\u00f9 importante fu quello della Battaglia di Pertuso; altro scontro fu quello della Battaglia di Cantalupo dove cadde il partigiano sovietico Fjodor.\nIl \"Ponte del Carmine\", situato all'inizio delle Strette, venne fatto saltare dai partigiani il 3 ottobre 1944 per impedire ai nazifascisti di raggiungere l'alta valle con mezzi corazzati: tuttora vi si trova poco dopo una stele dedicata ai caduti della Pinan Cichero; a Pertuso si trova anche una stele che elenca tutte le divisioni partigiane che combatterono nella valle.\nTurismo.\nLe Strette sono assai frequentate in estate (e talvolta letteralmente prese d'assalto) dai bagnanti, che trovano refrigerio nelle fresche acque del Borbera; in primavera e autunno il tratto ingolato, essenzialmente incontaminato, \u00e8 meta anche di canoisti ed escursionisti. Inoltre nel Borbera si pratica kayak."}
{"id": "1797869", "revid": "339392", "url": "https://it.wikipedia.org/wiki?curid=1797869", "title": "Comunit\u00e0 montana val Borbera e valle Spinti", "text": ""}
{"id": "1797870", "revid": "767487", "url": "https://it.wikipedia.org/wiki?curid=1797870", "title": "Tempeste sul Congo", "text": "Tempeste sul Congo (\"White Witch Doctor\") \u00e8 un film in Technicolor del 1953 diretto da Henry Hathaway. \u00c8 ispirato all'omonimo romanzo di Louise A. Stinetorf (1950).\nTrama.\n1907. In Congo arriva Ellen Burton, infermiera assegnata alla dottoressa Mary nella locale missione. Al suo arrivo si scontra con il rude cacciatore John Douglas detto \"Lonni\". Questi sta caricando sulla nave alcuni animali selvaggi destinati ai maggiori zoo del mondo (un lavoro estremamente pericoloso e redditizio per l'epoca). Ellen \u00e8 in Africa in onore e memoria del marito morto un anno prima che aveva avuto il desiderio di curare gli indigeni. Lonni non crede che una donna cos\u00ec bella e delicata sia adatta a questa vita, ma acconsente ad accompagnarla alla missione per affidarla alla dottoressa Mary. Arrivata al villaggio, si scopre che la dottoressa \u00e8 andata al lazzaretto, in quanto \u00e8 scoppiata un'epidemia. Nel villaggio, intanto, una donna sta molto male ed Ellen, nonostante il parere contrario del locale stregone, la salva estraendo un dente prima che facesse infezione. Tutti sono felici, tranne lo sciamano che tenta di uccidere Ellen durante la notte con un ragno velenoso. Il gruppo riparte ed arrivato al lazzaretto, scopre che la dottoressa Mary \u00e8 morta a causa di una febbre tropicale. Per nulla scoraggiata, Ellen decide contro il parere di tutti di rimanere, e mentre va a caccia per procurarsi un po' di carne, assiste alla lotta tra un ragazzo ed un leone. Il leone sembra avere la meglio e per salvare il ragazzo, Lonni spara alla bestia. Il ragazzo \u00e8 della trib\u00f9 dei Bakuba, indigeni molto bellicosi, famosi perch\u00e9 nel loro territorio si suppone ci sia una miniera di oro. Ellen inizia a curare il malato, ma, avvisati dai tamburi, i Bakuba tornano a riprendere il ragazzo, rischiando l'aggravarsi delle condizioni. Infatti il braccio va in gangrena ed Ellen (detta \"piccola madre\", in contrapposizione della defunta dottoressa detta \"grande madre\") viene chiamata per curarlo al villaggio. Accompagnata da Lonni (che ha il solo scopo di scoprire l'oro) va dai Bakuba per cercare di salvare il ragazzo che \u00e8 il figlio del capo. Nel frattempo arrivano anche i soci di Lonni con diverse armi, pronti a dare battaglia per scoprire la miniera. Douglas, innamoratasi della donna, si scopre pentito delle sue azioni e cerca di fermare gli altri. Al villaggio, Ellen riesce a salvare il ragazzo e con Lonni si scopre finalmente appagata.\nAccoglienza.\nL'opera doveva cavalcare l'onda del successo del \"western\" \"Il temerario\" di Nicholas Ray interpretato dalla coppia Hayward/Mitchum l'anno precedente ma non ebbe lo stesso favore dalla critica. Henry Hathaway sostitu\u00ec alla regia l'inglese Roy Ward Baker, messo fuori combattimento da un virus intestinale, contratto durante il suo soggiorno in Africa dove aveva curato alcune riprese esterne.\nCuriosit\u00e0.\nAll'inizio della pellicola c'\u00e8 una sequenza in cui Robert Mitchum lotta con un gorilla; l'animale era finto ed \u00e8 interpretato da Charles Gemora anche se non fu accreditato nel \"cast\"."}
{"id": "1797871", "revid": "113757", "url": "https://it.wikipedia.org/wiki?curid=1797871", "title": "Le Strette", "text": ""}
{"id": "1797872", "revid": "465169", "url": "https://it.wikipedia.org/wiki?curid=1797872", "title": "Padovano", "text": "Con padovano generalmente si intente una persona residente o originaria di Padova."}
{"id": "1797873", "revid": "113757", "url": "https://it.wikipedia.org/wiki?curid=1797873", "title": "Strette", "text": ""}
{"id": "1797875", "revid": "124276546", "url": "https://it.wikipedia.org/wiki?curid=1797875", "title": "Rubixantina", "text": "La rubixantina, o giallo naturale 27, \u00e8 un pigmento naturale, facente parte della famiglia delle Xantofille. \nDi colore rosso-arancio, viene sintetizzato principalmente dalle piante di rosa. Viene utilizzato come additivo alimentare, sotto il nome di E161d."}
{"id": "1797887", "revid": "46291", "url": "https://it.wikipedia.org/wiki?curid=1797887", "title": "Viburnum \u00d7 carlcephalum", "text": "Viburnum \u00d7 carlcephalum \u00e8 un arbusto appartenente alla famiglia delle Caprifoliaceae.\nZona d'origine.\nIbrido da giardino."}
{"id": "1797890", "revid": "287204", "url": "https://it.wikipedia.org/wiki?curid=1797890", "title": "Ulsan Munsu Football Stadium", "text": "Monsu Football Stadium (\uc6b8\uc0b0 \ubb38\uc218 \ucd95\uad6c\uacbd\uae30\uc7a5) \u00e8 lo stadio di calcio di Ulsan, in Corea del Sud.\nL'impianto \u00e8 stato costruito tra il dicembre 1998 e l'aprile 2001 e la sua capienza massima \u00e8 di 44.102 spettatori.\nDurante il si sono disputate le seguenti gare;\nNel 2003 si \u00e8 disputato in questo stadio il derby tra le due Coree, vinto dalla per 3-1.\nCollegamenti esterni.\n Munsu Football Stadium su Stadiumguide"}
{"id": "1797893", "revid": "124933819", "url": "https://it.wikipedia.org/wiki?curid=1797893", "title": "Alessandro Pagano", "text": "Biografia.\nCarriera.\nLaureato in economia e scienze bancarie presso l'Universit\u00e0 di Messina. Dal 1976 fa parte dell'associazione Alleanza Cattolica.\nCarriera politica.\nNel 1994 aderisce a Forza Italia e nel 1996 \u00e8 eletto deputato all'Assemblea regionale siciliana nel collegio di Caltanissetta, ed \u00e8 per un biennio assessore regionale alla Sanit\u00e0 della Regione Siciliana nella Giunta Provenzano di centrodestra (1996-1998).\nRieletto nel 2001 all'Assemblea regionale siciliana, \u00e8 prima assessore regionale al Bilancio e poi ai Beni Culturali nella I Giunta presieduta da Salvatore Cuffaro fino al 2006. Riconfermato deputato regionale anche nel 2006, riveste per un biennio l'incarico di responsabile organizzativo di Forza Italia in Sicilia.\nNell'aprile 2008 \u00e8 stato eletto alla Camera dei deputati nella XXIV circoscrizione (Sicilia 1) nelle liste del Popolo delle Libert\u00e0. \u00c8 un componente della VI Commissione (Finanze) dal 21 maggio 2008 e dal settembre 2010 \u00e8 capogruppo per il PdL in Commissione Bicamerale per l'Infanzia e l'Adolescenza.\nAlle elezioni politiche del 2013 viene rieletto alla Camera dei Deputati sempre con il PdL.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nAlla Camera dei deputati, si distingue per un'iniziativa legislativa atta al rientro dei cervelli italiani emigrati all'estero, ed alla riproposizione della \"legge controesodo\".\nL'11 maggio 2016 in dissenso con il suo partito sul ddl sulle Unioni Civili, si sospende dal Nuovo Centrodestra.\nIl 18 ottobre 2016 abbandona il Nuovo Centrodestra e aderisce a Noi con Salvini, movimento politico associato alla Lega Nord presente nel mezzogiorno d'Italia.\nCoordinatore del partito nel versante occidentale dell'isola, Pagano viene rieletto nel 2018 per la terza volta alla Camera dei Deputati alle elezioni del 4 marzo.\nControversie.\nDopo neanche un mese viene per\u00f2 indagato dalla procura di Termini Imerese insieme ad altri neo militanti leghisti con l'accusa di voto di scambio e i magistrati chiedono alla Camera l'autorizzazione per usare le intercettazioni che riguardano Pagano; vengono arrestati e poi posti ai domiciliari Salvino Caputo (ex consigliere regionale e commissario del partito a Palermo) e suo fratello Mario (candidato alle recenti regionali al posto del fratello condannato ma non eletto).\nVita privata.\nSposato con Gabriella, \u00e8 padre di quattro figli."}
{"id": "1797900", "revid": "84852842", "url": "https://it.wikipedia.org/wiki?curid=1797900", "title": "Fossa ovarica", "text": "La fossa ovarica o fossetta ovarica \u00e8 una depressione del peritoneo posta a livello della parete laterale del bacino che corrisponde alla faccia laterale dell'ovaio. \u00c8 determinata:\nDopo il parto \u00e8 possibile che la fossetta ovarica, a causa della discesa dell'ovaio dovuta al rilassamento eccessivo dei legamenti, prenda rapporti diversi con gli organi circostanti, in particolare con l'uretere che andrebbe a determinare non pi\u00f9 il limite posteriore, bens\u00ec quello anteriore.\nLa fossetta ovarica \u00e8 denominata 'di Krause', mentre, dopo il parto, la fossetta sottovarica \u00e8 chiamata anche \"fossa di Claudius\" in onore dell'anatomista Friedrich Matthias Claudius."}
{"id": "1797901", "revid": "124536818", "url": "https://it.wikipedia.org/wiki?curid=1797901", "title": "Palazzo Ducale (Lucca)", "text": "Palazzo Ducale di Lucca si trova in piazza Napoleone. Fu chiamato anche \"Palazzo degli Illustrissimi Signori\", \"Palazzo Principale della Serenissima Repubblica di Lucca\", mentre oggi \u00e8 conosciuto anche come \"della Provincia\".\nStoria.\nFino all'avvento della signoria di Castruccio Castracani la sede del governo della Repubblica si trovava in Piazza San Michele. Il Castracani fece costruire la vasta Fortezza Augusta, al cui interno colloc\u00f2 la propria residenza, alloggiamenti per i soldati, depositi di munizioni, ecc. Tradizionalmente il progetto dall'Augusta \u00e8 attribuito a Giotto. L'enorme complesso, che copriva circa un quinto della citt\u00e0, venne distrutto a furor di popolo nel 1370, dopo che l'Imperatore Carlo IV di Boemia aveva reso alla Repubblica la propria libert\u00e0.\nLa demolizione dell'Augusta dovette riguardare le strutture militari e non il Palazzo, infatti il governo prese come sua sede proprio un edificio che si trovava nel perimetro dell'Augusta.\nCon la nuova signoria di Paolo Guinigi venne nuovamente edificata attorno al Palazzo una fortezza, chiamata Cittadella di Lucca. Nel 1430, alla caduta di Paolo Guinigi, anche la Cittadella venne smantellata, ma anche in questo caso il restaurato governo repubblicano decise di continuare ad aver sede nel Palazzo che fu di Castruccio. Il Palazzo Pubblico, nei secoli XV e XVI, crebbe senza un disegno preciso con l'aggiunta progressiva di nuovi edifici al Palazzo gi\u00e0 del Castracani e del Guinigi. Nella struttura si trovavano i locali del parlamento e del governo, gli alloggiamenti dei soldati, l'armeria, la polveriera, le prigioni e tutti gli immobili di servizio (il gonfaloniere e il collegio di governo vivevano nel Palazzo e quindi necessitavano di servit\u00f9, cucine, scuderie, ecc.). Nel 1586 la polveriera esplose facendo gravissimi danni al complesso. Questo evento indusse la Repubblica a chiedere l'intervento del famoso architetto fiorentino Bartolomeo Ammannati cui si deve il primo progetto organico che venne solo parzialmente realizzato. Successivi importanti interventi si ebbero nella prima met\u00e0 del XVIII secolo, su progetto di Filippo Juvarra. Con la caduta della Repubblica e la successiva creazione del Principato di Lucca e Piombino il palazzo divenne la sede di un monarca e della sua corte. Per volere della principessa Elisa Baciocchi il palazzo venne isolato sul lato orientale mediante la creazione di una grande piazza. Notevoli cambiamenti vennero poi apportati dalla Duchessa Maria Luisa di Borbone, che si avvalse dell'architetto Lorenzo Nottolini. Le ultime modifiche vennero fatte dallo stesso Nottolini ai tempi del duca Carlo Lodovico con la costruzione della Palazzina Nuova. La decadenza dello stabile inizi\u00f2 con l'annessione al Granducato di Toscana (avvenuta nel 1847). Dopo l'unit\u00e0 d'Italia il palazzo venne spogliato anche dei paramenti e divenne poi sede della Prefettura, della Corte d'Appello, Corte d'Assise e della provincia di Lucca. A parte la perdita degli arredi gli unici interventi significativi degli ultimi 150 anni consistettero, nella seconda met\u00e0 del XIX secolo, nell'adattare due saloni della Palazzina nuova per ospitare le aule giudiziarie.\nArchitettura.\nIl Palazzo medievale.\nNulla di preciso si sa dell'Augusta e del palazzo di Castruccio Castracani; la fortezza aveva ben 29 torri e quattro porte, mentre il palazzo non dovette avere una forma unitaria essendo il risultato di vari immobili acquistati dal Castracani, la cui prematura morte imped\u00ec di effettuarne una completa ristrutturazione. Certamente il palazzo venne abitato dall'imperatore Carlo IV di Boemia e quando egli, nel 1370 lasci\u00f2 Lucca divenne la sede del governo repubblicano. Dopo il 1370 fu deliberato l'abbattimento della fortezza che circondava il palazzo e vennero fatti molti lavori per rendere l'immobile adeguato ad ospitare le sedute del Consiglio Generale e le altre magistrature. Nelle vicinanze dell'edificio esisteva una grande ed alta torre, che venne restaurata. Nel 1400 la Repubblica venne sostituita dalla signoria di Paolo Guinigi. Il Guinigi si install\u00f2 nel palazzo e lo arred\u00f2 in modo molto ricco ed elegante; Di particolare importanza fu lo studiolo realizzato da Alduino e Alberto da Bologna con legnami intagliati ed intarsiati. Il Guinigi fece costruire una fortezza in prossimit\u00e0 del palazzo, ma quando la Repubblica venne ristabilita essa venne demolita. Gli arredi e i mobili di Paolo vennero venduti, mentre l'edificio ritorn\u00f2 definitivamente ad esser la sede di un governo e di un parlamento repubblicani.\nIl Palazzo nel Rinascimento.\nAgli inizi del secolo XVI l'edificio era il risultato di una serie di aggiunte che tendevano ad accentrare in un'unica sede tutti gli uffici amministrativi e politici del governo, oltre ad alcune strutture strategiche come il deposito delle armi e delle polveri da sparo. L'antico palazzo medievale era collegato ad una nuova ala che si allungava verso Nord al cui interno si trovava la sala del Consiglio Generale e la Gabella Maggiore, ovvero gli uffici della dogana. L'ala Nord, mediante un cavalcavia si collegava a sua volta con la Torre, mentre un altro passaggio collegava gli edifici nuovi con quelli pi\u00f9 antichi. Nella struttura trovarono posto vari offizi, tra cui quello delle Entrate e i Magazzini del Sale. Successivamente vennero fatti grandi lavori nell'ala che oggi prospetta sul Cortile degli Svizzeri, la quale ospit\u00f2 la Cappella di Palazzo e al piano terreno l'armeria. Nell'agosto del 1576 un fulmine colpisce il magazzino delle polveri e determina una forte esplosione ed un incendio. La devastazione \u00e8 totale e subito il governo considera l'ipotesi di costruire un nuovo grande e funzionale palazzo. La scelta dell'architetto cadde su Bartolomeo Ammannati, all'epoca gi\u00e0 anziano e molto famoso a Roma e a Firenze. L'architetto, prima di accettare, dovette chiedere il permesso del Granduca di Toscana Francesco I de' Medici e si deve qui ricordare come La Repubblica di Lucca ed il Granducato avessero relazioni difficili, se non conflittuali. L'Ammannati forn\u00ec un progetto che prevedeva una realizzazione di enormi dimensioni. Il nuovo palazzo avrebbe dovuto articolarsi su tre grandi cortili. Dal 1579 al 1586 si svolsero i lavori, con grande dispendio di risorse. Venne costruita l'elegante loggia con serliane e due lati del grande cortile oggi detto \"degli svizzeri\". La facciata orientale (oggi la facciata principale) venne completata su un lato fino alla porta che si trovava di fronte alla chiesa di San Pietro Maggiore. Quando i lavori, diretti dall'architetto Samminiati, si arrestarono solo una parte del progetto dell'Ammannati risult\u00f2 realizzata. La facciata orientale era realizzata per met\u00e0, il cortile settentrionale era incompleto, mentre quello centrale aveva grandiose arcate sui lati orientale e settentrionale. Un maestoso scalone collegava il piano terreno con il primo dove avevano sede gli appartamenti del Gonfaloniere e degli Anziani, oltre che la sala del parlamento (Consiglio Generale). Due cavalcavia collegavano il palazzo con altri immobili; il primo cavalcavia raggiungeva infatti la torre e l'edificio della zecca, mentre il secondo collegava il palazzo con la chiesa domenicana di San Romano. In particolare al piano pi\u00f9 alto del palazzo c'erano le prigioni e i malcapitati prigionieri potevano esser condotti nella torre in cui si trovava la sala delle torture. Dalla chiesa di San Romano invece entravano a palazzo i padri che dicevano messa nella Cappella degli Anziani.\nIl Palazzo nell'et\u00e0 barocca.\nAll'inizio del XVII secolo si pensava di concludere il progetto dell'Ammannati, ma la Repubblica si trov\u00f2 a fare i conti con ingenti spese militari dovute alla Guerra di Garfagnana del 1613 e al completamento delle Mura della citt\u00e0. In ogni caso, sul lato meridionale del Cortile poi detto degli Svizzeri venne costruita, verso il 1620, una palazzina dalle forme molto semplici e rigorose destinata ad ospitare la caserma delle guardie addette alla sicurezza del governo. Dal 1653 le guardie, prima reclutate negli stati italiani non confinanti con la Repubblica provennero esclusivamente dal cantone di Lucerna e proprio per questo il cortile assunse il nome che ha ancor oggi. Gli interni vennero arricchiti da tele di artisti lucchesi; tra di esse sono da ricordarsi la Libert\u00e0 Lucchese di Paolo Guidotti e la Madonna del Rosario di Pietro Paolini, che era posta nella sala del Consiglio Generale. Verso il 1630 Pietro Testa dipinge sul muro occidentale del Cortile degli Svizzeri un'altra grande allegoria della Libert\u00e0 Lucchese. Questa bella opera, ancora leggibile nella seconda met\u00e0 del XIX secolo, \u00e8 stata oggi staccata e posta all'interno del palazzo, ma purtroppo la gran parte dei colori \u00e8 andata persa. Al principio del XVIII secolo, con lo stabilizzarsi delle relazioni con gli altri stati italiani, in particolare con il Granducato di Toscana e il Ducato di Modena, la Repubblica avverte il bisogno di dare un aspetto nuovo e grandioso al palazzo, quasi che, con l'apparente consolidarsi dell'indipendenza, essa volesse autocelebrarsi con un edificio di grandi proporzioni. L'architetto adatto a compiere l'impresa venne individuato nel giovane Filippo Juvarra, che aveva relazioni di amicizia con Coriolano Orsucci, patrizio lucchese e pi\u00f9 volte chiamato a ricoprire incarichi politici dalla Repubblica. Lo Juvarra forn\u00ec un progetto che prevedeva il completamento di un grandioso palazzo che si sarebbe dovuto articolare su tre cortili, ovvero sui due esistenti e su uno nuovo da realizzarsi a Sud e parzialmente collegato con quello degli svizzeri. Il nuovo palazzo non avrebbe pi\u00f9 avuto la facciata principale a Est, verso la chiesa di San Pietro Maggiore, ma due grandi ingressi a Sud, verso la via del Fosso (oggi Corso Garibaldi) e a Nord, verso l'attuale via Vittorio Emanuele II. Il progetto fu al centro di notevoli discussioni e determin\u00f2 una lunga ed importante dialettica tra l'architetto messinese e i governanti lucchesi. Si pass\u00f2 cos\u00ec ad un progetto che prevedesse due soli cortili e quindi alla sua rielaborazione per venire incontro alle esigenze funzionali che via, via venivano evidenziate dai committenti. La lunga genesi del progetto, durata per oltre dieci anni \u00e8 emblematica dell'evoluzione del linguaggio juvarriano che, partendo da un pieno barocco giunge alle forme pi\u00f9 classiche che contraddistinguono le sue opere pi\u00f9 importanti. I lavori erano gi\u00e0 iniziati nel 1722 e una decina di anni dopo risultava completata met\u00e0 dell'ala Nord, essendosi realizzato il portale centrale della nuova facciata principale e la campata in aderenza alla chiesa di Santa Maria della Rotonda. Sul lato orientale lo Juvarra decise di continuare il progetto dell'Ammannati e su questo fronte la facciata venne completamente finita. Lo Juvarra, ormai famoso in tutta Europa fu presente sul cantiere per periodi pi\u00f9 o meno lunghi nel 1724 e nel 1728. In sua assenza la direzione dei lavori venne affidata al brillante architetto lucchese Francesco Pini, a sua volta autore di interessanti opere a Lucca e nelle campagne vicine. Di grande importanza furono i lavori nel cortile Nord (oggi cortile Carrara); questo cortile, che l'Ammannati aveva edificato con porticati a colonne venne giudicato superato dall'architetto messinese che realizz\u00f2 grandi arcate su pilastri quadrangolari interrotte da murature piene e sui lati Nord e Sud da due grandi serliane. Il materiale di rivestimento del cortile fu una elegante quarzite locale detta \"pietra di Guamo\". Nel secolo scorso, gran parte degli studiosi locali ritenne il cortile opera del Pini in ragione della notevole differenza di quanto realizzato rispetto al primo e al secondo progetto juvarriano; in verit\u00e0 le tavole conservate presso l'Archivio di Stato di Lucca dimostrano come il progetto sia il punto d'arrivo del lavoro dello Juvarra. I lavori si interruppero nella seconda met\u00e0 del secolo, anche se all'interno degli appartamenti del collegio di governo (Collegio degli Anziani) continuarono per qualche anno.\nLa reggia neoclassica.\nNel febbraio del 1799 la Repubblica venne invasa da un corpo di spedizione francese comandato dal generale Jean Mathieu Philibert S\u00e9rurier. Si ebbe un immediato cambio di regime e la repubblica aristocratica divenne democratica e di ispirazione francese. Nei successivi cinque anni il palazzo continu\u00f2 ad assolvere la sua funzione di centro della vita politica dello stato, sia pure con un cambiamento rimarchevole; infatti, mentre il collegio di governo della repubblica aristocratica, con il suo capo, il gonfaloniere, risiedeva a palazzo, i nuovi governanti, alla fine di ogni giornata rientravano alle loro residenze. Questo port\u00f2 al progressivo smantellamento degli appartamenti. Nel 1805 Napoleone costrinse la Repubblica democratica a chiedere all'impero francese che lo stato di Lucca fosse affidato ad un principe. Venne quindi creato il Principato di Lucca e Piombino, che ebbe quale sovrani Felice Baciocchi ed Elisa Bonaparte. Elisa trov\u00f2 il palazzo inadeguato per la vita di corte e per gli affari di governo. Non si sa quanto profonde furono le modifiche strutturali interne, ma vennero certo cambiati il mobilio e le decorazioni e creato un teatrino di corte. Notevoli furono i lavori alla juvarriana ala Nord, che dietro la grande facciata era incompleta, con solai da finire ed infissi da sistemare. All'esterno si decise di dar luogo a una grande piazza di fronte alla facciata orientale, l'unica che fosse stata terminata in secoli di interventi. Si procedette cos\u00ec alla demolizione di un intero quartiere e con esso di alcuni edifici importanti; tra di essi vanno ricordati la chiesa di San Pietro Maggiore, la zecca e la torre di palazzo che fino a quel momento era l'edificio pi\u00f9 alto della citt\u00e0. La torre era coronata da una cella in stile barocco e da un cupolino e collegata al palazzo mediante un cavalcavia. La piazza risultante dall'intervento di demolizione venne intitolata a Napoleone e ornata da quattro colonne che ricordavano le quattro battaglie pi\u00f9 importante vinte dal Bonaparte, mentre la prevista statua dell'imperatore non venne mai realizzata. In perfetto stile francese la piazza venne delimitata da filari di platani. La facciata progettata dall'Ammannati e finita nello stesso stile dallo Juvarra era progettata per prospettare su una via stretta e su due piazzette, la principale delle quali era di fronte a San Pietro maggiore e l'altra subito a Sud della torre. Oltre a questo va ricordato come lo Juvarra avesse previsto che la facciata principale diventasse quella settentrionale, per cui l'intervento di Elisa non ha certo giovato al palazzo avendo alterato il rapporto dello stesso con l'ambiente urbano circostante. Nel 1814, in seguito agli eventi successivi alla sconfitta di Napoleone nella Battaglia di Lipsia i Baciocchi fuggirono da Lucca, che venne occupata da un corpo di spedizione britannico comandato da Lord William Bentinck. Presto i britannici vennero sostituiti dagli austriaci che dettero inizio a tre anni di dura occupazione. Al congresso di Vienna si stabil\u00ec che non dovesse sussistere in Italia alcuna repubblica. Genova e Venezia furono annesse rispettivamente al Regno di Sardegna e all'impero Austriaco, mentre Lucca venne trasformata in un ducato e affidato ai Borbone Parma. La nuova sovrana, con il titolo di Duchessa era Maria Luisa di Borbone-Spagna, vedova del defunto Ludovico I di Etruria gi\u00e0 erede al trono di Parma. La Duchessa volle rinnovare completamente il palazzo, che nelle sue intenzioni avrebbe dovuto trasformarsi in una fastosa, ma rigorosa reggia neoclassica della restaurazione. L'architetto incaricato per questa grande e complessa operazione fu il giovane Lorenzo Nottolini, prontamente nominato \"Architetto Regio di Casa e Corte\". Grandiose furono le modifiche interne. In primo luogo venne rifatto lo scalone d'onore; il vecchio scalone dell'Ammannati, che era formato da due rampe venne sostituito da uno nuovo in cui la seconda rampa, considerata troppo faticosa \u00e8 interrotta da un pianerottolo. La scala \u00e8 ornata da stucchi di pregevole fattura e da un soffitto a lacunari. Giunti alla sommit\u00e0 della scala, un arco a sinistra permette l'accesso alla Galleria delle statue, un grande corridoio neoclassico ornato da statue a grandezza naturale di divinit\u00e0 greche e personaggi mitologici. Questa galleria, illuminata da prese di luce che si trovano alla sommit\u00e0 di cupolini, disimpegna gli appartamenti di parata del sovrano e della sovrana e alla sua met\u00e0 d\u00e0 accesso alla terrazza della facciata orientale e alla gran vetrata che si affaccia sul cortile dello Juvarra. Un'altra arcata immette, a destra della scala, negli ambienti di corte destinati al ricevimento degli ambasciatori e alle riunioni del gabinetto di governo. I primi due ambienti mantennero in gran parte le forme architettoniche cinquecentesche risalenti al progetto dell'Ammannati; in particolare nella gran sala rimase l'enorme portale in arenaria che immetteva nell'aula del parlamento e il soffitto a cassettoni e nella loggia l'interessante soffitto in legno venne mantenuto. Notevoli lavori interessarono invece le sale successive poste a Ovest del gran portale; il primo salone venne dipinto da Luigi Ademollo con le storie di Traiano e con la figura della Duchessa Maria Luisa su un cocchio i cui cavalli travolgono i vizi. Le stanze successive, una delle quali era la sala del Trono, occupavano in parte gli spazi dell'antica cappella di epoca repubblicana e furono tutte rinnovate con stucchi e pitture murali. Gli ambienti pi\u00f9 a occidente erano destinati alle riunioni del governo. Tra i due cortili del palazzo, incompleto, esisteva un androne concepito dallo Juvarra; questo spazio venne rielaborato dal Nottolini che lo trasform\u00f2 nel fastoso \"Passaggio delle Carrozze\". Si tratta di una maestosa galleria definita da un doppio allineamento di grandi colonne in pietra di Guamo, con volta a lacunari. La galleria serviva per far transitare le carrozze tra i due cortili e per permettere ai loro occupanti di raggiungere l'ingresso dello scalone d'onore restando sempre al coperto. Il problema di finire in qualche modo il cortile principale, rimasto incompleto dopo l'interruzione del cantiere settecentesco doveva esser presente alla duchessa ed al suo architetto. Il Nottolini elabor\u00f2 una proposta per il lato meridionale, ovvero per quello in cui aveva realizzato il passaggio delle carrozze, ma quando nel 1824 Maria Luisa mor\u00ec nessun lavoro era stato fatto. Il nuovo duca, Carlo Lodovico, aveva progetti diversi da quelli della madre e prefer\u00ec investire ingenti somme in interventi su scala architettonica e paesaggistica di stampo romantico come il Monastero dell'Angelo o innovativo, come il Ponte delle Catene, piuttosto che nel fasto ufficiale e di corte che poteva esser rappresentato dal completamento del palazzo ducale. In ogni caso, negli anni trenta, il problema di dare un assetto al lato occidentale del cortile grande condusse al progetto della Palazzina Nuova; questo notevole edificio, con piano terreno, mezzanino e piano nobile venne creato allo scopo di ospitare uffici amministrativi ed altre funzioni legate alla Real Casa e proprio l'idea di una elegante praticit\u00e0 e funzionalit\u00e0 guid\u00f2 l'intervento dell'Architetto Regio.\nInterni.\nDal portale centrale si accede al cortile centrale, incompiuto, di grandiose dimensioni e frutto dei lavori sia dell'Ammannati che del Pini. Circondato da un porticato con doppio ordine di pilastri, \u00e8 decorato al centro dalla statua del penalista lucchese Francesco Carrara, opera di Augusto Passaglia. Verso sinistra si arriva all'incompiuto cortile degli Svizzeri, dalle guardie svizzere tenute al servizio della Repubblica lucchese, che \u00e8 opera dell'Ammannati ed \u00e8 caratterizzato su due lati da un portico con solenne bugnato rustico.\nLo scalone del Nottolini porta alle sale di rappresentanza, oggi occupate dalla Provincia e dalla Prefettura. Qui fino al 1977 era situata la Pinacoteca Nazionale, oggi a Villa Guinigi. In cima allo scalone si trova la Galleria delle statue, decorata da stucchi e da statue marmoree ad imitazione di quelle classiche, opere soprattutto di artisti carraresi.\nLa \"Sala del Consiglio generale della Repubblica\" ospita un dipinto fiammingo con la \"Famiglia Buonvisi\" e l'affresco della \"Libert\u00e0 lucchese\" di Pietro Testa, un tempo sulla porta di accesso del Cortile degli svizzeri. Sopra la loggia delle Guardie si trova la cosiddetta Loggia dell'Ammannati, decorata da grottesche e stucchi originali del Cinquecento. La Sala degli Staffieri ha le pareti affrescate da Luigi Ademollo.\nIl Museo del Risorgimento.\nAll'interno di alcuni locali prospicienti al cortile degli Svizzeri \u00e8 ospitato il Museo del Risorgimento. Il periodo storico rappresentato dai reperti conservati va dai moti del 1821 alla prima guerra mondiale. Tra i cimeli pi\u00f9 importanti conservati sono da menzionare una bandiera del 1821 della Carboneria, nonch\u00e9 oggetti legati a Giuseppe Garibaldi e Giuseppe Mazzini. \u00c8 ricca anche l'armeria, che comprende armi di diversi periodi storici e di differenti nazioni. Le collezioni sono formate anche da quadri, lettere, abiti e oggetti d'uso quotidiano.\n\u00c8 stato fondato nel 1925 come \"Museo della Guerra\" grazie al lavoro di ricerca effettuato dalla Federazione provinciale combattenti della prima guerra mondiale operante nella provincia di Lucca. La raccolta di materiale interess\u00f2 anche periodi precedenti al primo conflitto mondiale, come il Risorgimento. Le collezioni si arricchirono poi anche grazie a donazioni di privati. Nel 1929 venne trasferito dalla fortificazione di Porta San Donato, sua prima sede, a Villa Guinigi grazie all'interessamento del comune di Lucca: alla cerimonia di inaugurazione della nuova sede fu presente Costanzo Ciano. Nel 1989 \u00e8 stato spostato nella sua sede definitiva, il cortile degli Svizzeri di Palazzo Ducale. Nel 2013 \u00e8 stato riaperto dopo un'attenta opera di revisione e ristrutturazione grazie al contributo della provincia di Lucca, della regione Toscana, della fondazione Cassa di risparmio di Lucca e della fondazione Banca del Monte di Lucca."}
{"id": "1797905", "revid": "371529", "url": "https://it.wikipedia.org/wiki?curid=1797905", "title": "Stand by Me (Oasis)", "text": "Stand by Me \u00e8 un singolo del gruppo musicale britannico Oasis. Scritto da Noel Gallagher, fu lanciato come secondo estratto dal terzo album in studio, \"Be Here Now\", e raggiunse la posizione numero 2 delle classifiche del Regno Unito nel settembre 1997, tenuta distante dal primo posto solo dal singolo pi\u00f9 venduto di sempre \"Candle in the Wind 1997\" di Elton John.\nIl brano.\nNoel Gallagher ha dichiarato di aver composto la canzone mentre soffriva di un'intossicazione alimentare quando si era trasferito a Londra per la prima volta. La madre Peggy gli telefonava spesso per raccomandargli di mangiare regolarmente. Ci\u00f2 spron\u00f2 Gallagher a cucinarsi una vera cena domenicale britannica, cosa che gli provoc\u00f2 un'intossicazione alimentare. Nel corso di un'intervista del 1997 in promozione di \"Be Here Now\", Noel Gallagher rifer\u00ec quanto segue: \u00abHo fatto un pasto e l'ho vomitato di domenica. Quando mi sono trasferito per la prima volta a Londra, mia madre continuava a telefonare e a chiedermi se stavo mangiando correttamente. S\u00ec, mamma. Quindi ho provato a cucinare un arrosto domenicale e ho vomitato per due giorni a causa di un'intossicazione alimentare\u00bb.\nVideo musicale.\nIl videoclip della canzone \u00e8 una riedizione di una nota serie di spot pubblicitari del giornale \"The Guardian\". Conosciute sotto il nome di \"Whole Picture\", queste pubblicit\u00e0 ritraevano gente apparentemente comune alle prese con atti criminali o deleteri per la societ\u00e0, ma in realt\u00e0 impegnate ad aiutare qualcun altro. Il termine \"whole picture\" che dava il nome alla serie di spot del \"Guardian\", allude, infatti, alla necessit\u00e0 di vedere l'\"immagine intera\" per scoprire il significato reale del gesto. In alcune scene del video si vedono gli Oasis cantare il brano in una sede radiofonica, chiamata \"Radio Supernova\" (evidente riferimento alla loro canzone \"Champagne Supernova\").\nEsibizioni dal vivo.\n Una versione live del brano la si pu\u00f2 comunque trovare nella versione con i due dischi dell'album live \"Familiar to Millions\".\nLa prima volta che la canzone fu suonata dal vivo fu nel 1997 durante un programma della BBC One, per promuovere \"Be Here Now\", che sarebbe stato pubblicato qualche giorno dopo. Dato che si era d'estate, Noel, Liam e Alan White la suonarono ai bordi di una piscina. Liam cantava, Noel era alla chitarra e White suonava il tamburello."}
{"id": "1797909", "revid": "1318658", "url": "https://it.wikipedia.org/wiki?curid=1797909", "title": "Shizuoka Stadium", "text": ", letteralmente \"Stadio del parco sportivo Ogasayama della prefettura di Shizuoka\" o \"Stadio Ecopa di Shizuoka\" \u00e8 un impianto sportivo multifunzione di Fukuroi, citt\u00e0 della prefettura giapponese di Shizuoka a circa sud-ovest di Tokyo.\nFu inaugurato nel 2001 e serv\u00ec come impianto della fase a gironi del campionato mondiale di calcio 2002, della quale ospit\u00f2 tre partite; \u00e8 saltuariamente utilizzato per incontri di cartello dal , club calcistico della prefettura; un altro club, il , lo us\u00f2 saltuariamente tra il 2007 e il 2015 per lo stesso motivo, e talora lo stadio \u00e8 utilizzato per i derby tra le due compagini.\nFu anche utilizzato per la in quattro occasioni durante la fase a gironi.\nHa un campo d'erba naturale, una pista d'atletica regolamentare () a 9 corsie, la sua capacit\u00e0 \u00e8 di pi\u00f9 di posti e la sua propriet\u00e0 \u00e8 della prefettura di Shizuoka.\nStoria.\nLa struttura, capace di spettatori, fu inaugurata nel marzo 2001, un anno prima della disputa del 17\u00ba mondiale di calcio, congiuntamente ospitato da Corea del Sud e Giappone.\nIn tale competizione ospit\u00f2 due partite della fase a gironi e un quarto di finale, quello che vide il battere 2-1 l'.\nL'impianto, costruito su una struttura a gradinata doppia, sorge all'interno di un parco di circa in cui \u00e8 presente anche un palazzetto coperto per sport e concerti, l'Ecopa Arena.\nShizuoka Stadium ha una struttura ellittica completamente coperta, e copre un'area di circa ; tutta la struttura \u00e8 di cemento armato precompresso e il tetto \u00e8 di teflon.\nLo stadio \u00e8 multidisciplinare e, grazie alle gradinate mobili di cui \u00e8 dotato, \u00e8 adattabile alle varie discipline; le dimensioni massime del campo sono .\nLe tribune mobili sui lati lunghi sono retratte quando ivi si svolgono gare d'atletica sulla pista olimpica a 9 corsie.\nPer seguire le fasi salienti della gara, due schermi LCD da sono installati alla sommit\u00e0 delle due curve.\nIn occasione della , Shizuoka Stadium fu destinato a sede di quattro gare della fase a gironi tra cui una proprio dei padroni di casa del , che si risolse in una vittoria contro l'."}
{"id": "1797914", "revid": "1793900", "url": "https://it.wikipedia.org/wiki?curid=1797914", "title": "New York Dragons", "text": "I New York Dragons erano una squadra di Arena Football League con sede a Uniondale, New York. La squadra \u00e8 stata fondata nel 1995."}
{"id": "1797916", "revid": "1832354", "url": "https://it.wikipedia.org/wiki?curid=1797916", "title": "Coefficiente di pressione", "text": "Il coefficiente di pressione, in meccanica dei fluidi, \u00e8 un valore adimensionale che descrive la pressione relativa in un campo di flusso.\nViene usato in aerodinamica e idrodinamica.\nOgni punto immerso in un flusso ha un proprio e unico coefficiente di pressione formula_1.\nFlussi incomprimibili.\nIn un campo di moto stazionario attorno a un cilindro circolare, supponendo che il flusso sia incomprimibile e abbia viscosit\u00e0 trascurabile \u2013come l'acqua\u2013; se poi la corrente \u00e8 asintotica e uniforme il moto sar\u00e0 anche irrotazionale.\nLe particelle che scorrono lungo la linea di corrente decelerano dal valore formula_2 della corrente asintotica a un valore nullo nel punto di ristagno anteriore formula_3. Mentre la particella si allontana dal punto di ristagno, seguendo la corrente lungo la superficie del cilindro, la sua velocit\u00e0 aumenta (rispetto al valore della corrente indisturbata) raggiungendo il massimo valore nella posizione formula_4 corrispondente allo spessore massimo, denominato picco di aspirazione. Da qui, la particella rallenta fino a raggiungere l'altro punto di ristagno formula_5 sul bordo di uscita, dopo di che accelera nuovamente, riassumendo la velocit\u00e0 della corrente libera.\nPer il teorema di Bernoulli la pressione sar\u00e0 massima nei due punti di ristagno e minima nella posizione di massimo spessore, e si avr\u00e0, quindi, per qualsiasi linea di corrente:\ndove:\nNel moto dei corpi nei fluidi interessa, pi\u00f9 che il livello della pressione formula_10, la differenza di pressione formula_13 provocata in ogni punto dal moto stesso e si definisce coefficiente di pressione formula_1, il valore dato dal rapporto adimensionale\ndove :\nNe deriva che nel punto di ristagno il coefficiente di pressione \u00e8 uguale a 1, il che corrisponde anche al valore massimo che il formula_1 pu\u00f2 assumere e la velocit\u00e0 vi \u00e8 nulla:\nFlussi comprimibili.\nIn un flusso comprimibile \u2013come l'aria\u2013 e ad alta velocit\u00e0, la pressione dinamica formula_21 non \u00e8 pi\u00f9 una misura accurata della differenza fra le pressioni statica e di ristagno. Inoltre, la familiare relazione per cui la pressione di ristagno \u00e8 uguale alla pressione totale non \u00e8 pi\u00f9 vera. Come risultato, il coefficiente di pressione pu\u00f2 essere maggiore che in un flusso incomprimibile:\ndove:"}
{"id": "1797917", "revid": "76069", "url": "https://it.wikipedia.org/wiki?curid=1797917", "title": "Distretto di Kampala", "text": ""}
{"id": "1797918", "revid": "36426", "url": "https://it.wikipedia.org/wiki?curid=1797918", "title": "Repubblica lucchese", "text": ""}
{"id": "1797919", "revid": "287204", "url": "https://it.wikipedia.org/wiki?curid=1797919", "title": "Staphylea holocarpa", "text": "Staphylea holocarpa \u00e8 una pianta appartenente alla famiglia delle Staphyleaceae, originaria dell'Estremo Oriente.\nDistribuzione e habitat.\nL'areale di questa specie si estende dal Tibet alla Cina centrale e meridionale."}
{"id": "1797932", "revid": "22356", "url": "https://it.wikipedia.org/wiki?curid=1797932", "title": "Didelphodon", "text": "Didelphodon (il cui nome significa \"dente da \"Didelphis\"\", un riferimento all'attuale opossum \"Didelphis virginiana\") \u00e8 un genere estinto di mammifero marsupiale, facente parte della famiglia degli Stagodontidae, vissuto nel Tardo Cretaceo, circa 70 milioni di anni fa, in quelli che oggi sono gli stati del Nord America, di Montana, Wyoming, Alberta e Canada.\nDescrizione.\nBench\u00e9 poco pi\u00f9 grande di un odierno opossum, il \"Didelphodon\" era uno dei pi\u00f9 grossi mammiferi mesozoici. Le caratteristiche del cranio, come le mascelle corte e massicce e la forte dentatura, indicano che questo animale era predatore. In particolare, i denti erano altamente specializzati: i molari avevano cuspidi simili ai carnassiali degli attuali carnivori, mentre i premolari erano enormi e bulbosi, probabilmente adatti a spezzare.\nIn tempi recenti \u00e8 stato rinvenuto un secondo esemplare , ritrovato a soli 40 metri (130 piedi) di distanza da uno scheletro di un \"Triceratops\" in un fiume, ha infine svelato la vera anatomia dell'animale. Infatti prima di questo ritrovamento l'unico campione di \"Didelphodon\" era un cranio parziale, il che aveva spinto i paleontologi a pensare che si trattasse di un animale simile ad un tasso. Questa nuova scoperta dimostra che il \"Didelphodon\" possedeva una corporatura molto pi\u00f9 simile ad una lontra con il cranio simile a quello di un diavolo della Tasmania. Uno studio approfondito condotto dai paleontologi Kraig Derstler, Greg Wilson, Robert Bakker, Ray Vodden e Mike Triebold ha descritto il nuovo esemplare preparandolo per essere esposto al Rocky Mountain Dinosaur Resource Center.\nScoperta e classificazione.\nAl momento, sono tre le specie note ritenute valide: \"D. vorax\", \"D. padanicus\" e \"D. coyi\". Nel 2001 venne rinvenuto un esemplare presso Harding County, in Dakota del Sud. La presenza di questo animale \u00e8 stata documentata anche nella Formazione Hell Creek in Montana, nella Formazione Lance in Wyoming e nella Formazione Scollard in Alberta, dove rappresenta il genere di mammifero pi\u00f9 abbondante.\nIl \"Didelphodon\" \u00e8 un mammifero marsupiale stagodontide, affine ai generi \"Eodelphis\" e \"Pariadens\". Il genere sembra essere strettamente correlato al genere \"Eodelphis\" e in particolare modo alla specie \"E. cutleri\"; mentre \"Pariadens\" sembra essere pi\u00f9 primitivo rispetto sia ad \"Eodelphis\" sia a \"Didelphodon\", ed \u00e8 probabilmente un \"sister genus\" del gruppo. Didelphimorphia \u00e8 un ordine creato nel 1872, da Gill. In precedenza, nel 1821, lo studioso Gray cre\u00f2 la superfamiglia \"Didelphoidea\" che comprendeva le famiglie di Alphadontidae, Pediomyidae, Peradectidae e Stagodontidae, che unisce il \"Didelphodon\" con molti altri generi.\nUno studio del 2006, condotto sugli stagodontidi, \"Didelphodon\" ed \"Eodelphis\", ha evidenziato nuove caratteristiche che non accomunano alcuni generi a questa famiglia. Ad esempio, \"Pariadens\", che originariamente era stato classificato come appartenente alla famiglia degli stagodontidi, oggi ne \u00e8 stato escluso poich\u00e9 alla specie tipo \"P. kirklandi\" manca una delle caratteristiche fondamentali per far parte della famiglia, quindi \u00e8 stato classificato come un Marsupialia di \"incertae sedis\". Un'altra specie, \"\"P.\" mckennai\" manca addirittura di alcune caratteristiche dei marsupiali stessi ed \u00e8 probabilmente da classificare come un Theria \"incertae sedis\". Un'altra stagodontide storico, \"Boreodon\", oggi \u00e8 considerato un \"nomen dubium\". Un altro classico stagodontide, \"Delphodon\", oggi \u00e8 considerato un probabile sinonimo di \"Pediomys\" o di \"Alphadon\".\nPaleoecologia.\nLe evidenze fossili suggeriscono che \"Didelphodon\" doveva essere un piccolo predatore acquatico, che occupava una nicchia ecologica molto simile a quella delle odierne lontre. La forma sinuosa e allungata del corpo simile quella delle lontre e le sue forti mascelle, suggeriscono che \"Didelphodon\" doveva nutrirsi di molluschi acquatici dal guscio duro. Probabilmente, questo animale aveva una dieta onnivora, integrando nella sua dieta molluschi, uova di dinosauro, piccoli vertebrati e piante. La forma sinuosa e allungata del corpo analoga a quelle delle lontre marine, implica uno stile di vita prevalentemente acquatico.\nNella cultura di massa.\nIn entrambe le sue apparizioni per\u00f2 \"Didelphodon\" viene illustrato come simile ad un tasso, a causa degli scarsi reperti fossili dell'epoca."}
{"id": "1797933", "revid": "1345938", "url": "https://it.wikipedia.org/wiki?curid=1797933", "title": "Penso positivo", "text": "Penso positivo \u00e8 un singolo del cantautore italiano Jovanotti, pubblicato il 29 novembre 1993 come primo estratto dal settimo album in studio \"Lorenzo 1994\".\nDescrizione.\nIl brano, diventato tormentone degli anni '90, cerca di evidenziare le contraddizioni sociali e, allo stesso tempo, di mandare un messaggio positivo.\nNella cultura di massa.\nIn occasione della serata delle cover del Festival di Sanremo 2021, il cantautore romano Fulminacci sal\u00ec sul palco accompagnato dal comico Valerio Lundini, presentando una rilettura del brano."}
{"id": "1797935", "revid": "66387", "url": "https://it.wikipedia.org/wiki?curid=1797935", "title": "Segretario Generale del PCUS", "text": ""}
{"id": "1797944", "revid": "729019", "url": "https://it.wikipedia.org/wiki?curid=1797944", "title": "Grand Rapids Rampage", "text": "I Grand Rapids Rampage erano una squadra di Arena Football League con sede a Grand Rapids, Michigan. La squadra \u00e8 stata fondata nel 1998."}
{"id": "1797945", "revid": "66934", "url": "https://it.wikipedia.org/wiki?curid=1797945", "title": "Fossetta ovarica", "text": ""}
{"id": "1797951", "revid": "81587636", "url": "https://it.wikipedia.org/wiki?curid=1797951", "title": "Paradiso di Cantore", "text": "\"Raggiungere il Paradiso di Cantore\" \u00e8 un'espressione con la quale si indica la morte di un Alpino.\nIl detto ha origine nell'immediato dopoguerra 1915-1918, quando un giornalista del Corriere della Sera, Mario Bisi, pubblicando un articolo a ricordo degli alpini morti in guerra, immagin\u00f2 che il generale Antonio Cantore, caduto fra i primi sulle Tofane, dall'aldil\u00e0 passasse in rivista i battaglioni composti da chi era gi\u00e0 deceduto. "}
{"id": "1797953", "revid": "1442080", "url": "https://it.wikipedia.org/wiki?curid=1797953", "title": "NBA Playoffs 2001", "text": "Gli NBA Playoffs 2001 si conclusero con la vittoria dei Los Angeles Lakers (campioni della Western Conference) che sconfissero i campioni della Eastern Conference, i Philadelphia 76ers.\nEastern Conference.\nPrimo turno.\n(1) Philadelphia 76ers - (8) Indiana Pacers.\nRISULTATO FINALE: 3-1\nPRECEDENTI NEI PLAYOFF\n(2) Milwaukee Bucks - (7) Orlando Magic.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Miami Heat - (6) Charlotte Hornets.\nRISULTATO FINALE: 0-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) New York Knicks - (5) Toronto Raptors.\nRISULTATO FINALE: 2-3\nPRECEDENTI NEI PLAYOFF\nSemifinali.\n(1) Philadelphia 76ers - (5) Toronto Raptors.\nRISULTATO FINALE: 4-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Milwaukee Bucks - (6) Charlotte Hornets.\nRISULTATO FINALE: 4-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Philadelphia 76ers - (2) Milwaukee Bucks.\nRISULTATO FINALE: 4-3\nPRECEDENTI NEI PLAYOFF\nWestern Conference.\nPrimo turno.\n(1) San Antonio Spurs - (8) Minnesota Timberwolves.\nRISULTATO FINALE: 3-1\nPRECEDENTI NEI PLAYOFF\n(2) Los Angeles Lakers - (7) Portland Trail Blazers.\nRISULTATO FINALE: 3-0\nPRECEDENTI NEI PLAYOFF\n(3) Sacramento Kings - (6) Phoenix Suns.\nRISULTATO FINALE: 3-1\nPRECEDENTI NEI PLAYOFF\n(4) Utah Jazz - (5) Dallas Mavericks.\nRISULTATO FINALE: 2-3\nPRECEDENTI NEI PLAYOFF\nSemifinali.\n(1) San Antonio Spurs - (5) Dallas Mavericks.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Los Angeles Lakers - (3) Sacramento Kings.\nRISULTATO FINALE: 4-0\nPRECEDENTI NEI PLAYOFF\nFinale.\n(1) San Antonio Spurs - (2) Los Angeles Lakers.\nRISULTATO FINALE: 0-4\nPRECEDENTI NEI PLAYOFF\nNBA Finals 2001.\nLos Angeles Lakers - Philadelphia 76ers.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 25 settembre 2021\".)"}
{"id": "1797958", "revid": "36426", "url": "https://it.wikipedia.org/wiki?curid=1797958", "title": "Cappella Sacrario ai Caduti di Kindu", "text": "La cappella del Sacrario \"caduti di Kindu\" \u00e8 un monumento funebre situato in prossimit\u00e0 dell'aeroporto militare di Pisa per ricordare l'eccidio di Kindu.\nStoria.\nNel novembre del 1961 tredici aviatori italiani impegnati in una missione umanitaria vengono uccisi nella localit\u00e0 di Kindu, in Congo. Il Ministero della difesa decide, grazie alla sottoscrizione attivata dalla Rai, di costruire un monumento commemorativo presso l'aeroporto militare di Pisa da dove era partita la flotta oggetto dell'eccidio. Alla fine del 1961 Giovanni Michelucci viene incaricato di dare forma al sacrario; nel gennaio del 1962 l'architetto pistoiese elabora alcuni progetti di notevole suggestione, con soluzioni che vanno da una grande piazza sopraelevata di cui il sacrario costituisce la cripta a una superficie connotata da rocce perforate da caverne-loculi in cui la cappella commemorativa assurge a simbolico Golgota.\nDopo che tali proposte erano gi\u00e0 state sottoposte agli organi competenti - il ministero della Difesa, la Rai, le autorit\u00e0 religiose e l'Ina Casa, alla quale era stata affidata la costruzione - l'intero progetto subisce un radicale ridimensionamento, complici le notevoli difficolt\u00e0 economiche, con profondo disappunto di Michelucci: il \"\"monumento\" si riduce dunque a semplice cappella votiva, con conseguente richiesta di maggiore semplicit\u00e0 e di aderenza alle necessit\u00e0 liturgiche. La necessit\u00e0 di riportare in patria le salme degli avieri induce le autorit\u00e0, nel marzo del 1962, ad affrettare i tempi della costruzione: tra l'agosto e il settembre vengono messe a punto le strutture (realizzate in ferro per esigenze temporali) e l'opera viene finalmente conclusa nella primavera del 1963.\nNel 1989 la cappella \u00e8 diventata parrocchia militare, col conseguente ampliamento delle funzioni religiose: ci\u00f2 ha reso necessario l'adattamento di quella che prima era una semplice cappella votiva alla nuova destinazione, con incremento degli arredi e variazione di alcune funzioni liturgiche. Il sacrario si \u00e8 inoltre progressivamente ampliato, comprendendo i caduti della 46\u00aa Brigata aerea dal 1961 ad oggi, con conseguente aumento delle porzioni murarie destinate alle iscrizioni commemorative.\nDescrizione.\nIl sacrario \u00e8 situato nell'immediata adiacenza dell'aeroporto militare di Pisa, in un'area situata alla periferia occidentale della citt\u00e0 e delimitata verso ponente dai due assi viari della ferrovia e dell'Aurelia: il sacrario sorge isolato all'interno di un lotto erboso - sul cui confine \u00e8 situato un filare di pini - tangente l'asse viario della via dei Caduti di Kindu che conduce all'ingresso dell'aeroporto; sul lato opposto della strada \u00e8 collocato, ai margini del campo di volo, l'aereo su cui perirono i tredici avieri ai quali il sacrario \u00e8 dedicato.\nEsterno.\nLa chiesa si erge, episodio plastico isolato dal contesto, su di un manto erboso dal quale emergono, ad unica traccia commemorativa dell'eccidio, tredici massi lapidei. La cappella presenta una planimetria e una volumetria compatte, sviluppate su un solo piano fuori terra. La massa \u00e8 caratterizzata dal disegno lineare dei volumi e dalla cromia grigia del cemento faccia vista, in cui risaltano il corpo stereometrico e massiccio della torre campanaria e la superficie ramata della copertura che sul retro si impenna con un plastico profilo. Concordemente con la semplicit\u00e0 dei volumi, i fronti hanno superfici finestrate dal disegno lineare: quello in facciata presenta un'ampia fascia a moduli rettangolari mentre quello retrostante ha un nastro che corre per tutta la lunghezza. Sul fronte orientale una piccola porta, situata a fianco della fascia finestrata, immette all'interno della cappella, caratterizzato da una qualit\u00e0 spaziale e materiale decisamente maggiore rispetto all'esterno.\nInterno.\nL'interno, a pianta trapezoidale articolata, presenta un'unica aula articolata in diversi luoghi tramite il valore segnico dei quattro poderosi pilastri metallici (piloni, collegati da cerniere a travi reticolari, ai quali corrispondono sul lato opposto altrettanti snelli pilastri a struttura reticolare) e la doppia quota del ballatoio retrostante l'altare: i primi, conferenti allo spazio un carattere protoindustriale, definiscono una sorta di deambulatorio in cui sono situati, addossati alla grande vetrata e caratterizzati da una superficie continua in marmo nero, i sepolcri degli avieri; il ballatoio invece, oltre a svolgere il ruolo di galleria durante le cerimonie commemorative, fornisce un naturale fondale al volume dell'altare, stereometrico blocco lapideo rialzato su di uno stilobate; al di sotto del ballatoio sono ricavati due locali (pi\u00f9 uno di servizio al centro) oggi destinati alle funzioni della parrocchia. A fianco della porta d'ingresso \u00e8 ricavata una piccola cappella, anch'essa semplicemente qualificata dal monolite dell'altare.\nConcordemente con l'esterno, anche l'interno \u00e8 caratterizzato dalla cromia del grigio del cemento faccia vista (cos\u00ec come grigia \u00e8 la struttura metallica) e della pavimentazione in marmo: l'essenzialit\u00e0 delle superfici e degli apparati decorativi \u00e8 rafforzata dalla notevole luminosit\u00e0 dello spazio e dalla forza evocativa del volume delle sepolture e delle semplici iscrizioni commemorative sul paramento murario.\nFortuna critica.\nLa critica ha unanimemente evidenziato la discrepanza esistente tra il valore - etico e estetico - dei progetti di studio ed il risultato finale, compromesso non pienamente soddisfacente tra le esigenze della committenza e la disponibilit\u00e0 del progettista. Diverse sono tuttavia le valutazioni: mentre Marco Dezzi Bardeschi (1988) considera l'opera finita come una soluzione, a met\u00e0 tra la chiesa del Belvedere e l'Osteria del Gambero Rosso, in cui tutto appare fin troppo raggelato e con il \"fuori\"\" \"irreversibilmente appiattito\"\", Belluzzi (1987) vi rintraccia la tensione utopica dell'autore, capace di conferire anche a una zona militare il valore di luogo comunitario, e ne loda la sobriet\u00e0 degli elementi architettonici, nei quali risalta la sapienza compositiva di Michelucci nel piegare le coperture e nel graduare le fonti di luce. Secondo Belluzzi dunque quest'opera acquista anche un valore documentario in quanto gli schizzi preliminari aderiscono alla tensione emotiva delle chiese dell'Autostrada e di San Marino, anticipando le drammatiche visioni di Longarone (Chiesa di Santa Maria Immacolata)."}
{"id": "1797960", "revid": "1573940", "url": "https://it.wikipedia.org/wiki?curid=1797960", "title": "Corydoras parallelus", "text": "Corydoras parallelus \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 endemico del bacino del Rio Negro, in Brasile; in particolare \u00e8 comune nell'affluente I\u00e7ana (\"locus typicus\").\nDescrizione.\nIl corpo ha una colorazione rosata con striature nere ed \u00e8 compresso sull'addome e leggermente sui lati. Sulla testa \u00e8 presente anche una macchia arancione. La lunghezza massima registrata \u00e8 di 5,2 cm.\nAcquariofilia.\nNon \u00e8 una specie comune in commercio."}
{"id": "1797962", "revid": "66387", "url": "https://it.wikipedia.org/wiki?curid=1797962", "title": "Consiglio dei Commissari del Popolo", "text": ""}
{"id": "1797968", "revid": "767487", "url": "https://it.wikipedia.org/wiki?curid=1797968", "title": "Mariachi Hotel", "text": "Mariachi Hotel \u00e8 il primo album della pop rock band Rio, uscito in Italia il 1\u00ba ottobre 2004.\nSingoli.\nIl primo singolo ufficiale tratto dall'album Mariachi Hotel dei Rio \u00e8 \"Sei Quella Per Me\"."}
{"id": "1797969", "revid": "1888309", "url": "https://it.wikipedia.org/wiki?curid=1797969", "title": "Seminario maggiore di Como", "text": "L'ex-Seminario maggiore di Como \u00e8 un edificio neoclassico progettato nel 1808 da Simone Cantoni, che sorge a Como, di fronte al tratto di mura cittadine compreso tra la Torre di San Vitale e Porta Torre.\nSede della Fondazione diocesana Cardinal Ferrari, al suo interno ospita la chiesa dedicata alla Santissima Trinit\u00e0\"\".\nStoria.\nL'edificio, che in passato serv\u00ec come seminario teologico della Diocesi di Como, venne rielaborato da Simone Cantoni a partire da un precedente convento, a sua volta fondato a partire da una cappella eretta nel 840\"\" e conosciuta come \"Santa Maria del Gerbo.\" Tra i secoli XVII e XVIII, la chiesa del convento \u00e8 attestata anche con le intitolazioni \"Santa Maria di Nazareth\" e \"Chiesa dell'Ascensione\". \nIl monastero, che dal 1267 fu gestito dall'ordine degli Umiliati, nel XV secolo fu assegnato ad alcune monache agostiniane. Un'importante ristrutturazione del convento si registr\u00f2 a seguito del Concilio di Trento, intervento che comport\u00f2 una netta separazione tra le aree pi\u00f9 interne (di pertinenza delle suore) e quelle pi\u00f9 esterne della chiesa (destinate al resto dei fedeli)\"\". Il monastero non sopravvisse alle secolarizzazioni giuseppinistiche del 1784.\nGli interventi del Cantoni, commissionati dal vescovo Carlo Rovelli al fine di riconvertire la struttura in seminario, comportarono la demolizione della parte pi\u00f9 interna della chiesa conventuale.\"\" Ben prima degli interventi del Cantoni, la facciata della chiesa era ornata da una \"Resurrezione\" affrescata da Giovanni Paolo Ghianda.\"\"\nDescrizione.\nEsterni.\nEsternamente, l'edificio si presenta con una struttura simmetrica, con un corpo centrale a fungere da collegamento tra due corpi dotati di frontone e decorati da lesene. \nChiesa della Santissima Trinit\u00e0.\nInternamente spicca la chiesa della Santissima Trinit\u00e0, dotata di una volta che conserva l'affresco di un\"'Ascensione\", opera attribuita a Giovanni Domenico Caresana\"\" ed eseguita nel 1611. Questo affresco \u00e8 circondato da analoghe pitture di epoca pi\u00f9 recente,\"\" raffiguranti una serie di santi e sante appartenuti all'ordine di Sant'Agostino\"\". Tutta la volta venne stata restaurata nel 1986\"\".\nLa finta abside in fondo alla chiesa ospita una pala d'altare raffigurante la \"Santissima Trinit\u00e0\".\"\" Il dipinto, realizzato tra il 1609\"\" e il 1610 da Pier Francesco Mazzucchelli\"\", fu traslato dal soppresso monastero agostiniano femminile della Santissima Trinit\u00e0, riconvertito in caserma\"\" dopo esser stato fondato da Maddalena Albricci nell'area che, entro le mura di Como, \u00e8 compresa tra le attuali vie Volta, Parini\"\" e Giovio.\nDal 1933,\"\" l'altare conserva le reliquie di Piero Fedele Pagano.\"\"\nTra il 1999 e il 2000, la chiesa fu oggetto di importanti restauri.\"\" "}
{"id": "1797985", "revid": "1573940", "url": "https://it.wikipedia.org/wiki?curid=1797985", "title": "Heterogastridae", "text": "Heterogastridae , \u00e8 una famiglia di insetti pentatomomorfi dell'ordine Rhynchota (sottordine Heteroptera, superfamiglia Lygaeoidea, comprendente 97 specie.\nDescrizione.\nGli Heterogastridae hanno corpo oblungo o oblungo-ovoidale. Nelle forme giovanili pu\u00f2 verificarsi, in alcune specie, il mimetismo batesiano, con l'imitazione delle Formiche.\nIl capo \u00e8 provvisto di ocelli ed ha antenne e rostro di 4 segmenti. Le emielitre hanno la membrana percorsa da due nervature longitudinali, connesse anteriormente da una o pi\u00f9 nervature trasversali in modo da delimitare 1 o 2 cellule. Le zampe anteriori hanno i femori fortemente ingrossati e provvisti di numerosi denti. L'addome porta gli stigmi in posizione ventrale in tutti gli uriti.\nBiologia e diffusione.\nLa biologia di questa famiglia \u00e8 poco conosciuta. Gli Heterogastridae vivono sulle piante e si ritiene che si nutrano a spese dei semi .\nL'areale \u00e8 abbastanza vasto, ma la maggior parte delle specie \u00e8 distribuita nella Regione Afrotropicale e in quella orientale. In Europa sono rappresentati solo i generi \"Heterogaster\" e \"Platyplax\".\nSistematica.\nComplessivamente gli Heterogastridae sono rappresentati da 97 specie, ripartite fra 23 generi. Alcuni generi compresi nella famiglia:\nLa posizione sistematica del gruppo \u00e8 controversa : oltre all'inquadramento sistematico al rango di famiglia, diversi Autori e fonti adottano in alternativa l'inserimento del gruppo nell'ambito dei Lygaeidae posizionandolo come sottofamiglia (\"Heterogastrinae\")."}
{"id": "1797992", "revid": "287204", "url": "https://it.wikipedia.org/wiki?curid=1797992", "title": "Cervelo", "text": ""}
{"id": "1797997", "revid": "287204", "url": "https://it.wikipedia.org/wiki?curid=1797997", "title": "Codex Basilensis", "text": "Il Codex Basilensis (Gregory-Aland no. Ee o 07) \u00e8 un manoscritto membranaceo in greco onciale (cio\u00e8 maiuscolo), datato all'VIII secolo. Originariamente conteneva i quattro vangeli.\nComprende attualmente un totale di 318 fogli, ed \u00e8 scritto a piena pagina. Le pagine misurano 23 x 16,5\u00a0cm. Ci\u00f2 che rimane \u00e8 costituito da frammenti del \"Vangelo secondo Luca\" (1,69-2:4; 3,4-15; 12,58-13,12; 15,8-20; 24,47-fine).\nIl testo del codice \u00e8 rappresentativo del tipo testuale bizantino. Kurt Aland lo ha collocato nella Categoria V.\nIl manoscritto ha delle parti mancanti (lacune).\nDescrizione.\nIl testo \u00e8 scritto in una colonna per pagina, con 23 e pi\u00f9 linee per pagina. Il codice contiene 318 fogli di pergamena (di dimensioni 230 per 165\u00a0mm), consiste in un testo quasi completo dei quattro Vangeli. Il Vangelo secondo Luca contiene cinque piccole lacune (1,69-2,4; 3,4-15; 12,58-13,12; 15,8-20; 24,47-fine). Tre di queste lacune sono state completate posteriormente da uno scrivano, che ha utilizzato un testo in minuscole (1,69-2,4; 12,58-13,12; 15,8-20). Alcuni passaggi, oggetto di disputa sono marcati con asterischi (Matteo), l'agonia di Cristo sul Getsemani (Luca ; ), la pericope dell'adultera (Giovanni ).\nContiene le tavole della kephalaia (\u03ba\u03b5\u03c6\u03b1\u03bb\u03b1\u03b9\u03b1) prima di ogni vangelo, il testo \u00e8 diviso secondo la chefalaia, con numerali posti al margine sinistro. Il testo \u00e8 anche diviso in sezioni pi\u00f9 piccole note come \"Sezioni Ammoniane\" con referenza al Canone di Eusebio di Cesarea, e con l'armonia al piede delle pagine,\nanche se le citazioni complete a tutti i testi in parallelo vengono fornite sul margine e le tavole non sono necessarie. Il manoscritto \u00e8 scritto in modo accurato e corretto. Le lettere iniziali negli incipit delle sezioni iniziali stanno oltre il margine, come avviene con i codici Alexandrinus ed Ephraemi Rescriptus.\nIl codice era cucito assieme al codice Minuscolo 2087 \u2013 che contiene porzioni del libro della Rivelazione scritte nel XII secolo. Tre fogli del codice sono palinsesti (folio 160, 207, 214).\nTesto.\nContiene i quattro vangeli.\nIl testo greco di questo codice \u00e8 una rappresentazione del tipo testuale bizantino in stretta relazione al Codex Nanianus, e al Codex Athous Dionysius. Appartiene alla famiglia testuale E. Lo studioso Kurt Aland lo classifica nella V categoria. Viene considerato uno dei pi\u00f9 importanti reperti del tipo testuale bizantino.\nVangelo di Marco \nVangelo di Giovanni \nNel Vangelo di Matteo esiste un'interpolazione \u2013 contrassegnata da un asterisco\u00a0\u2013 \u03ba\u03b1\u03b9 \u03c5\u03c0\u03bf\u03c3\u03c4\u03c1\u03b5\u03c8\u03b1\u03c2 \u03bf \u03b5\u03ba\u03b1\u03c4\u03bf\u03bd\u03c4\u03b1\u03c1\u03c7\u03bf\u03c2 \u03b5\u03b9\u03c2 \u03c4\u03bf\u03bd \u03bf\u03b9\u03ba\u03bf\u03bd \u03b1\u03c5\u03c4\u03bf\u03c5 \u03b5\u03bd \u03b1\u03c5\u03c4\u03b7 \u03c4\u03b7 \u03c9\u03c1\u03b1 \u03b5\u03c5\u03c1\u03b5\u03bd \u03c4\u03bf\u03bd \u03c0\u03b1\u03b9\u03b4\u03b1 \u03c5\u03b3\u03b9\u03b1\u03b9\u03bd\u03bf\u03bd\u03c4\u03b1 (\"e quando il centurione ritorn\u00f2 alla casa in quell'ora, trov\u00f2 che lo schiavo stava bene\"). Codex Sinaiticus, Codex Ephraemi Rescriptus, Codex Campianus, (Petropolitanus Purpureus), Codex Nanianus, Codex Koridethi, (0250), \"f\"1, (33, 1241), g1, syrh.\nStoria.\nViene accettata comunemente l'opinione di Guglielmo Cavallo, che sosteneva che il manoscritto fosse stato scritto nella prima met\u00e0 dell'VIII secolo. Secondo Cataldi Palau venne scritto successivamente, nel IX secolo, questo in base alla regolarit\u00e0 degli accenti, e al fatto che l'abbondante decorazione a colori non \u00e8 una caratteristica dei manoscritti dell'ottavo secolo. Secondo la Palau venne copiato da uno scriba non di lingua greca, probabilmente latino, nel IX secolo, in una localit\u00e0 italiana.\nSi pensava che il codice fosse giunto nella citt\u00e0 di Basilea durante il periodo del Concilio di Firenze nel 1431 come dono inviato dal Cesare bizantino Costantino XI. Ai tempi di quel concilio giunsero in Europa da Bisanzio molti altri manoscritti: il Codex Basiliensis A.N.IV.2, il 10, e probabilmente il Codice Vaticano 1209. Venne presentato al monastero dell'Ordine dei frati predicatori dal cardinale Ragusio (1380\u20131443), che probabilmente lo port\u00f2 da Costantinopoli.\nIl codice poteva essere consultato da Erasmo da Rotterdam, che potrebbe averlo utilizzato per il suo Nuovo Testamento, ma non esiste alcuna dichiarazione o testimonianza in proposito. Probabilmente la confraternita del monastero dove era custodito, non era a conoscenza della sua esistenza. Venne trasferito alla libreria aperta al pubblico nel 1559. I fogli del manoscritto sono stati fascicolati da Johann Jakob Wettstein. Il manoscritto viene citato in edizioni stampate del Nuovo Testamento greco sin dal XVIII secolo.\nCollocazione.\nAttualmente si trova nella Biblioteca dell'Universit\u00e0 di Basilea (Collocazione libraria A.N. III 12), in Svizzera. In precedenza era stato classificato col numero di scaffale B-VI.21, in seguito K-IV.35."}
{"id": "1798015", "revid": "1874129", "url": "https://it.wikipedia.org/wiki?curid=1798015", "title": "Corbridge", "text": "Corbridge \u00e8 una piccola cittadina del Northumberland, Inghilterra, situata a a ovest di Newcastle e a a est di Hexham. Tra i paesi nei dintorni ci sono Halton, Acomb, Aydon e Sandhoe."}
{"id": "1798026", "revid": "1745361", "url": "https://it.wikipedia.org/wiki?curid=1798026", "title": "Nomi della Via Lattea", "text": "Questa \u00e8 una lista dei nomi della Via Lattea in varie lingue. Alcuni di questi derivano da miti, citati alla voce Via Lattea (mitologia greca).\nNomi comuni.\nSentiero degli uccelli.\nIl nome \"Sentiero degli uccelli\" \u00e8 usato in alcune Lingue uraliche e turche e nelle Lingue baltiche.\nVia Lattea.\nGran parte delle lingue europee hanno preso in prestito il nome \"Via Lattea\" direttamente o indirettamente dal Greco antico; tra queste anche il Latino e l'Italiano.\nStrada di Santiago.\nLa Via Lattea fu tradizionalmente usata come guida per i pellegrini che viaggiavano per raggiungere il sito sacro di Compostela, da cui l'uso di \"Strada di Santiago\" come nome per la Via Lattea. Curiosamente, il termine \"Via Lattea\" \u00e8 spesso utilizzato per riferirsi al cammino dei pellegrini verso Santiago.\nFiume d'argento.\nIl nome cinese \"Fiume d'argento\" (\u9280\u6cb3) \u00e8 usato nell'Asia orientale, inclusi Corea e Vietnam. In Giappone, \"Fiume d'argento\" (\u9280\u6cb3) significa \"galassia\" in generale.\nFiume Celestiale.\nIl nome giapponese per la Via Lattea \u00e8 \"Fiume Celestiale\" (\u5929\u306e\u5ddd).\nVia della paglia.\nIn gran parte dell'Asia centrale e dell'Africa, il nome della Via Lattea \u00e8 legato alla parola che significa \"paglia\". Fu importato dagli Arabi, che a loro volta lo presero in prestito dalla lingua armena."}
{"id": "1798032", "revid": "767487", "url": "https://it.wikipedia.org/wiki?curid=1798032", "title": "Killing Machine (Tracii Guns)", "text": "Killing Machine \u00e8 un album Heavy metal del 1999, primo della carriera solista di Tracii Guns."}
{"id": "1798037", "revid": "287204", "url": "https://it.wikipedia.org/wiki?curid=1798037", "title": "Ramon Morales", "text": ""}
{"id": "1798044", "revid": "767487", "url": "https://it.wikipedia.org/wiki?curid=1798044", "title": "Reynald Secher", "text": "\u00c8 anche direttore della casa editrice \"\"Reynald Secher \u00c9ditions\", docente di Relazioni internazionali e presidente dell'associazione \"M\u00e9moire du Futur de l'Europe\"\".\nBiografia.\nFormazione.\nNel 1978 si laurea in storia, geografia e storia dell'arte; l'anno successivo si laurea in scienze dell'amministrazione economica e sociale e gestione delle imprese. Nel 1980 ottiene un \"DEA\" (diploma di studi approfonditi) in scienze storiche e politiche all'universit\u00e0 Paris IV: Paris-Sorbonne e nel 1982, una DEA in diritto. Infine nel 1983 ottiene un dottorato di 3\u00b0 ciclo in scienze storiche e politiche e nel 1985 un \"diploma di stato\" in lettere e scienze umanistiche.\nCarriera.\nDal 1980 gli verranno affidate diverse cattedre sia nelle universit\u00e0 che nei licei: insegna per un anno lingua inglese e per cinque anni storia e geografia (1980-1985).\nNel 1985, per il dottorato di 3\u00b0 ciclo sostiene all'universit\u00e0 Sorbona di Parigi una tesi dal titolo \"\"Contribution \u00e0 l'\u00e9tude du g\u00e9nocide franco-fran\u00e7ais: la Vend\u00e9e-Veng\u00e9\", che l'anno successivo verr\u00e0 pubblicata con il titolo: \"Le g\u00e9nocide franco-fran\u00e7ais: la Vend\u00e9e-Veng\u00e9\". Questa tesi fece molto discutere perch\u00e9 per la prima volta uno storico ha affermato d'aver mostrato scientificamente che in seguito alla Prima Guerra di Vandea, dal 1793 al 1794, si comp\u00ec un genocidio ad opera delle truppe regolari della repubblica francese a danno della popolazione della Vandea Militare. Per questa tesi ricevette molte critiche, perch\u00e9 sfatava il mito della Rivoluzione francese e di conseguenza rinnegava parte della storia di Francia, per questo motivo Secher venne espulso dall'universit\u00e0 e gli fu impedito l'insegnamento pubblico.\nTuttavia continu\u00f2 ad occuparsi delle Guerre di Vandea, nel 1991 pubblic\u00f2 un altro libro che riapr\u00ec le polemiche \"Juifs et vend\u00e9ens, d'un g\u00e9nocide \u00e0 l'autre\"\", nel quale paragona il genocidio vandeano con l'olocausto evidenziando le caratteristiche comuni e le differenze, e nel quale sostiene che il governo francese dell'epoca ha fatto in modo di manipolare quegli eventi in modo da fornire delle giustificazioni su quanto avvenne e per questo motivo, ed a prova di ci\u00f2, per duecento anni non si \u00e8 mai parlato di genocidio, con l'unica eccezione di Gracchus Babeuf, comunista ante litteram e rivoluzionario ma che nel 1794 parl\u00f2 di \"populicidio\" nel suo \"\"Du syst\u00e8me de d\u00e9population ou La vie et les crimes de Carrier\"\". A proposito del libro di Babeuf, introvabile in Francia, Secher dichiar\u00f2:"}
{"id": "1798046", "revid": "121230271", "url": "https://it.wikipedia.org/wiki?curid=1798046", "title": "Legione straniera (album)", "text": "Legione straniera \u00e8 il secondo album in studio del musicista italiano Giusto Pio, pubblicato nel 1982.\nDescrizione.\nIn questo album, scritto a quattro mani con Franco Battiato, Pio abbandona lo stile sperimentale del precedente \"Motore immobile\" per abbracciare sonorit\u00e0 pop. Musiche, arrangiamenti e stilemi riportano alle composizioni di Battiato, che presta la voce in alcuni brani del disco. Pio condivide con l'artista siciliano anche il team di musicisti, che vanno dal noto chitarrista Alberto Radius al tastierista Filippo Destrieri, coautore della title track.\nDi \"Legione straniera\" viene realizzato un videoclip con protagonista Giusto Pio. \"Ostinato\" verr\u00e0 utilizzata come sigla del programma televisivo \"Sereno variabile\". \"Cristina's Day\" \u00e8 dedicato alla nipote di Battiato, nata da poco. \"Giardino segreto\" riprende la celeberrima \"Aria sulla quarta corda\" di Bach, su cui vengono sovrapposte voci di ragazze tailandesi. Il brano \u00e8 cofirmato da Kui, storico alias di Battiato.\nNonostante il successo commerciale, l'album non \u00e8 stato mai ristampato su CD.\nTracce.\nTutti i brani sono di Pio-Battiato, tranne dove indicato."}
{"id": "1798047", "revid": "179980", "url": "https://it.wikipedia.org/wiki?curid=1798047", "title": "Juan Guillermo Castillo", "text": ""}
{"id": "1798048", "revid": "767487", "url": "https://it.wikipedia.org/wiki?curid=1798048", "title": "Thomas Wright (astronomo)", "text": "Biografia.\n\u00c8 noto soprattutto per la sua pubblicazione \"An original theory or new hypothesis of the universe\" (1750), in cui spiega la struttura apparente della Via Lattea come \"un effetto ottico dovuto alla nostra immersione in ci\u00f2 che localmente si assomiglia ad una striscia piatta di stelle\". Questa idea fu ripresa e sviluppata da Immanuel Kant nella sua \"Universal Natural History and Theory of Heaven\"."}
{"id": "1798051", "revid": "1543377", "url": "https://it.wikipedia.org/wiki?curid=1798051", "title": "Hromgla", "text": "Il Qal'at ar-Rum (), in curdo Hromkla , chiamata Rumkale in turco e Hromgla in armeno, sempre con il significato di \"castello romano\" (nel senso di bizantino), fu una potente fortezza sul fiume Eufrate, 50\u00a0km a nord-est di \u015eanl\u0131urfa, il capoluogo della omonima provincia della Turchia.\nLa sua posizione strategica era gi\u00e0 conosciuta dagli Assiri, sebbene la presente struttura sia soprattutto di origine ellenistica e romana. \nDurante il medioevo il sito fu occupato da vari signori della guerra bizantini ed armeni.\nQal'at ar-Rum fu il seggio di un patriarca armeno dal XII secolo. \nDal 1203 al 1293 fu la residenza del capo supremo (\"catholicos\") della Chiesa armena. \nNel 1293 fu espugnata dai mamelucchi d'Egitto a seguito di un lungo assedio.\nLa fortezza \u00e8 attualmente una rovina accessibile per battello solo dalla vicina cittadina di Halfeti nella provincia di \u015eanl\u0131urfa."}
{"id": "1798054", "revid": "262457", "url": "https://it.wikipedia.org/wiki?curid=1798054", "title": "Zen rinzai", "text": ""}
{"id": "1798055", "revid": "1941276", "url": "https://it.wikipedia.org/wiki?curid=1798055", "title": "So What (Field Mob)", "text": "So What \u00e8 il primo singolo del gruppo hip hop statunitense Field Mob estratto dall'album \"Light Poles &amp; Pine Trees\". \u00c8 stato prodotto da Jazze Pha e vi ha partecipato la cantante R&amp;B Ciara.\nInformazioni.\nLa canzone risulta essere l'unica vera hit di successo del gruppo. Ha raggiunto infatti la posizione n.10 nella classifica \"Billboard Hot 100\", la n.4 nella \"Hot R&amp;B/Hip-Hop Songs\" e la n.3 nella \"Hot rap Tracks\", diventando il primo singolo dei Field Mob e il sesto di Ciara ad entrare in Top 10. In Regno Unito ha raggiunto la posizione n.56.\nIl videoclip include i cameo di Bobby Valentino e Jazze Pha."}
{"id": "1798061", "revid": "1983214", "url": "https://it.wikipedia.org/wiki?curid=1798061", "title": "Claudio Parmiggiani", "text": "Biografia.\nStudia inizialmente presso l'Istituto di Belle Arti di Modena (1958 -1960). Negli stessi anni inizia a frequentare lo studio di Giorgio Morandi a Bologna. Da questa esperienza rimarr\u00e0 fortemente marcato.\nNel 1965, espone per la prima volta presso la Libreria Feltrinelli di Bologna. Del 1970 sono le prime Delocazioni, opere e ambienti di ombre e impronte realizzate attraverso l'uso della polvere, del fuoco e del fumo. Questo particolarissimo genere di opere, che riflettono sul tema dell'assenza e del passare del tempo nelle sue tracce visibili, sar\u00e0 ulteriormente sviluppato negli anni successivi (ad esempio, al Centre George Pompidou, Parigi 1997).\nNella sua carriera, lungi dall'essere conclusa, si impone sempre pi\u00f9 come una delle figure principali dell'arte italiana del secondo dopoguerra. Inclassificabile, costeggia tanto l'arte povera quanto quella concettuale assumendo, per\u00f2, una postura unica e inimitabile nel panorama contemporaneo\nNell'anno 2000 realizza \"Il faro d'Islanda\", opera permanente, solitaria e luminosa, posta alla periferia di Reykjavik, lungo la strada che porta ad alcuni dei ghiacciai e vulcani pi\u00f9 famosi dell'isola atlantica.\nCon la mostra personale \"Silencio a voz alta\" (2006), \u00e8 stato il primo artista italiano ad esporre al Museo Nazionale di Belle Arti dell'Avana, Cuba, all'interno del progetto Pensatori Ospiti, a cura di Abel Herrero.\nNotevoli sono anche i suoi scritti, tra cui \"Stella Sangue Spirito\" (Actes Sud, 2000), \"Una fede in niente ma totale\" (Le Lettere, 2010).\nDella sua opera si sono occupati i maggiori critici e pensatori contemporanei: Jean Clair, Jean-Luc Nancy, Georges Didi-Huberman, ecc.\nDirige per la casa editrice Diabasis la collana \"Lo Spazio e il Tempo\", \"critica e filosofia dell'arte-opera d'artista\"."}
{"id": "1798069", "revid": "287204", "url": "https://it.wikipedia.org/wiki?curid=1798069", "title": "Arco di nebbia", "text": "L'arcobaleno bianco o arco di nebbia \u00e8 un fenomeno ottico e meteorologico provocato dalla riflessione e rifrazione della luce solare contro le pareti delle gocce d'acqua in sospensione che costituiscono la nebbia. Visivamente si presenta come un arco (o un cerchio) simile all'arcobaleno, ma acromatico (di colore bianco) a causa delle relativamente ridotte dimensioni delle gocce d'acqua (&lt;0,05 mm) che non permettono la dispersione della luce e, di conseguenza, la sua separazione nei colori che compongono lo spettro visibile."}
{"id": "1798076", "revid": "262457", "url": "https://it.wikipedia.org/wiki?curid=1798076", "title": "Chado", "text": ""}
{"id": "1798086", "revid": "149485", "url": "https://it.wikipedia.org/wiki?curid=1798086", "title": "Ren\u00e9 Cattarinussi", "text": "Biografia.\nOriginario di Forni Avoltri, in Coppa del Mondo ha esordito nel 1993 nell'individuale di Bad Gastein, chiuso al 108\u00ba posto; ha conquistato il primo podio nel 1996 nella sprint di Osrblie (3\u00b0) e la prima vittoria nel 1999 nella sprint di Anterselva.\nAi Mondiali del 1996 a Ruhpolding conquist\u00f2 la medaglia di bronzo nello sprint e nella gara a squadre; l'anno seguente a Osrblie vinse l'argento nella gara sprint e il bronzo nella staffetta. Ancora conquist\u00f2 il bronzo nello sprint ai Mondiali del 2000 di Oslo/Lahti e l'argento nella stessa specialit\u00e0 ai campionati successivi disputatisi a Pokljuka. In carriera ha anche partecipato a due edizioni dei Giochi olimpici invernali, con il 9\u00ba posto nella staffetta 4 x 7,5\u00a0km di come miglior piazzamento.\nSi \u00e8 ritirato nel 2003.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nMS = partenza in linea"}
{"id": "1798087", "revid": "108107", "url": "https://it.wikipedia.org/wiki?curid=1798087", "title": "Carlino Beretta", "text": ""}
{"id": "1798090", "revid": "300067", "url": "https://it.wikipedia.org/wiki?curid=1798090", "title": "Jos\u00e9 Vizcarra", "text": "Carriera.\nVizcarra \u00e8 cresciuto nelle giovanili del Rosario Central dove ha giocato fino al 2006, per poi andare in prestito al Socio Aguila prima e in Messico al Club Zapatepec poi. Nel 2007 viene ceduto in prestito alla squadra ecuadoriana del LDU Quito.\nTorna al Rosario Central all'inizio del torneo di Apertura 2007. Nonostante una performance disastrosa della sua squadra, che chiude all'ultimo posto in classifica, Vizcarra riesce ugualmente a mettere a segno 9 reti, confermandosi al quinto posto della classifica marcatori.\nIl 31 luglio 2009 si trasferisce al Gimnasia La Plata."}
{"id": "1798093", "revid": "287204", "url": "https://it.wikipedia.org/wiki?curid=1798093", "title": "Gran Premio del Canada 2008", "text": "Il Gran Premio del Canada 2008 si \u00e8 svolto l'8 giugno sul Circuito di Montr\u00e9al a Montr\u00e9al.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nNel corso di quest'ultima sessione, nei minuti finali, entrambi i piloti della Scuderia Toro Rosso sono stati coinvolti in incidenti. Sebastian Vettel ha danneggiato la vettura in modo da non poter prendere parte alla sessione di qualifica, mentre S\u00e9bastien Bourdais \u00e8 stato costretto a sostituire il cambio, ricevendo una penalit\u00e0 di cinque posizioni rispetto al risultato delle qualifiche.\nQualifiche.\nNella sessione di qualificazione, si \u00e8 avuta questa situazione:\nGara.\nHamilton al via mantiene la posizione, seguito da Kubica, R\u00e4ikk\u00f6nen e Rosberg, che passa Alonso, unico avvicendamento nelle prime posizioni. Hamilton prova subito la fuga: dopo dieci tornate il suo vantaggio \u00e8 di 5 secondi su Kubica e 9 su R\u00e4ikk\u00f6nen; Massa segue da vicino Alonso mentre Kovalainen fatica a contenere Heidfeld. Al 12\u00ba giro Piquet in rimonta passa Trulli con un leggero contatto. R\u00e4ikk\u00f6nen, mandate in temperatura le gomme, inizia a girare pi\u00f9 forte di tutti, portandosi nella scia di Kubica. Al 17\u00ba giro entra per\u00f2 in pista la safety-car a causa del ritiro di Sutil, che lascia la macchina con i freni in fiamme lungo il percorso.\nAl 19\u00ba giro si apre la pitlane e tutti i primi rientrano per rifornire; all'uscita dai box per\u00f2 Kubica e R\u00e4ikk\u00f6nen (che avevano passato Hamilton proprio col pit-stop) si fermano poich\u00e9 il semaforo \u00e8 rosso, anomalia del tracciato canadese; Hamilton non se ne avvede e entra nel retro treno del ferrarista, causando il ritiro di entrambi (verr\u00e0 penalizzato alla fine della gara con dieci posizioni sulla griglia nel GP successivo); anche Rosberg non vede il semaforo e tocca leggermente la vettura di Hamilton: riesce per\u00f2 a proseguire (anche lui verr\u00e0 penalizzato). Massa, che aveva rifornito subito dopo Raikkonen, deve tornare ai box un giro dopo, perch\u00e9 al primo rifornimento non era stato erogato il carburante a causa di un guasto al bocchettone. Rientrando proprio al momento della ripartenza e scivolando all\u2019ultimo posto staccato dal gruppo. La safety-car rientra e in testa c'\u00e8 Heidfeld, seguito da Barrichello, Nakajima, Webber, Coulthard, Trulli, Glock e Fisichella; Kubica \u00e8 decimo, ma \u00e8 il primo dei piloti che hanno gi\u00e0 rifornito, davanti ad Alonso, Piquet e Kovalainen. Heidfeld allunga su Barrichello che fa da tappo al resto del plotone.\nAl 28\u00ba giro Piquet si gira alla curva tre, riesce ad evitare il muro e riparte staccato. Heidfeld si ferma al 29\u00ba giro, imbarcando la benzina necessaria per arrivare alla fine; rientra davanti al compagno di squadra. Kubica lo passa all\u2019inizio del 31 esimo giro senza avere opposizione, nel momento in cui anche Webber rifornisce.\nA met\u00e0 gara la situazione \u00e8 la seguente: Barrichello in testa, poi Coulthard, Trulli, Glock, Vettel, Kubica, Heidfeld e Alonso; Massa, in rimonta nelle retrovie passa Webber. Barrichello rifornisce a met\u00e0 gara, seguito da Coulthard un paio di giri dopo; lo scozzese rientra in pista dietro Heidfeld e Alonso. Ora a guidare la corsa sono le due Toyota, partite con un elevato carico di benzina. 39\u00ba giro: Trulli si ferma ai box; Massa supera Nakajima e Button ed \u00e8 ottavo. Glock fa da tappo a Kubica fino al 42\u00ba giro, quando si ferma per rifornire; il polacco diventa leader con 11\u201d5 sul compagno. In pochi giri Kubica pi\u00f9 che raddoppia il margine sfruttando la lotta tra Heidfeld e Alonso; lo spagnolo si infila al tornantino e vien ripassato in uscita ma al 45\u00ba giro perde il controllo della vettura, forse anche a causa di un problema al cambio, e va a muro alla curva sette. La pista \u00e8 molto sporca con tanti marbles fuori traiettoria che rendono difficile la vita un po\u2019 a tutti. Al 49\u00ba giro Kubica effettua la seconda sosta e rientra davanti ad Heidfeld, con Coulthard comodamente terzo. Alle spalle dei primi tre Barrichello cerca di resistere a Kovalainen e Massa.\nAl 51\u00ba giro lo scambio di posizioni pi\u00f9 spettacolare della gara: il finlandese attacca il pilota della Honda al tornante dell'Epingle, ma entrambi finiscono per allargare la traiettoria e Massa li infila entrambi all'interno; ora il ferrarista \u00e8 in quarta posizione a 8 secondi da Coulthard. Al 53\u00ba giro per\u00f2 Massa (come Kovalainen) si ferma nuovamente ai box e deve dare l'addio al podio, mentre Barrichello torna al quarto posto. Al 59\u00ba giro il brasiliano sbaglia alla prima chicane e viene passato da Glock e Trulli. Al 61\u00ba giro Rosberg attacca Vettel all'esterno dell'ultima chicane e viene passato da Kovalainen, che poi va lungo nel giro successivo e gli restituisce la posizione. Al 62\u00ba giro Massa passa Barrichello e si porta in sesta posizione, riprendendo subito anche Trulli. Al 67\u00ba giro Glock va largo alla seconda curva, rientra in traiettoria ostacolando Trulli, che viene passato da Massa. Nel finale Barrichello resiste stoicamente a Vettel e Kovalainen andando a punti per la seconda gara di fila.\nNon succede pi\u00f9 niente e Kubica festeggia la prima vittoria in F1 proprio sul circuito dove l'anno precedente aveva rischiato la vita in un terribile incidente. Inoltre, diventa il primo pilota polacco ad aver vinto una gara in Formula 1, oltre ad essere proiettato al primo posto nel mondiale piloti, davanti a Massa ed Hamilton. La BMW festeggia anche la prima doppietta in F1, grazie al secondo posto di Heidfeld. Terzo un bravo e fortunato Coulthard, al suo ultimo podio in carriera. Quarto Glock, molto bravo nel gestire al meglio la tattica del singolo pit-stop. Poi Massa, grande rimonta, malgrado il problema alla pompa della benzina al pit-stop, che lo ha costretto a ripetere la sosta. Sesto Trulli, seguito da Barrichello e Vettel. Ancora una volta deludente Kovalainen, fuori dalla zona punti.\nQuesto fu l'ultimo Gran Premio della storia della Formula 1 in cui i tre componenti del podio non erano n\u00e9 sarebbero mai stati campioni del mondo, fino al Gran Premio d'Azerbaigian 2017. In classifica piloti Kubica va al comando con 42 punti, seguito da Massa e Hamilton appaiati a 38. Dietro di loro R\u00e4ikk\u00f6nen a 35. In classifica costruttori la Ferrari, a quota 73, vede ridotto il proprio vantaggio sulla BMW, ora a 70 punti. Terza la McLaren, con 53 punti.\nRisultati.\nI risultati del GP sono stati i seguenti:"}
{"id": "1798096", "revid": "287204", "url": "https://it.wikipedia.org/wiki?curid=1798096", "title": "Zoran Klemencic", "text": ""}
{"id": "1798097", "revid": "339392", "url": "https://it.wikipedia.org/wiki?curid=1798097", "title": "Fog bow", "text": ""}
{"id": "1798098", "revid": "124494574", "url": "https://it.wikipedia.org/wiki?curid=1798098", "title": "Gabriel Hauche", "text": ""}
{"id": "1798103", "revid": "827882", "url": "https://it.wikipedia.org/wiki?curid=1798103", "title": "San Giuseppe-Santa Chiara", "text": "San Giuseppe-Santa Chiara \u00e8 la circoscrizione amministrativa numero 11 del comune di Trento.\nFanno parte della circosrizione i quartieri di Cervara, Laste, Santa Chiara, Santa Croce, San Giuseppe e Santa Maria.\nDescrizione.\nCon una popolazione di 17.544 abitanti (fonte 2005), \u00e8 situata nella zona centrale della citt\u00e0 e si estende da via delle Laste alla zona di via San Pio X comprendendo parte del lungo l'Adige e del centro storico.\nAll'interno della circoscrizione si trovano il quartiere Le Albere che ospita il MUSE, entrambi progettati da Renzo Piano nella cosiddetta area ex-Michelin.\nVi era un progetto di smantellamento delle attuali caserme militari che era previsto di spostarle a Mattarello.\nAll'interno della circosrizione si trovano gli edifici religiosi:"}
{"id": "1798105", "revid": "124322936", "url": "https://it.wikipedia.org/wiki?curid=1798105", "title": "Sparapet", "text": "Sparapet () era un grado militare ereditario usato nell'Armenia antica e medievale.\nLo Sparapet era il comandante supremo delle forze armate, l'equivalente dello spahbod dei Parti (cfr. Georgia \"spaspet\": comandante in capo).\nTradizionalmente il titolo era tenuto dalla Casata dei Mamikonian fino a quando si indebol\u00ec e fu integrata nell'Impero bizantino, nell'VIII secolo, quando il rango fu adottato dai signori feudali Bagratidi ed Artsruni.\nQuello di Sparapet fu un rango importante anche nel Regno armeno di Cilicia.\nSparapet attuali.\nDopo il suo assassinio, il Primo Ministro Armeno Vazgen Sargsyan fu chiamato \"lo Sparapet\" in alcune canzoni popolari, con riferimento alla sua leadership militare in Karabakh.\nIl titolo \u00e8 usato anche per il \u201cGrand Commander of the Knights of Vartan\u201d, un ordine fraterno americano armeno; il titolo appartenne a Alex Manoogian durante il periodo della sua guida di questa organizzazione."}
{"id": "1798107", "revid": "108808736", "url": "https://it.wikipedia.org/wiki?curid=1798107", "title": "Jean-Cl\u00e9ment Martin", "text": "Ex professore di storia contemporanea dell'universit\u00e0 di Nantes, dal 2000 \u00e8 docente di storia della rivoluzione francese dell'universit\u00e0 . \n\u00c8 anche direttore dell'\"Istituto di storia della rivoluzione francese\" (nel CNRS) e membro della \"Societ\u00e0 degli studi robespierriani\". Ha studiato il fenomeno delle Guerre di Vandea ed \u00e8 il principale oppositore della tesi del genocidio vandeano di Reynald Secher."}
{"id": "1798108", "revid": "767487", "url": "https://it.wikipedia.org/wiki?curid=1798108", "title": "Adama Tamboura", "text": ""}
{"id": "1798114", "revid": "1870933", "url": "https://it.wikipedia.org/wiki?curid=1798114", "title": "\u00d6zer Hurmac\u0131", "text": "Possiede il passaporto tedesco."}
{"id": "1798121", "revid": "767487", "url": "https://it.wikipedia.org/wiki?curid=1798121", "title": "Trio Tresca", "text": "Il Trio Tresca \u00e8 un gruppo toscano di musica popolare italiana. Il repertorio, particolarmente indirizzato verso l'accompagnamento del ballo, comprende anche canti tradizionali e del lavoro della Toscana. La scelta di affidarsi al suono di strumenti quali il piffero, la fisarmonica e il mandolino, unita a quella di mantenere il suono schietto e immediato della tradizione appenninica, porta ad un vivace accompagnamento del ballo dal carattere \"antico\" molto lontano da quello del \"liscio da balera\".\nI componenti del trio, con alle spalle un'ampia esperienza nel campo della ricerca sul repertorio tradizionale iniziata negli anni '80, ripropongono danze popolari del centro Italia, in particolare quelle della zona montana che va dalla Liguria all'Umbria. Mantenendo come punto di riferimento il cuore della tradizione toscana raccolgono suggerimenti e influenze da quelle delle zone limitrofe, dal repertorio delle quattro province fino ad arrivare a Montemarano. Nel repertorio dei \"balli staccati\" compaiono: monferrina, trescone, manfrina, ballo in sei, giga, quadriglia, ballo in dodici, tarantella; in quello dei balli di coppia oltre valzer, polca e mazurka la scottish."}
{"id": "1798122", "revid": "716642", "url": "https://it.wikipedia.org/wiki?curid=1798122", "title": "Palmar\u00e8s del Torino Football Club", "text": "Il palmar\u00e8s del Torino Football Club, societ\u00e0 calcistica italiana con sede a Torino, vanta trofei italiani sia a livello seniores che giovanile.\nIl primo titolo vinto nella storia del club fu la Palla d'Argento Henri Dapples nel 1908, alloro raggiunto con il nome di \"Foot Ball Club Torino\".\nLa vittoria del suo primo campionato italiano avvenne nel 1927-28, mentre del 1935-36 \u00e8 la conquista della prima Coppa Italia.\nIn ambito europeo il Torino non ha vinto alcun trofeo UEFA; la prima vittoria fuori dai confini nazionali fu il Torneo di Pentecoste 1923 a Parigi e, a livello ufficiale, la Coppa Mitropa 1991.\nLa squadra giovanile vinse il suo primo trofeo internazionale nel 1947 a Ginevra nel Torneo Juniors del Under-20.\nIn ambito nazionale i primi successi di rilievo delle giovanili giunsero nell'edizione 1966-67 del campionato Primavera e di quello Allievi U-17, entrambi vinti. Il Torino giovanile vanta il record di vittorie del campionato Primavera (9), della Coppa Italia Primavera (8) e del campionato Berretti (10).\nLa prima squadra vanta la maggior parte dei propri trofei negli anni quaranta del XX secolo: in tale decennio la compagine passata alla storia come Grande Torino vinse cinque scudetti consecutivi e un'accoppiata scudetto-Coppa Italia nel 1942-43.\nFruttuosi, anche se non come nel decennio citato, i periodi a cavallo degli anni sessanta e settanta, con la vittoria in due Coppe Italia e lo scudetto nel 1975-76, e dei primi anni novanta, con la finale di Coppa UEFA 1991-92 persa da imbattuto contro l' e la vittoria nella Coppa Italia 1992-93.\nGrazie anche ai risultati internazionali nella citata competizione europea, tra maggio e agosto 1992 il Torino fu classificato dagli statistici dell'IFFHS come primo nella classifica di rendimento a livello mondiale.\nPrima squadra.\nCompetizioni ufficiali.\n15 trofei"}
{"id": "1798133", "revid": "729019", "url": "https://it.wikipedia.org/wiki?curid=1798133", "title": "Renault Type 668", "text": "Il Renault Type 668 era un motore a scoppio prodotto dal 1951 al 1960 dalla Casa automobilistica francese Renault.\nCaratteristiche.\nIl motore \"668\" \u00e8 stato pensato per vetture di fascia alta, principalmente per equipaggiare la Renault Fr\u00e9gate, ossia l'ammiraglia Renault degli anni cinquanta, presentata nel 1950 e prodotta a partire dall'anno seguente.\nQuesto motore era un 4 cilindri in linea sottoquadro, con misure di alesaggio e corsa pari ad 85x88 mm, e quindi con cilindrata di 1997 cm\u00b3.\nQuesto motore ha conosciuto alcune evoluzioni, caratterizzate come segue.\nType 668-0.\nQuesta variante \u00e8 stata la prima in ordine cronologico, e quindi quella che ha equipaggiato le prime Renault Fr\u00e9gate.\nEra caratterizzato da un rapporto di compressione pari a 6:1, ed era alimentato da un carburatore Solex 32 PBIC. La potenza massima raggiungeva i 58 CV a 4000 giri/min.\nQuesta variante \u00e8 stata montata su:\nUna versione depotenziata di tale motore erogava 52 CV ed \u00e8 stata montata sulle \"Renault Colorale\" prodotte dal 1953 al 1955.\nType 668-6.\nQuesta nuova variante si differenzia dalla precedente per il rapporto di compressione, aumentato a 7:1. In questo modo la potenza massima raggiungeva i 65 CV a 4000 giri/min. Il carburatore era lo stesso della versione precedente, ma a partire dal 1955 \u00e8 stato montato un Solex 32 PBICT."}
{"id": "1798135", "revid": "599013", "url": "https://it.wikipedia.org/wiki?curid=1798135", "title": "Andreas Zingerle", "text": "Biografia.\nCarriera da biatleta.\nIl risultato pi\u00f9 prestigioso in gare individuali lo ha ottenuto a Borovec vincendo la gara dell'individuale ai Mondiali del 1993. Nella sua carriera ha inoltre conquistato altre tre medaglie d'oro e una di bronzo durante i Mondiali, tutte in competizioni a squadre.\nHa partecipato a quattro edizioni dei Giochi olimpici invernali, conquistando la medaglia di bronzo a nella staffetta 4 x 7,5\u00a0km assieme a Gottlieb Taschler, Johann Passler e Werner Kiem.\nA livello individuale \u00e8 salito per otto volte sul podio in gare di Coppa del Mondo; nella stagione 1990-1991, grazie a una buona regolarit\u00e0 lungo tutto l'arco della stagione, si \u00e8 classificato terzo nella classifica generale di Coppa, vinta dal sovietico Sergej \u010cepikov davanti al tedesco Mark Kirchner.\nCarriera da allenatore.\nDopo il ritiro dalle competizioni \u00e8 divenuto allenatore della nazionale italiana, responsabile della squadra A maschile di biathlon.\nPalmar\u00e8s.\nCoppa del Mondo.\nCoppa del Mondo - vittorie individuali.\nLegenda:\nSP = sprint\nIN = individuale\nRL = staffetta"}
{"id": "1798146", "revid": "729019", "url": "https://it.wikipedia.org/wiki?curid=1798146", "title": "Torre Cabrera (Pozzallo)", "text": "La Torre Cabrera \u00e8 una torre di difesa costiera della provincia di Ragusa, costruita nel XV secolo per difendere dagli attacchi dei pirati i magazzini di merci varie che si trovavano a Pozzallo.\nStoria.\nNel XV secolo il sito dell'attuale Pozzallo era conosciuto dai naviganti per le sorgenti di acqua chiamate di \"Pozzofeto\" e della \"Senia\", in quei tempi tanto famose da essere segnalate sui portolani e sulle carte nautiche per il rifornimento delle scorte d'acqua dei navigli. Quando i Chiaramonte, Conti di Modica, vi costruirono un \"caricatore\", cio\u00e8 un complesso di magazzini sulla costa completo di pontili e scivoli per l'imbarco di merce sui velieri, considerato il secondo per importanza della Sicilia dell'epoca, si rese necessaria anche la costruzione di strutture per la sua difesa; agli inizi del XV secolo il re Alfonso V d'Aragona autorizz\u00f2 la richiesta del conte Giovanni Bernardo Cabrera, di costruire una torre di difesa che da lui prese il nome: \"Torre di Cabrera\".\nLa struttura risult\u00f2 molto imponente e di grande importanza militare per l'avvistamento preventivo dei velieri pirata che in quel tempo miravano spesso ai magazzini del caricatore, sempre colmi di grano della Contea di Modica, che imbarcato a Pozzallo raggiungeva i pi\u00f9 lontani porti del Mediterraneo.\nNella torre prestavano servizio soldati e artiglieri e sulle sue terrazze vi erano piazzati cannoni di diverso calibro mentre dei cavalieri sorvegliavano la costa. Venivano anche catturati e puniti i criminali o i prigionieri saraceni catturati e giustiziati in una camera particolare, ancor oggi visibile, situata proprio sugli scogli, dove i detenuti venivano incatenati e poi uccisi per annegamento dalle acque innalzatisi con l'alta marea.Nelle volte a crociera di qualcuna delle sale, adibite a residenza del castellano, o del Conte stesso di passaggio, spiccano gli stemmi scolpiti raffiguranti il blasone della nobile famiglia catalana dei Cabrera.\nAttorno alla Torre Cabrera si svilupp\u00f2 il primo agglomerato urbano di Pozzallo, costituito in un primo tempo da poche centinaia di persone fra soldati e pescatori.\nNel 1693 una parte della torre fu danneggiata in seguito al disastroso terremoto e fu restaurata applicando alcune modifiche al progetto originale.\nOggi la torre \u00e8 un monumento nazionale, ed \u00e8 riportata sullo stemma della citt\u00e0 di Pozzallo."}
{"id": "1798147", "revid": "1543377", "url": "https://it.wikipedia.org/wiki?curid=1798147", "title": "VLM Airlines", "text": "La VLM Airlines (acronimo di \u00a0Vlaamse Luchttransportmaatschappij\u00a0) era una compagnia aerea regionale belga con sede ad Anversa in Belgio ed operava servizi aerei di linea, charter e per conto terzi in regime di wet lease.\nStoria.\nLa VLM Airlines inizi\u00f2 le sue attivit\u00e0 nel maggio 1993 attraverso l'attivazione di un servizio di linea tra Anversa e il City Airport di Londra. Nel 2005 dichiar\u00f2 il suo ottavo anno consecutivo in utile e impiegava 375 persone, con 604.500 passeggeri trasportati.\nInizialmente il fulcro della compagnia era ad Anversa mentre negli anni successivi la base operativa principale si sarebbe spostata proprio sul piccolo aeroporto londinese.\nNel 2007 rifer\u00ec il suo nono anno consecutivo in utile per l'esercizio conclusosi il 31 dicembre 2006 per un totale di 3.2 milioni di Euro, con un aumento del 143% rispetto all'anno precedente. Il fatturato crebbe del 12,5% a 99.6 milioni di Euro, mentre il numero di passeggeri aument\u00f2 del 9% a 681.751\nIl 24 dicembre 2007, Air France-KLM annunci\u00f2 di aver concluso un accordo per una piena acquisizione della societ\u00e0.. Il 28 maggio 2009, l'Air France-KLM annunci\u00f2 che il marchio \"VLM Airlines\" sarebbe stato progressivamente integrato nel marchio \"CityJet\" a sua volta entrata a far del Gruppo franco-olandese. Skytrax nel 2009 assegnava un rating di 4 stelle alla compagnia.\nNel corso del 2009 la compagnia venne integrata in CityJet e tutti i voli vennero commercializzati con tale marchio; con la chiusura del sito internet della compagnia, il marchio \"VLM Airlines\" scomparve definitivamente.\nNel dicembre 2013 CityJet fu ceduta dal Gruppo Air France-KLM alla Societ\u00e0 d'Investimento tedesca INTRO Aviation GmbH; l'operazione fu completata nel maggio 2014. Nel novembre dello stesso anno VLM venne scorporata e ceduta a sua volta ai dirigenti della compagnia fiamminga.\nTornata completamente indipendente, VLM \u00e8 tornata sul mercato dei voli di linea pur continuando ad operare servizi charter e per conto terzi dalle basi di Anversa, Friedrichshafen, Waterford e Rotterdam.\nIl 13 maggio 2016 la societ\u00e0 porge richiesta di protezione per rischio bancarotta, in quanto i debiti ammontavano a 6 milioni di euro. La richiesta viene accolta dalle autorit\u00e0 belghe il 25 maggio successivo. Il 22 giugno 2016, la compagnia austriaca People's Viennaline annuncia l'interruzione del contratto con VLM Airlines per via dei disservizi e dei forti ritardi di quest'ultima. Lo stesso giorno VLM Airlines annuncia la bancarotta e sospende tutte le operazioni di volo.\nFlotta.\nA novembre 2015 la flotta di VLM Airlines era composta dai seguenti aeromobili:"}
{"id": "1798149", "revid": "610351", "url": "https://it.wikipedia.org/wiki?curid=1798149", "title": "Spur ryal", "text": "Lo spur ryal \u00e8 una moneta d'oro inglese emessa durante il regno di Giacomo I contemporaneamente al rose ryal. Entrambe le monete furono introdotte nella seconda monetazione di Giacomo I (1604-1619).\nStoria.\nLo \"spur ryal\" aveva il valore del \"ryal\" precedente, cio\u00e8 15 scellini, ma come tutte le altre monete d'oro, il suo valore fu aumentato del 10% nel 1612, cio\u00e8 a sedici shilling e sixpence (16/6).\nIl nome \"spur\" (sperone in inglese) viene dal rovescio dove il disegno presentava una rosa al centro di una grande raggiera, che somiglia ad uno sperone.\nNella moneta del 1605 il dritto era quello del noble: il re coronato e con barba, stante su una nave a due alberi in navigazione; il re \u00e8 in tenuta da guerra, con la spada e lo scudo. Sulla prora della nave uno stendardo con l'iniziale del nome del re in latino (\"I\"). Sullo scudo erano raffigurate le armi di Inghilterra e Francia nel I e IV quarto, quelle di Scozia nel II e l'arpa d'Irlanda nel III quarto. La legenda era: \nIl rovescio era simile al \"ryal\" dei predecessori, con la rosa dei Tudor al centro di una croce gigliata ed una raggiera con il leopardo araldico coronato nei quarti. La legenda recita .\nDurante la terza monetazione di Giacomo (1619-1625) fu coniato un \"rose ryal\" di nuovo stile ed assieme anche lo \"spur ryal\" fu coniato con nuovi tipi.\nCon queste monete il peso fu diminuito e fu ripristinato il valore precedente di 15 scellini.\nAl dritto era raffigurato un leone coronato, di faccia che tiene lo scettro e sostiene lo scudo, con le armi reali, che si trova davanti a lui. Ai lati dello scudi \"X\" e \"V\", l'indicazione del valore.\nAl rovescio era raffigurata la rotellina di uno sperone formata da una croce gigliata e dai raggi di sole. Al centro una rosa. La legenda \u00e8 uguale alla precedente.\nDopo Giacomo I non ci furono pi\u00f9 monete di questa denominazione."}
{"id": "1798152", "revid": "287204", "url": "https://it.wikipedia.org/wiki?curid=1798152", "title": "Nelson Benitez", "text": ""}
{"id": "1798153", "revid": "287204", "url": "https://it.wikipedia.org/wiki?curid=1798153", "title": "Rafael Lopez Gomez", "text": ""}
{"id": "1798154", "revid": "287204", "url": "https://it.wikipedia.org/wiki?curid=1798154", "title": "Francisco Javier Garcia", "text": ""}
{"id": "1798156", "revid": "287204", "url": "https://it.wikipedia.org/wiki?curid=1798156", "title": "Eduard Stancioiu", "text": ""}
{"id": "1798158", "revid": "287204", "url": "https://it.wikipedia.org/wiki?curid=1798158", "title": "Luis Dialisson de Souza Alves", "text": ""}
{"id": "1798159", "revid": "287204", "url": "https://it.wikipedia.org/wiki?curid=1798159", "title": "Martin Galmarini", "text": ""}
{"id": "1798161", "revid": "287204", "url": "https://it.wikipedia.org/wiki?curid=1798161", "title": "Fabio Coentrao", "text": ""}
{"id": "1798163", "revid": "287204", "url": "https://it.wikipedia.org/wiki?curid=1798163", "title": "Cesar Santin", "text": ""}
{"id": "1798164", "revid": "287204", "url": "https://it.wikipedia.org/wiki?curid=1798164", "title": "Jose Vizcarra", "text": ""}
{"id": "1798165", "revid": "1266208", "url": "https://it.wikipedia.org/wiki?curid=1798165", "title": "Commissari tecnici della nazionale di calcio dell'Italia", "text": "Questa \u00e8 la lista completa delle commissioni tecniche, preparatori atletici e allenatori che si sono succeduti alla guida della nazionale italiana di calcio dal 1910 ad oggi.\nCronologia dei commissari tecnici.\nDi seguito l'elenco cronologico delle commissioni tecniche e degli allenatori della Nazionale maschile di calcio dell'Italia:\n Umberto Meazza (allenatore) Alfredo Armano Harry Goodley Edoardo Pasteur Francesco Cal\u00ec Giuseppe Servetto Emilio M\u00e9gard Giannino Camperio\nTitoli conquistati.\nSono cinque i commissari tecnici che hanno vinto un titolo ufficiale della FIFA e/o dell'UEFA alla guida della Nazionale italiana. Il pi\u00f9 vincente \u00e8 Vittorio Pozzo, con tre titoli ufficiali; aggiungendo inoltre le due Coppe Internazionali del 1927-1930 e del 1933-1935 (trofei ufficiali anche se non riconosciuti n\u00e9 dalla FIFA n\u00e9 dalla UEFA), per un totale di cinque titoli, Pozzo risulta il commissario tecnico pi\u00f9 vincente della storia del calcio.\nDi seguito la lista di tutti i commissari tecnici della Nazionale italiana ad aver conseguito un titolo ufficiale riconosciuto dalla FIFA:\nRiconoscimenti.\nDi seguito sono elencati i premi e/o riconoscimenti ricevuti dai commissari tecnici durante la loro attivit\u00e0 di allenatore della nazionale di calcio dell'Italia. Sono esclusi quindi i premi ricevuti in periodi in cui non erano alla guida degli \"Azzurri\", o i premi alla carriera."}
{"id": "1798166", "revid": "287204", "url": "https://it.wikipedia.org/wiki?curid=1798166", "title": "Ozer Hurmaci", "text": ""}
{"id": "1798174", "revid": "125577282", "url": "https://it.wikipedia.org/wiki?curid=1798174", "title": "Filippo Quattrocchi", "text": "Biografia.\nL'artista era figlio di Gandolfo Santo Quattrocchi e di Rosalia Nicosia, sorella dell'intagliatore Nicola e del pittore Giovanni, quest'ultimo autore dei dipinti sulla volta della chiesa di Santa Maria della Catena di Gangi.\nFormatosi all'arte barocca con l'aiuto degli zii materni e del pittore Vito D'Anna, si trasfer\u00ec nel 1761 a Palermo dove collabor\u00f2 con Vito D'Anna ed ebbe la propria bottega, producendo statue in legno dipinte a tempera per le chiese di numerosi centri siciliani.\nEbbe due figli: Francesco (1779-1861), che ne prosegu\u00ec l'attivit\u00e0 e oper\u00f2 anche nella scultura in marmo e nella decorazione in stucco, e Alberto (1784-1811), scultore in marmo, che fu allievo di Antonio Canova a Roma e incaricato di un monumento per l'erede al trono, incompiuto a causa della morte prematura.\nOpere.\nPalermo e provincia.\nBagheria.\nBaucina\nCaltavuturo"}
{"id": "1798178", "revid": "446353", "url": "https://it.wikipedia.org/wiki?curid=1798178", "title": "Petriera", "text": "La petriera, chiamata anche petriere, petriero o cannone petriero (dal greco-latino \"petra\", \"pietra\"), indica genericamente una qualunque arma d'assedio o d'artiglieria che usa come proiettile una pietra, opportunamente sagomata.\nTra le armi d'assedio non da fuoco, sono inclusi il trabucco, il mangano, l'Onagro e simili. L'arma d'artiglieria era generalmente un mortaio di grosso calibro, configurato per il lancio di pietre. Poteva essere ad avancarica o a retrocarica; era montato anche su imbarcazioni da guerra.\nLa petriera medievale.\nLa versione in uso nell'et\u00e0 moderna aveva un omonimo medievale, \u00abuna grande fionda con un lungo braccio imperniato in cima ad un palo conficcato nel terreno e qualche uomo che tirasse delle corde per far ruotare il braccio\u00bb \u2013 in pratica, un pezzo di artiglieria simile al trabucco, come quest'ultimo costruito in legno, ma di minori dimensioni.\nRelativamente a questo tipo di petriera, abbiamo notizie di una sua origine cinese, intorno al VI secolo d.C.. Lo strumento giunse quindi in Europa verso il IX secolo, per il tramite di Arabi e Bizantini e si diffuse nella zona mediterranea nel XII secolo, per rimanervi in uso per parecchi secoli.\nLa petriera moderna.\nLa petriera in uso a partire almeno dal Cinquecento \u2013 di cui abbiamo testimonianze in area veneziana \u2013 \u00e8 invece simile a un cannone o a un mortaio: come questi, \u00e8 realizzata con una fusione di ferro, ma \u00abil cannone petriero era molto pi\u00f9 corto e leggero dei cannoni e colubrine suoi pari calibro. La canna era alquanto pi\u00f9 sottile e la \u201ccamera\u201d, la porzione interna dove si collocava la carica di lancio, era di calibro inferiore\u00bb. Il suo calibro spazia mediamente tra le 30 e le 300 libbre."}
{"id": "1798179", "revid": "248115", "url": "https://it.wikipedia.org/wiki?curid=1798179", "title": "Cannone petriero", "text": ""}
{"id": "1798180", "revid": "248115", "url": "https://it.wikipedia.org/wiki?curid=1798180", "title": "Petriero", "text": ""}
{"id": "1798181", "revid": "122897860", "url": "https://it.wikipedia.org/wiki?curid=1798181", "title": "Celestino Endrici", "text": "Biografia.\nNacque a Don, in Val di Non, in una famiglia numerosa e di benestanti contadini, di origini nobili; i genitori erano Giovanni Battista Endrici e Giovanna Chilovi.\nFrequent\u00f2 l'Imperial Regio Liceo di Trento poi studi\u00f2 filosofia e teologia alla Pontificia Universit\u00e0 Gregoriana di Roma. Fu ordinato sacerdote il 28 ottobre 1891. Torn\u00f2 in Trentino nel 1892, prima a Cles, poi a Trento. Dal 1896 insegn\u00f2 teologia morale al seminario di Trento. Contribu\u00ec alla nascita dell'Azione Cattolica in Trentino.\nL'11 ottobre 1903 mor\u00ec il vescovo di Trento Eugenio Carlo Valussi. La scelta spettava all'Imperatore d'Austria Francesco Giuseppe, che nomin\u00f2 Endrici il 3 gennaio 1904, guardando anche al fatto che sosteneva una certa separazione fra Chiesa e politica. Questi fu confermato dal Papa il 6 febbraio, fu consacrato il 13 marzo dal cardinale Rafael Merry del Val e il 19 marzo prese possesso della diocesi.\nFra i suoi collaboratori ebbe monsignor Guido de Gentili e Alcide De Gasperi, che nomin\u00f2 nel 1905 direttore del giornale \"La Voce cattolica\" (dal 1906 \"Il Trentino\"). In seguito cominci\u00f2 a sentire il problema della nazionalit\u00e0, e lo scoppio della prima guerra mondiale lo mise in una posizione delicata. Il 1\u00ba marzo 1916 si ritir\u00f2 nella villa di S. Nicol\u00f2, dove fu confinato. Fu poi trasferito a Vienna e poi nell'Abbazia di Heiligenkreuz.\nFinita la guerra, torn\u00f2 a Trento il 13 novembre 1918. Dopo l'annessione all'Italia del Trentino-Alto Adige propose la cessione dei dieci decanati di lingua tedesca alla diocesi di Bressanone, che per\u00f2 non avvenne a causa dell'opposizione italiana. Fra il 1921 e il 1924 attravers\u00f2 un periodo di malattia. Nel 1928 aiut\u00f2 De Gasperi, perseguitato dal Fascismo, ad essere assunto presso la Biblioteca Apostolica Vaticana. Nello stesso anno officia la benedizione del Monumento alla Vittoria voluto dal Fascismo a Bolzano, essendo peraltro gi\u00e0 stato presente alla posa della prima pietra nel 1926. Nel giugno 1929 la diocesi di Trento divent\u00f2 sede arcivescovile, e Endrici divent\u00f2 quindi arcivescovo. Ebbe un attacco cardiaco nel 1934 e la sua azione pastorale ne risent\u00ec. Mori nel 1940, dopo lo scoppio della seconda guerra mondiale.\nGli sono dedicate una via a Trento, dietro il seminario diocesano (dove si trova il Collegio Arcivescovile a lui intitolato), e a Don, suo paese natale.\nGenealogia episcopale.\nLa genealogia episcopale \u00e8:"}
{"id": "1798186", "revid": "248115", "url": "https://it.wikipedia.org/wiki?curid=1798186", "title": "Petriere", "text": ""}
{"id": "1798187", "revid": "301156", "url": "https://it.wikipedia.org/wiki?curid=1798187", "title": "Colonia del Brasile", "text": "La Colonia del Brasile fu l'entit\u00e0 governativa che esistette nell'America meridionale orientale nel periodo compreso tra il 1500, anno in cui i portoghesi costruirono le prime basi sulla costa, e il 1815, anno in cui il Brasile entr\u00f2 a far parte del Regno Unito di Portogallo, Brasile e Algarve.\nNegli oltre 300 anni di storia coloniale brasiliana, le risorse erano principalmente costituite dal \"pau brasil\" (nel XVI secolo), dallo zucchero prodotto (XVI - XVIII secolo) e dall'oro (nel XVIII secolo). La forza lavoro era principalmente ottenuta dallo schiavismo, con un gran numero di persone africane deportate dalla loro terra.\nA differenza dei possedimenti spagnoli, la colonia portoghese mantenne il proprio territorio unito in una singola entit\u00e0 anche dopo l'indipendenza, dando vita alla nazione pi\u00f9 estesa in America meridionale.\nPeriodo iniziale.\nEt\u00e0 delle esplorazioni.\nLa scoperta del territorio corrispondente alle coste attuali del Brasile venne preceduta da una serie di trattati stipulati tra i monarchi della Spagna e del Portogallo, le due potenze marittime del periodo. Il trattato di Tordesillas venne approvato nel 1494 e divise in due i territori coloniali in America.\nIl 22 aprile 1500 una flotta condotta dal navigatore Pedro \u00c1lvares Cabral raggiunse la costa del Brasile e prese possesso delle terre in nome del re. Anche se vi sono controversie riguardo alla reale data di scoperta della costa orientale del Sud America, il 1500 viene indicato come l'anno ufficiale della scoperta da parte del Portogallo. Il punto in cui Cabral arriv\u00f2 \u00e8 oggi conosciuto come Porto Seguro (\"porto sicuro\"), nel nord-est della nazione.\nDopo il viaggio di Cabral, i portoghesi mostrarono poco interesse per la nuova terra, occupandosi principalmente delle basi commerciali in India e Africa. Fino al 1530, ben poche spedizioni vennero mandate verso il Sud America, principalmente per ottenere il pau brasil, usato per produrre una tintura. Per la raccolta, i portoghesi usavano la forza lavoro dei nativi indigeni, che in cambio ottenevano oggetti di poco valore come specchi, coltelli e scuri.\nIn questo periodo i portoghesi usavano degli interpreti, avventurieri che erano andati a vivere assieme agli indigeni e ne avevano imparato la lingua e la cultura. Tra i pi\u00f9 noti vi erano Jo\u00e3o Ramalho, vissuto con la trib\u00f9 dei Guaianaz presso S\u00e3o Paulo, e Diogo \u00c1lvares Correia, detto \"Caramuru\", vissuto con i Tupinamba presso Salvador de Bahia.\nCon il passare del tempo i portoghesi iniziarono a notare i tentativi di altre potenze europee, specialmente della Francia, di porre delle basi nella regione orientale del Sud America per estrarre il pau brasil. Preoccupati dalle incursioni in aperta violazione del trattato di Tordesillas, il regno del Portogallo mand\u00f2 numerosi distaccamenti per combattere gli intrusi. Nel 1530, una spedizione condotta da Martim Afonso de Sousa giunse a controllare l'intera zona costiera, riuscendo a scacciare i francesi e a creare i primi villaggi coloniali.\nColonizzazione.\nCapitanerie.\nIl primo tentativo di colonizzare il Brasile venne fatto con l'uso di capitanerie ereditarie (\"Capitanias Heredit\u00e1rias\"), usate in precedenza durante la colonizzazione dell'arcipelago di Madera. Il costo delle operazioni venne pagato da privati per non gravare sulle finanze del regno portoghese. Tra il 1534 e il 1536 Giovanni III del Portogallo divise la terra del Sud America orientale in 15 capitanerie, date in dono a nobili e ricchi portoghesi capaci di amministrare ed esplorare i nuovi territori. Ai capitani era permesso trarre profitto dalla nuova terra.\nDelle 15 capitanerie, solo due (Pernambuco e S\u00e3o Vicente) prosperarono. La causa del declino delle altre 13 venne attribuita alla difficolt\u00e0 di gestione interna tra i coloni e agli assalti degli indigeni. Pernambuco, la capitaneria pi\u00f9 fruttuosa, era comandata da Duarte Coelho, che fond\u00f2 la citt\u00e0 di Olinda nel 1536. La sua capitaneria traeva profitto dalla produzione di zucchero di canna fin dal 1542.\nS\u00e3o Vicente, controllata da Martim Afonso de Sousa, traeva i propri profitti dal traffico di schiavi indigeni.\nGoverno.\nCon il fallimento della gran parte delle capitanerie e le incursioni dei francesi presso la costa, il governo di Giovanni III decise di inviare un numero consistente di truppe in Sud America per iniziare un'opera di colonizzazione massiccia. Nel 1549, una flotta condotta da Tom\u00e9 de Sousa part\u00ec per il Sud America, stabilendo un governo centrale nella colonia. Tom\u00e9 de Sousa, primo governatore generale della colonia, port\u00f2 istruzioni dettagliate riguardo all'amministrazione della colonia per favorirne lo sviluppo. La sua prima azione importante riguard\u00f2 la fondazione della capitale, Salvador, nel nord-est. La citt\u00e0 venne costruita presso una baia e venne divisa in due parti, una parte alta amministrativa e una bassa commerciale con un porto. Tom\u00e9 de Sousa visit\u00f2 le capitanerie per riparare i villaggi e riorganizzare le economie. Nel 1551 la colonia divent\u00f2 una diocesi con sede a Salvador.\nIl secondo governatore generale, Duarte da Costa (1553-1557), ebbe problemi riguardo a conflitti con gli indigeni e diverse dispute con gli altri coloni e il vescovo. Le guerre contro i nativi furono costose in termini di denaro e forze armate.\nIl terzo governatore fu Mem de S\u00e1 (1557-1573), un amministratore efficiente che riusc\u00ec a sconfiggere gli indigeni e con l'aiuto dei missionari gesuiti riusc\u00ec a scacciare i calvinisti francesi, che avevano fondato una colonia, Francia antartica, presso il territorio di Rio de Janeiro. Suo nipote, Est\u00e1cio de S\u00e1, fond\u00f2 la citt\u00e0 di Rio de Janeiro nel 1565.\nA causa della sua estensione territoriale, la colonia venne divisa in due parti nel 1621, quando Filippo II del Portogallo cre\u00f2 lo Stato del Brasile, la pi\u00f9 importante delle due divisioni con centro a Salvador, e lo Stato di Maranh\u00e3o, con capitale a S\u00e3o Lu\u00eds. Maranh\u00e3o venne diviso ulteriormente nel 1737 in Stato di Maranh\u00e3o e Piau\u00ed e Stato di Gr\u00e3o-Par\u00e1 e Rio Negro, con capitale a Bel\u00e9m do Par\u00e1.\nDopo il 1640, i governatori del Brasile iniziarono a usare il titolo di vicer\u00e9. Il Brasile divent\u00f2 ufficialmente un vicereame intorno al 1763, quando la capitale dello stato del Brasile venne trasferita a Rio de Janeiro. Nel 1775 tutti gli stati del Brasile (Brasile, Maranh\u00e3o e Gr\u00e3o-Par\u00e1) vennero unificati sotto il governo di Rio de Janeiro.\nCome in Portogallo, ogni villaggio coloniale aveva un consiglio cittadino (\"c\u00e2mara municipal\"), i cui membri erano figure importanti della societ\u00e0 coloniale (proprietari terrieri, mercanti, commercianti di schiavi). I consigli erano responsabili della regolazione del commercio, delle infrastrutture pubbliche, delle prigioni, e molto altro.\nMissioni dei gesuiti.\nTom\u00e9 de Sousa port\u00f2 il primo gruppo di gesuiti sulle coste orientali del Sud America. Pi\u00f9 di ogni altro ordine religioso, i Gesuiti rappresentavano il lato spirituale dell'industria e giocarono un ruolo importante nella storia coloniale brasiliana. La diffusione della fede cattolica era una giustificazione importante per la conquista portoghese e i gesuiti erano ufficialmente sostenuti dal re nella loro opera di cristianizzazione degli indigeni.\nI primi gesuiti, guidati da Padre Manuel da N\u00f3brega, costruirono le prime missioni a Salvador e S\u00e3o Paulo dos Campos de Piratininga, il campo che diede origine alla citt\u00e0 di S\u00e3o Paulo. N\u00f3brega e Anchieta riuscirono a pacificare gli indios Tamoio, un tempo nemici dei portoghesi, e a farne degli alleati durante la scacciata dei coloni francesi di Francia Antartica. I gesuiti presero parte alla costruzione della citt\u00e0 di Rio de Janeiro nel 1565.\nIl successo dei Gesuiti nella conversione dei nativi \u00e8 direttamente collegata alla loro capacit\u00e0 di comprendere la loro cultura, e specialmente la loro lingua. Il primo tentativo di fare della lingua tupi una lingua scritta fu portato avanti da Jos\u00e9 de Anchieta, il cui lavoro venne stampato a Coimbra nel 1595. I Gesuiti spesso radunavano gli indios in comunit\u00e0 (le riduzioni gesuite), i quali lavoravano e apprendevano i precetti cattolici.\nI Gesuiti erano spesso in contrasto con altri coloni che volevano rendere schiavi i nativi. Le azioni dei padri cattolici salvarono molti indios dalla schiavit\u00f9, ma portarono un inaspettato sconquasso al loro stile di vita e diffusero malattie infettive contro le quali non avevano difese immunitarie. Il lavoro schiavistico era necessario alla prosperit\u00e0 economica del Brasile e delle altre colonie americane, e i Gesuiti non si opposero all'uso della gente africana come forza lavoro.\nIncursioni dei francesi.\nLe ricchezze del Brasile tropicale portarono i francesi, i quali non riconoscevano la validit\u00e0 del trattato di Tordesillas, a tentare di stabilire delle colonie sui territori che spettavano di diritto al Portogallo. Nel 1555, l'ugonotto Nicolas Durand de Villegaignon fond\u00f2 un villaggio nella baia di Guanabara, su una isola di fronte alla moderna Rio de Janeiro. La colonia, chiamata Francia antartica, entr\u00f2 in conflitto con il governatore generale Mem de S\u00e1, che part\u00ec in guerra contro la colonia nel 1560. Est\u00e1cio de S\u00e1, nipote del governatore, fond\u00f2 la citt\u00e0 di Rio de Janeiro cinque anni dopo e riusc\u00ec a scacciare gli ultimi francesi rimasti nel 1567.\nUn'altra colonia francese, Francia equinoziale, venne fondata nel 1612, presso S\u00e3o Lu\u00eds. Due anni dopo i francesi vennero espulsi dalla zona definitivamente.\nCiclo dello zucchero.\nIn quanto in Brasile non era stato trovato oro e argento, i coloni portoghesi adottarono una economia basata sulla produzione di beni agricoli da esportare in Europa. Inizi\u00f2 la produzione e raffinazione di tabacco, cotone, cacha\u00e7a e soprattutto zucchero, che divent\u00f2 il prodotto da esportazione pi\u00f9 importante fino all'inizio del XVIII secolo. Le prime fattorie adibite alla produzione di zucchero vennero costruite nella met\u00e0 del XVI secolo e furono la chiave del successo delle capitanerie di S\u00e3o Vicente e Pernambuco, espandendosi in seguito in altre parti della colonia. Il periodo dell'economia basata sullo zucchero (1530 - 1700) \u00e8 conosciuto come \"ciclo della canna da zucchero\".\nLa canna da zucchero veniva coltivata su vasti territori, raccolta e mietuta negli \"engenhos\", case in cui la canna veniva sminuzzata e lo zucchero veniva rifinito. Con il passare del tempo, il termine \"engenho\" venne adattato per tutta la fattoria di produzione. Le fattorie includevano una \"casa grande\" dove il proprietario viveva, e la \"senzala\" dove risiedevano gli schiavi.\nInizialmente i portoghesi catturavano gli indios per farli lavorare come schiavi nelle piantagioni, ma in breve iniziarono a importare schiavi dall'Africa. Il Portogallo possedeva diverse basi nell'Africa occidentale, dove gli schiavi venivano comperati e mandati sulle navi in partenza per le coste delle Americhe. L'idea di usare la forza lavoro africana venne adottata anche dalle altre potenze coloniali del periodo; la Spagna a Cuba, la Francia ad Haiti, e l'Inghilterra in Giamaica.\nI portoghesi restrinsero il commercio tra le colonie, facendo in modo che il Brasile poteva importare ed esportare beni solo con il Portogallo e le sue colonie. Il Brasile esportava zucchero, tabacco, cotone e importava vino, olio di oliva, tessuti e beni di lusso. Tutto questo era compreso nello schema del commercio triangolare tra Europa, Africa e America.\nAnche se lo zucchero brasiliano era di alta qualit\u00e0, l'industria inizi\u00f2 a declinare nel XVII e XVII secolo(?), in quanto i Paesi Bassi e la Francia avevano iniziato a produrre zucchero di canna nelle Antille, pi\u00f9 vicine all'Europa, facendo scendere di conseguenza il costo del materiale prodotto.\nUnione iberica.\nNel 1580, una crisi di successione port\u00f2 il Portogallo a formare una unione personale con la Spagna sotto il re degli Asburgo Filippo II di Spagna. L'unione, conosciuta come \"Unione iberica\", rimase intatta fino al 1640. Le Diciassette Province olandesi ottennero l'indipendenza dalla Spagna nel 1581, e Filippo proib\u00ec il commercio con le navi di quella nazione. Gli olandesi avevano investito grandi somme di denaro nel finanziare la produzione di zucchero nel nord-est del Brasile, e in un conflitto saccheggiarono Salvador nel 1604 portando via oro e argento in grandi quantit\u00e0, prima che le due potenze iberiche potessero riprendere la citt\u00e0.\nDal 1630 al 1654, gli olandesi costruirono delle basi permanenti presso Recife e Olinda, e con la cattura di Para\u00edba nel 1635, i Paesi Bassi controllarono una lunga linea di costa fondando la colonia di Nuova Olanda, senza per\u00f2 esplorare l'entroterra. Ironicamente il prezzo dello zucchero sal\u00ec velocemente ad Amsterdam.\nDopo diversi anni di guerra gli olandesi abbandonarono le basi nel 1661; i portoghesi pagarono un debito di guerra sotto forma di sale.\nI \"quilombos\".\nIl lavoro nei campi di raffinazione dello zucchero nel nord-est del Brasile e in altre aree faceva uso massiccio di schiavi africani. Sin dal secolo XVII alcuni schiavi fuggitivi si nascosero nelle terre pi\u00f9 a ovest, formando dei villaggi chiamati \"mocambos\" e \"quilombos\", popolati da neri e indios. Il pi\u00f9 grande di questi villaggi era il Quilombo dos Palmares, situato nel moderno stato dell'Alagoas, governato dai leader semi-mitici Ganga Zumba e il suo successore Zumbi. Gli olandesi e in seguito i portoghesi tentarono diverse volte di conquistare Palmares, finch\u00e9 un piccolo esercito comandato da Domingos Jorge Velho riusc\u00ec a distruggere il villaggio e a uccidere Zumbi nel 1695. Ai giorni nostri ancora esistono alcuni quilombos con piccole comunit\u00e0 rurali.\nEspansione nell'entroterra.\nSin dal XVI secolo l'esplorazione dell'entroterra brasiliano venne tentata diverse volte per cercare minerali e metalli preziosi. A differenza degli spagnoli, che trovarono l'argento a Potos\u00ed (nella moderna Bolivia), i portoghesi non trovarono ricchezze inizialmente e la colonizzazione venne ristretta alla costa dove le condizioni erano adatte alla coltivazione di canna da zucchero.\nLe spedizioni erano divise in due tipi: le \"entradas\" e le \"bandeiras\". Le entradas erano finanziate dal governo coloniale portoghese e il loro obiettivo era di trovare minerali, metalli e pietre preziose, e di esplorare e tracciare su carta i territori inesplorati. Le bandeiras erano iniziative private finanziate dai coloni della regione di S\u00e3o Paulo (detti \"paulistas\"). Le spedizioni dei \"bandeirantes\" avevano lo scopo di catturare schiavi per venderli e trovare metalli preziosi. I \"paulistas\", che all'epoca erano principalmente di origine indigena, o \"meticci\", conoscevano tutte le vie tracciate dagli indigeni (i \"peabirus\") per raggiungere le zone dell'entroterra inesplorate ed erano abituati alle dure condizioni di quei viaggi.\nAl termine del XVII secolo, le spedizioni dei bandeirantes scoprirono l'oro nel Brasile centrale, presso la regione di Minas Gerais. Inizi\u00f2 una corsa all'oro che port\u00f2 a un drastico sviluppo urbano nell'entroterra nel XVIII secolo. La scoperta dell'oro attir\u00f2 molti coloni che iniziarono ad abitare le zone a ovest della demarcazione segnata dal trattato di Tordesillas.\nCiclo dell'oro.\nAl termine del XVII secolo i \"bandeirantes\" trovarono l'oro nei territori a ovest della costa. La notizia fu accolta con grande entusiasmo dal Portogallo, la cui economia stava crollando in seguito a diversi anni di guerra contro la Spagna e i Paesi Bassi. La regione detta \"Minas dos Matos Gerais\" (miniere dei boschi generali) venne rapidamente popolata diventando conosciuta con la dizione ridotta di \"Minas Gerais\". L'estrazione del metallo divent\u00f2 la principale attivit\u00e0 economica del Brasile coloniale nel XVIII secolo. In Portogallo, l'oro venne usato per pagare beni di industria (tessuti e armi) ottenuti da nazioni come l'Inghilterra e per costruire monumenti in stile barocco, come per esempio il convento di Mafra. Oltre all'oro nel 1729 vennero scoperti dei giacimenti di diamante presso il villaggio di Tijuco, l'odierna Diamantina.\nIl gran numero di coloni giunto nella regione permise la fondazione di molti villaggi, i primi dei quali vennero costruiti nel 1711: Vila Rica de Ouro Preto, Sabar\u00e1 e Mariana, seguiti da S\u00e3o Jo\u00e3o del-Rei (1713), Serro, Caet\u00e9 (1714), Pitangui (1715) e S\u00e3o Jos\u00e9 do Rio das Mortes (1717, oggi Tiradentes).\nNel 1763, la capitale della colonia venne trasferita da Salvador a Rio de Janeiro, che si trovava pi\u00f9 vicina alla regione mineraria e possedeva un porto da cui far partire le navi cariche d'oro per l'Europa.\nL'estrazione dell'oro cominci\u00f2 a declinare verso la fine del XVIII secolo, iniziando un periodo di stagnazione per l'economia dell'entroterra brasiliano.\nColonizzazione del Sud.\nNel tentativo di espandere la frontiera del Brasile e di trarre profitto dal commercio con le miniere di Potos\u00ed, il \"Conselho Ultramarino\" ordin\u00f2 al governatore coloniale Manuel Lobo di creare una colonia sulle rive del R\u00edo de la Plata, in una regione che apparteneva legalmente alla Spagna. Nel 1679, Manuel Lobo fond\u00f2 la \"Colonia del Sacramento\" sul lato opposto rispetto a \"Buenos Aires\", e il forte divent\u00f2 un punto importante del commercio illegale tra le colonie iberiche. I soldati di Spagna e Portogallo si affrontarono diverse volte per mantenere il controllo della regione (1681, 1704, 1735).\nOltre alla Colonia del Sacramento, vi furono altri forti costruiti nella regione meridionale, popolati da contadini provenienti dalle Azzorre. Le citt\u00e0 fondate nel periodo furono Curitiba (1668), Florian\u00f3polis (1675), Rio Grande (1736), Porto Alegre (1742) e altre che servirono a mantenere la regione sotto il controllo portoghese.\nI conflitti tra le due potenze iberiche portarono alla stipulazione del trattato di Madrid, in cui Spagna e Portogallo si accordarono nel trasferimento di una parte della regione alla colonia del Brasile. Secondo il trattato, Colonia del Sacramento sarebbe passata in mano spagnola in cambio dei territori delle missioni gesuite in cui vi era \"S\u00e3o Miguel das Miss\u00f5es\". La resistenza dei gesuiti e dei Guarani port\u00f2 alla Guerra dei Guarani del 1756 in cui le truppe iberiche distrussero le missioni. Colonia del Sacramento venne conquistata definitivamente nel 1777 dal governo coloniale di Buenos Aires e annessa al vicereame del R\u00edo de la Plata.\nInconfid\u00eancia Mineira.\nNel 1788-1789, Minas Gerais fu luogo della pi\u00f9 importante cospirazione contro le autorit\u00e0 coloniali, la \"Inconfid\u00eancia Mineira\". La Inconfid\u00eancia venne ispirata dagli ideali del liberalismo adottato dai filosofi francesi illuministi e dalla rivoluzione americana. I cospiratori appartenevano alla classe di \"uomini bianchi\" di Minas Gerais e molti di essi avevano studiato in Europa, specialmente all'universit\u00e0 di Coimbra.\nDiversi di loro, come gran parte della classe elitaria di Minas Gerais, aveva dei debiti nei confronti del governo coloniale. Nel contesto del declino della produzione dell'oro, l'intenzione del governo portoghese era quella di imporre il pagamento obbligatorio di tutti i debiti (la \"derrama\"), che fu una delle cause scatenanti della cospirazione. I cospiratori volevano creare una Repubblica nella quale il leader sarebbe stato scelto attraverso elezioni democratiche. La capitale sarebbe stata trasferita a S\u00e3o Jo\u00e3o Del Rei, e Ouro Preto sarebbe diventata una citt\u00e0 con universit\u00e0. La struttura della societ\u00e0, inclusi il diritto di propriet\u00e0 e la possibilit\u00e0 di avere schiavi al proprio servizio, sarebbe rimasta intatta.\nLa cospirazione venne scoperta dal governo coloniale nel 1789, prima che la ribellione militare potesse essere organizzata. Undici dei cospiratori vennero banditi e trasferiti nelle colonie in Angola, e Joaquim Jos\u00e9 da Silva Xavier, detto Tiradentes, venne condannato a morte. Tiradentes venne impiccato a Rio de Janeiro nel 1792, e le parti del suo corpo vennero spedite in diverse citt\u00e0 come esempio dimostrativo. In seguito la sua figura divent\u00f2 un simbolo della indipendenza brasiliana e della libert\u00e0 dal governo portoghese.\nLa Inconfid\u00eancia Mineira non fu il solo movimento ribelle del Brasile coloniale. In seguito, nel 1798, ci fu la \"Incofid\u00eancia Baiana\" nella ex-capitale, Salvador. In questo caso, che ricevette maggiore partecipazione da parte della gente comune, quattro persone vennero impiccate e 41 imprigionate. Tra i membri della cospirazione vi erano schiavi, gente del ceto medio e anche dei proprietari terrieri.\nOrganizzazione politico-amministrativa.\nIl Brasile divenne viceregno nel 1714 e fu genericamente chiamato \"Estado do Brazil\", distinguendosi dagli altri due \"stati\" coloniali, facenti sempre parte del vicereame portoghese (estado del Maranh\u00e3o e Piau\u00ec e l'estado del Gran Par\u00e0) con la sede vicereale a S\u00e3o Salvador da Bahia. Da Bahia dipendevano numerose \"Capitanerie\" con propri governatori.\nVi erano poi le Capitanerie ereditarie, sorta di feudi, concesse dalla Corona a varie famiglie nobili (\"Capitan\u00ecas donatar\u00ecas\"):\nCapitanerie ereditarie di:\nRegno Unito e indipendenza.\nNel 1807, in quanto il Portogallo era alleato dell'Inghilterra, i francesi di Napoleone Bonaparte invasero il Portogallo. Il principe reggente Jo\u00e3o, che era al governo dal 1792 per conto di sua madre, Maria I, ordin\u00f2 il trasferimento della corte reale portoghese in Brasile prima che potesse venir deposta dall'esercito invasore.\nNel gennaio 1808, Jo\u00e3o e la corte giunsero in Brasile a Salvador, dove firm\u00f2 una regola commerciale che apr\u00ec il commercio tra il Brasile e \"nazioni amiche\", che in questo caso erano rappresentate dall'Inghilterra. Questa legge ruppe il \"patto coloniale\" che fino a quel periodo aveva permesso al Brasile di commerciare solo con il Portogallo.\nNel marzo dello stesso anno la corte giunse a Rio de Janeiro. Nel 1815, durante il congresso di Vienna, Jo\u00e3o cre\u00f2 il Regno Unito di Portogallo, Brasile e Algarve (\"Reino Unido de Portugal, Brasil e Algarves\"), rendendo il Brasile importante quanto il Portogallo e aumentando l'indipendenza dell'amministrazione brasiliana. I rappresentanti venivano eletti per la Corte Costituzionale Portoghese (\"Cortes Constitucionais Portuguesas\"). Nel 1816, con la morte della Regina Maria, il Principe Jo\u00e3o venne incoronato come Re del Portogallo a Rio de Janeiro.\nGiovanni fece incentivare il commercio e l'industria, il permesso di stampare quotidiani e libri, fece costruire due scuole di medicina, accademie militari, e la prima banca del Brasile (\"Banco do Brasil\"). A Rio de Janeiro fece costruire un giardino botanico, una accademia dell'arte (\"Escola Nacional de Belas Artes\") e un teatro (\"Teatro S\u00e3o Jo\u00e3o\"). Tutte queste misure fecero avanzare l'indipendenza del Brasile e rese inevitabile la separazione politica delle due nazioni.\nA causa dell'assenza del Re e della indipendenza economica del Brasile, il Portogallo entr\u00f2 in una grave crisi economica che obblig\u00f2 Giovanni e la famiglia reale a ritornare nella madre patria durante il 1821. L'erede del trono, Principe Pedro, rimase in Brasile. La corte portoghese chiese che il Brasile ritornasse al suo status di colonia, e che l'erede ritornasse in Portogallo. Il Principe, influenzato dal Senato Comunale di Rio de Janeiro, rifiut\u00f2 di ritornare il 9 gennaio 1822 (il \"Dia do Fico\"). L'indipendenza politica venne raggiunta il 7 settembre 1822, mettendo fine al controllo portoghese durato 322 anni, e il principe venne incoronato imperatore con il nome di \"Don Pedro I\"."}
{"id": "1798189", "revid": "638792", "url": "https://it.wikipedia.org/wiki?curid=1798189", "title": "Ayumi Yoshida", "text": ""}
{"id": "1798192", "revid": "124893831", "url": "https://it.wikipedia.org/wiki?curid=1798192", "title": "Smania", "text": "Smania \u00e8 il quinto album pubblicato dal cantautore italiano Gigi Finizio, pubblicato nel 1982 dall'etichetta discografica Zeus Record.\nLa maggior parte dei brani sono cantati in napoletano. Fra questi, una canzone dal titolo doppisensistico \"M'e rutt'o quartz\"."}
{"id": "1798193", "revid": "767487", "url": "https://it.wikipedia.org/wiki?curid=1798193", "title": "Mamor\u00e9 (fiume)", "text": "Il Mamor\u00e9 (in spagnolo \"R\u00edo Mamor\u00e9\") \u00e8 un grande fiume della Bolivia settentrionale che, unendosi con il Beni, forma il Madeira, uno dei pi\u00f9 grandi affluenti del Rio delle Amazzoni.\nIl fiume sorge sul versante settentrionale della Sierra de Cochabamba, a est della citt\u00e0 di Cochabamba. I suoi pi\u00f9 grandi affluenti sono il Chapare, il Secure, l'Apere e lo Yacuma da ovest, e lo Ichilo, il Guapay, l'Ivari e il Guapor\u00e9 da est. Ha una lunghezza di circa 1900\u00a0km, di cui circa 1600 navigabili e per circa 200\u00a0km segna il confine fra Bolivia e Brasile. Ha una portata di 11.649\u00a0m\u00b3/s e un bacino idrografico di 241.660\u00a0km\u00b2."}
{"id": "1798194", "revid": "290351", "url": "https://it.wikipedia.org/wiki?curid=1798194", "title": "Rob Corddry", "text": "Biografia.\nNato nel Massachusetts, ha studiato alla Weymouth North High School, diplomandosi nel 1989, successivamente frequentata l'University of Massachusetts Amherst, dove inizia ad avere i primi approcci con la recitazione.\nNel 1994 si trasferisce a New York in cerca di fortuna, inizialmente lavora come guardia di sicurezza presso il Metropolitan Museum of Art per poi lavorare con varie compagnie teatrali. Debutta nel 1995 in un episodio de \"La tata\" ma diviene ben presto famoso negli Stati Uniti per la sua partecipazione al programma satirico \"The Daily Show\", del canale Comedy Central.\nCinematograficamente ha lavorato prevalentemente nel genere commedia, in film come \"Old School\", \"A casa con i suoi\", \"Blades of Glory\", \"Io vi dichiaro marito e... marito\", \"Lo spaccacuori\" e \"Notte brava a Las Vegas\". Nel 2008 debutta nel suo primo ruolo \"serio\" nel film di Oliver Stone \"W.\", dove interpreta Ari Fleischer, portavoce della Casa Bianca tra il 2001 e il 2003.\nHa interpretato il ruolo ricorrente di Alan Connor nella serie \"Community\".\nDoppiatori italiani.\nDa doppiatore \u00e8 sostituito da:"}
{"id": "1798197", "revid": "767487", "url": "https://it.wikipedia.org/wiki?curid=1798197", "title": "Leongino Unzain", "text": "Carriera.\nCon la Nazionale di calcio del Paraguay ha partecipato al ."}
{"id": "1798198", "revid": "71433", "url": "https://it.wikipedia.org/wiki?curid=1798198", "title": "Robert Corddry", "text": ""}
{"id": "1798199", "revid": "1573940", "url": "https://it.wikipedia.org/wiki?curid=1798199", "title": "Lepilemur petteri", "text": "Il lepilemure di Petter (Lepilemur petteri ) \u00e8 una specie di lemure recentemente scoperta, endemica del Madagascar.\nIl nome della specie \u00e8 un omaggio a Jean-Jacques Petter, primatologo francese, studioso dei lemuri.\nDistribuzione.\nLa specie \u00e8 diffusa nella zona sud-occidentale dell'isola, grossomodo nell'area compresa fra i fiumi Onilahy e Linta, dove preferisce le zone di foresta decidua secca e quelle di foresta a galleria.\nDescrizione.\nDimensioni.\nMisura fino a 55\u00a0cm di lunghezza, pur rimanendo solitamente attorno al mezzo metro di lunghezza, di cui poco meno della met\u00e0 va attribuita alla coda.\nAspetto.\nIl pelo \u00e8 grigio scuro nella zona dorsale, con sfumature rosso-ruggine su spalle, zampe anteriori, ginocchia e sulle tempie: la zona ventrale e la coda sono invece bianco-grigiastre.\nI grandi occhi sono cerchiati di nero, con la cerchiatura che si ispessisce nella parte inferiore: nera \u00e8 anche una banda che dal naso raggiunge la bocca a mo' di baffetti, da cui il nome colloquiale di lepilemure baffuto. Le orecchie sono allungate e presentano una caratteristica curvatura laterale nella parte terminale."}
{"id": "1798202", "revid": "6923", "url": "https://it.wikipedia.org/wiki?curid=1798202", "title": "Branko Brnovi\u0107", "text": "Carriera.\nGiocatore.\nClub.\nHa fatto il suo debutto da professionista nella squadra Budu\u0107nost della sua citt\u00e0 natia, Podgorica, per la quale ha giocato circa 100 partite di campionato in quattro stagioni.\nSuccessivamente si trasfer\u00ec nella squadra belgradese di Partizan con la quale si leg\u00f2 per tre stagioni vincendo due titoli e due coppe.\nNel 1994 si trasfer\u00ec nell'Espanyol dove gioco' per sei stagioni. Con la squadra spagnola disput\u00f2 146 partite in Primera Divisi\u00f3n e vinse nel 2000 la Coppa del Re.\nNazionale.\nCon la nazionale jugoslava U-20 vinse un campionato mondiale a Cile 1987 segnando uno dei rigori vincenti in finale contra la Germania Ovest.\nCon la nazionale della SR Jugoslavia partecip\u00f2 al mondiale di Francia 1998.\nAllenatore.\nNazionale.\nDal 2007 al 2011 \u00e8 stato il vice-allenatore della squadra nazionale del Montenegro. Nel settembre 2011, dopo la partenza di Zlatko Kranj\u010dar \u00e8 stato nominato ct del Montenegro. Il 17 dicembre del 2015 \u00e8 stato sollevato dal suo incarico.\nClub.\nDal 2018 al 2019 \u00e8 tornato nel Budu\u0107nost squadra dove ha iniziato la carriera da professionista, questa volta per\u00f2 da allenatore. Nell'unica stagione sulla panchina del Budu\u0107nost ha portato la squadra alla vittoria delle seconda Coppa di Montenegro della storia del club."}
{"id": "1798212", "revid": "287204", "url": "https://it.wikipedia.org/wiki?curid=1798212", "title": "Branko Brnovic", "text": ""}
{"id": "1798213", "revid": "638792", "url": "https://it.wikipedia.org/wiki?curid=1798213", "title": "Genta Kojima", "text": ""}
{"id": "1798215", "revid": "170204", "url": "https://it.wikipedia.org/wiki?curid=1798215", "title": "Val Vestino", "text": "La Val Vestino o Valle di Vestino oppure Valvestino ma anche Valle Vestina nei documenti pi\u00f9 antichi o nella letteratura del XVIII-XIX secolo, \u00e8 una valle della provincia di Brescia posta tra il lago di Garda e quello d'Idro.\nGeografia.\nLa Valle ha una superficie di 51,30\u00a0km\u00b2 ed \u00e8 divisa amministrativamente in due comuni: Valvestino e Magasa. Attraversata dal torrente Toscolano, che alimenta il lago di Valvestino e si getta poi nel lago di Garda a Toscolano, la Val Vestino \u00e8 interamente montuosa e la vetta pi\u00f9 alta \u00e8 monte Caplone di 1.976 metri.\nOrigine del nome.\nSull'origine del toponimo Val Vestino esistono varie ipotesi interpretative e secondo il geografo trentino Ottone Brentari la Val Vestino prenderebbe il nome dai monti Vesta e Stino che la chiudono nella parte sud occidentale, mentre per lo storico bresciano monsignor Paolo Guerrini, concordando con Claudio Fossati di Maderno, la vuole da \"Vest\": luogo scosceso e boscoso o dal valtellinese Vestagg, sentiero scosceso atto a trascinare il legname. Altri ricercatori invece sostengono che sia collegato alla popolazione degli Stoni, antichi abitatori della zona, o dalla derivazione da \"Ve\", ossia da quei prati posti di fronte a nord al Molino di Bollone fino alla chiesetta di San Rocco a Moerna e Stino, il monte che sovrasta l'abitato di Moerna e in linea diretta con \"Ve\".\nSecondo la linguista Claudia Marcato, il toponimo sarebbe un composto di valle pi\u00f9 Vestino, nome locale confrontabile con l'oronimo Vesta, il poleonimo Vestone e altri toponimi lombardi simili, \"che sono da ritenere di origine incerta\" e richiamano alcuni nomi personali come Vestus, Vestius, Vestonius (e Vestino anche l'etnico Vestini, popolo italico del centro della penisola). Sono in effetti attestati i nomi personali di origine celtica Vistus, Vistalus, Vestonius, Vessonius.\nUn'ultima ipotesi di Natale Bottazzi, asserisce che l'origine del nome \"Vestino\" \u00e8 ascrivibile alla voce latina \"\u201cvastus\"\u201d che significa luogo desolato. Sembra che non vi sia nessuna assonanza con l'antico popolo dei Vestini stanziati nell'Abruzzo e sottomessi dai Romani nell'89 a.C., anche se alcune analogie sono sorprendenti, tra queste il culto per la dea Vesta, il richiamo al nome del dio umbro Vestico, il \"dio-libagione\", e l'origine dell'etnonimo che secondo alcuni sarebbe formato dalle voci celtiche \"Ves\" che significa fiume o acqua e da \"Tin\" che significa paese indicando in tal modo un \"paese delle acque\", visto che il territorio abruzzese dell'area Vestina \u00e8 particolarmente ricco di corsi d'acqua e sorgenti, come lo \u00e8 anche la Val Vestino. Curiosa rimane anche la somiglianza con il toponimo della Valle del Vestina sita in Toscana nel comune di Monte San Savino o del comune veronese di Vestenanova.\nStoria.\nPrimi abitatori.\nReperti archeologici rinvenuti nel 1970 in una grotta a Droane, sul Dosso delle Saette del monte Tombea e precedentemente nel 1950 circa sul monte Manos e a Cima Ingorello testimoniano la presenza di stazioni preistoriche di transito attribuibili all'et\u00e0 del bronzo. Tali rinvenimenti confermerebbero che sia Capovalle che la Val Vestino ebbero dalle epoche pi\u00f9 remote funzione naturale d'incrocio delle vie montane fra la Valle Sabbia, la Riviera del lago di Garda, il Trentino, collegando fra loro le isole palafitticole gardesane con quella di Molina di Ledro per i passi di Cablone, Bocca Campei e monte Tremalzo.\nLa stazione preistorica del Dosso delle Saette si trova in posizione panoramica sul sentiero che da Cima Rest porta al monte Tombea. Venne scoperta dai ricercatori A. Crescini e C. de Carli nella primavera del 1970; essi rinvennero in superficie alcuni manufaffi silicei che indicano l'esistenza di un accampamento certamente breve e a carattere stagionale. In seguito ad alcune ricerche superficiali condotte negli anni seguenti dal Museo Civico di Storia Naturale di Brescia, la collezione si arricch\u00ec notevolmente. L'industria sino ad ora raccolta consta di 55 manufatti di cui 5 strumenti: tra questi ultimi si nota la presenza di una punta foliata a peduncolo e spalle di freccia e di due elementi di falcetto di cui uno integro. Data la presenza di questi strumenti l'industria fu attribuita ad una Et\u00e0 del bronzo non meglio identificata a causa della mancanza di fittili caratteristici. L'industria sembra comunque rivestire un certo interesse storico data l'altitudine e l'ubicazione della stazione (quota 1750 metri); sino ad ora reperti preistorici pi\u00f9 vicini erano stati rinvenuti sul versante ovest del monte Manos (1517\u00a0m) e lungo la mulattiera che conduce a Cima Ingorello (1250\u00a0m).\nGli storici ritengono che la Val Vestino e le zone limitrofe della Val Sabbia e del Trentino sud occidentale furono abitate attorno al 1500 a.C. dagli Stoni, una popolazione appartenente alla stirpe degli Euganei come asseriva lo storico latino Plinio il Vecchio, assieme ai Trumpilini e ai Camunni. Gli Stoni avrebbero avuto la loro sede principale secondo alcuni a Vestone o a Idro, mentre per altri a Storo o a Stenico e la loro presenza sarebbe comprovata anche dai toponimi di monte Vesta, valle di Vesta, prati di Vesta e Stino.\nNel 1800 furono rinvenute tombe etrusche ad Armo, ma i reperti furono dispersi. Sempre in quel tempo la Valle del Chiese era invece abitata nella parte inferiore dai Sabini mentre quella superiore dagli Edrani del lago d'Idro e poco a nord est nella Valle di Ledro risiedevano gli Alutrensi.\nVerso il 500 a.C. i Galli Cenomani, insediati stabilmente nell'attuale bassa Lombardia orientale e nel basso Veneto occidentale, ossia nel territorio compreso da ovest a est tra il fiume Adda e l'Adige e da nord a sud dalla Valtellina a Cremona, risalirono alla conquista delle valli alpine combattendo contro le popolazioni indigene. A loro, nelle nostre zone, si opposero fieramente gli Stoni. I Galli Cenomani ebbero il merito di aver dato un notevole sviluppo all'agricoltura e specialmente all'allevamento bovino, sembra che ad essi sia dovuta l'introduzione e la diffusione dei bovini a razza bigia. I toponimi terminanti in \"one\" come Bollone, Persone, Cablone, monte Caplone sono di origine cenomana cos\u00ec come quelli di Magasa e Cadria. Ne deve essere seguita una convivenza inizialmente difficile, che port\u00f2 lentamente a una popolazione abbastanza omogenea che i Romani chiamarono Reti. Costoro erano un insieme di popolazioni che abitavano, come sostiene Plinio il Vecchio, le terre tra il lago Maggiore e il fiume Piave, tra il lago di Costanza e la bassa valle del fiume Inn. I Reti fondarono la cultura di Fritzens-Sanzeno.\nLa romanizzazione.\n\u00c8 difficile la ricostruzione storica della romanizzazione della Val Vestino a causa della mancanza di documenti coevi come epigrafi, reperti archeologici o sepolture. Di certo la conquista della Gallia Cisalpina da parte dei Romani cominci\u00f2 fra il 225 e il 222 a.C., e vide costoro alleati con i Galli Cenomani e i Veneti contro i Galli Boi e Insubri. La campagna fu interrotta successivamente dalle guerre puniche scatenate contro Cartagine per il dominio dell'area mediterranea e riprese attorno al 200 a.C.\nLe uniche notizie sono reperibili dalla storiografia romana e riconducibili all'attestazione dei Fasti Trionfali del 117 a.C. e l'Epitome della Storia di Roma di Tito Livio, nel 118 a.C. quando il console Quinto Marcio Re trionf\u00f2 sui Liguri Stoni durante la conquista della Gallia Cisalpina. Secondo lo storico latino Paolo Orosio il combattimento fu molto aspro da entrambe le parti e gli Stoni, circondati, pur di non cadere prigionieri del nemico, uccisero prima donne e bambini poi diedero fuoco alle loro case e si suicidarono con le proprie armi o lanciandosi nel fuoco. Gli Stoni, che probabilmente si erano ribellati all'alleanza romana o avevano condotto razzie nei territori soggetti a Roma, furono una delle prime trib\u00f9 alpine contro le quali furono volte le armi degli invasori. Per quanto riguarda l'espansione romana nelle Alpi, nello stesso anno la Gallia Narbonense veniva sottomessa all'Urbe e lo stesso Quinto Marcio Re fond\u00f2 e diede il nome a Narbo Martius, l'attuale Narbona, la prima colonia romana al di fuori dell'Italia; tre anni dopo, nel 115 a.C., il console Marco Emilio Scauro trionf\u00f2 sulle Alpi orientali contro i Carni e i Taurisci mentre nel 113 a.C. il console Gneo Papirio Carbone fu sconfitto nella battaglia di Noreia dai Cimbri.\nNell'89 a.C. il console Gneo Pompeo Strabone, con la \"\"Lex Pompeia de Transpadanis\", concesse ai popoli \"Transpadani\", ossia posti a nord del fiume Po, e quindi anche a Brescia, il diritto di colonia romana. Nel 49 a.C., Giulio Cesare concesse ai \"Transpadani\"\" con la \"Lex Roscia\", proposta del pretore Lucio Roscio Fabato, la cittadinanza romana e a Brescia il diritto di Municipio con l'iscrizione alla trib\u00f9 dei Fabii (o trib\u00f9 Fabia). Con l'imperatore Augusto, tra il 27 e l'8 a.C., Brescia ricevette l'ordinamento di colonia con il titolo ufficiale di Colonia Civica Augusta Brixia e fu inserita, nella X Regio (Venetia et Histria).\nSe la citt\u00e0 di Brixia era saldamente in mano romana, parte delle vallate alpine poste a nord di essa invece si dimostrarono riottose alla colonizzazione, tanto che nel 16 a.C. il proconsole dell'Illirico Publio Silio Nerva condusse una vasta operazione militare nelle valli comprese tra Como e il Lago di Garda contro i Venosti stanziati nella Val Venosta, i Triumpilini e i Camuni, che avevano fatta causa comune con gli Uberi e con i Leponzi, conquistando l'attuale Valcamonica.\nLa Val Vestino divenne sicuro dominio di Roma, l'anno successivo, nel 15 a.C., allorch\u00e9 i figliastri di Augusto, Tiberio e Druso maggiore, portarono a compimento la nota guerra retica che vide definitivamente dominate tutte le 46 trib\u00f9 alpine, tra queste quelle della Valle Camonica e Val Trompia, del Trentino occidentale fino alle Alpi. Anche le Giudicarie, la valle del Basso Sarca, il Lomaso e la Valle del Chiese furono attribuite alla trib\u00f9 dei Fabii del Municipio di Brescia il cui confine verso Trento (trib\u00f9 Papiria) correva al torrente Finale, ossia verso la val Rendena, e incorporate amministrativamente nella Regio X.\nLa moderna storiografia sostiene invece che la romanizzazione del Trentino e dell'area prealpina occidentale del lago di Garda fosse avvenuta in maniera non cruenta, ossia per una lenta assimilazione culturale delle popolazioni locali del mondo romano e nel periodo antecedente alla guerra retica del 15 a.C.. Questa ipotesi sarebbe avvalorata dall'iscrizione presente sul Tropaeum Alpium di La Turbie, fatto erigere tra il 7 e il 6 a.C. in onore di Augusto per celebrare la vittoria delle guerre retiche e la conseguente sottomissione delle genti alpine. Esso riporta una lunga iscrizione, integrata da Plinio il Vecchio che menziona i popoli conquistati con \"manu militari\", tra i quali figurano i Triumpilini e i Camuni ma non gli Stoni, i Sabini della Val Sabbia, i Benacensi della riva bresciana e delle vallate a nord del Benaco, gli Alutrensi della Val di Ledro, i Tridentini, probabilmente poich\u00e9 costoro erano gi\u00e0 da tempo in rapporti pacifici con Roma. Di sicuro la romanizzazione del territorio si complet\u00f2 entro il I secolo d.C. con una probabile cittadinanza romana ancor prima del 46 d.C., anno in cui fu concessa dall'imperatore Claudio agli abitanti della Val di Non e Sole degli Anauni, Sinduni e Tulliassi situati molto pi\u00f9 a nord della Valle e posti nella condizione giuridica intermedia di peregrini.\nNulla si sa con certezza a quale pago, ossia una vasta circoscrizione amministrativa, giuridica e religiosa rurale, fu assegnata la Valle. Il pago era retto da magistrati locali e il suo \"consilium\" era presieduto dal \"magister pagi\", con facolt\u00e0 di legiferare, che veniva eletto da un \"consilium\"; il centro del pago dipendeva a sua volta da un capoluogo o \"Municipium\". Dopo la caduta dell'Impero romano d'Occidente le antiche amministrazioni civili romane furono sostituite da quelle religiose, cos\u00ec il \"municipium\" si tramut\u00f2 in diocesi, il pagus in pieve e il \"vicus\" in parrocchia. La Valle visto che per secoli fece parte della pieve di Tignale (prime notizie dal XII al XVIII secolo), indusse gli storici a ipotizzare che le vicinie valvestinesi appartenessero a questo capoluogo ma non \u00e8 pure da escludere un'ascrizione a quello ben pi\u00f9 distante di Vobarno, visto che la curia di questa comunit\u00e0 vantava dei diritti in Valle fino al XIII secolo.\nDella presenza romana rimane il ritrovamento nel 1885 in localit\u00e0 Capet\u00e8l a Magasa delle tombe con arredo di lucerne funerarie e monete; il toponimo di Rocca Pagana e un peso di stadera romano del III secolo d.C. rinvenuto sempre a Magasa nella Grotta dei Mand\u00e8i attorno al 1968 e oggi conservato presso il Museo romano di Brescia, la scoperta testimonia che la localit\u00e0 fu luogo adibito a abitazione o a culto; un sesterzio romano dell'imperatore Massimino Trace coniato nel 236 trovato casualmente nel 1969 sotto una zolla d'erba presso l'entrata della Pieve di San Giovanni Battista di Turano di Valvestino; e infine il ricordo della torre di Turano i cui ruderi furono adoperati nel 1240 da Bonifacino da Bollone per edificare nello stesso luogo un castello.\nGoti e Bizantini.\nDopo la caduta dell'Impero romano d'Occidente e l'instaurazione del Regno ostrogoto di Teodorico il Grande, tra il 535 e il 553 si scaten\u00f2 in Italia un lungo devastante conflitto che contrappose l'Impero bizantino agli Ostrogoti nella contesa di parte dei territori che fino al secolo precedente erano parte dell'Impero romano d'Occidente. Anche la Valle, a quanto sembra, non rest\u00f2 immune a questi eventi, in quanto indagini archeologiche condotte sul monte Castello di Gaino nel territorio di Toscolano Maderno, hanno portato alla luce un insediamento militare bizantino riconducibile a quel periodo o all'immediatezza dell'invasione longobarda che per i ricercatori rappresenta un punto strategico di controllo dei passi che dalla Valle Sabbia e Val di Ledro tramite la Val Vestino conducono verso il lago di Garda. Altri insediamenti fortificati del territorio riconducibili ad epoca tardoromana o altomedievale sono quelli del Castello di Zumi\u00e8 e del Castello di Vico a Capovalle e del Castello-Rocca Pagana di Magasa ove sono state rilevate \"strutture murarie con materiali ceramici\".\nI Longobardi.\nNel 568 i Longobardi, un popolo di stirpe germanica, guidati da re Alboino, seguiti da Sassoni, Gepidi, Svevi, Bulgari, Sarmati e parte della popolazione romana della Pannonia, un'orda stimata dagli storici di circa duecentomila persone fra uomini e donne, abbandonarono la Pannonia nella quale erano stanziati e si diressero alla volta dell'Italia. Approfittando della debole situazione politica della penisola e attirati dalle terre fertili e dal clima mite, passarono cos\u00ec le Alpi nel Friuli attraverso la valle dell'Isonzo combattendo contro i Bizantini. In breve conquistarono la maggior parte del territorio italiano e il Regno Longobardo, la cui capitale fu posta a Pavia, fu suddiviso il 36 ducati. Ogni ducato era diviso in contee (o gastaldie) e in circoscrizioni minori dette \"plebes\" (pievi).\nLa Valle inizialmente fu incorporata nel ducato di Brescia e nella circoscrizione territoriale della \"Judicaria\" con l'alta Valle del Chiese e del Sarca. La \"Judicaria\" o \"Giudicarie\" oppure \"Giudiciarie\" erano chiamate, in epoca longobarda certe circoscrizioni territoriali che ricalcavano, nei confini, un preesistente ordinamento militare romano, dal che sembra lecito pensare ad un sistema di Giudicarie poste ai limiti settentrionali del Regno dei Longobardi. Tale amministrazione persisteva ancora nel 927, due secoli dopo la caduta del Regno Longobardo, sotto il dominio di re Berengario del Friuli, infatti il territorio faceva parte della \"Judicaria Summa Laganensis\" che si estendeva sul Trentino meridionale dalla Valle del Chiese alla Val di Ledro, Riva del Garda e a Tignale nell'Alto Garda Bresciano. La Judicaria Summa Laganensis si ridusse territorialmente nel 1349 quando, il 29 novembre, il vescovo di Trento Giovanni III cedette a Mastino II della Scala, per 4000 fiorini d'oro, \"li domini di Riva con Tenno, Ledro, Tignale, la valle di Cavedine e Arco\".\nSecondo le ipotesi avanzate dallo storico Luigi Dalr\u00ec, la Val Vestino fu un'antica \"centeneria\" o \"centena\", ossia un aggregato di persone armate unite in base ad un vincolo di parentela comandata da uno sculdascio o centenario. Costui oltre ad una funzione militare ricopriva anche un incarico civile in quanto amministrava la giustizia del territorio ad egli affidato. Il capoluogo per Dalr\u00ec era presubilmente Armo voce antico tedesca avente il significato di ala dell'esercito.\nLe fonti longobarde rappresentate dallo storico Secondo di Non riportarono che nel 602, Gaidoaldo, duca ribelle di Trento, riusc\u00ec a espandere il ducato di Trento verso ovest ai danni del proprio re Agilulfo, occupando l'intera Valsugana fino al Cismon, le valle del Chiese e del Sarca e forse anche la stessa Val Vestino, eccetto Riva del Garda, probabilmente entrata a far parte del demanio regio.\nLa Val Vestino anche se non esiste documentazione di sorta fece sicuramente parte del Ducato di Trento nel 680, quando il duca Alachis nel contesto di lotte intestine per il possesso del regno, ottenne da re Pertarito il beneficio aggiuntivo del ducato di Brescia. Il territorio entr\u00f2 cos\u00ec nell'area amministrativa trentina per oltre un millennio.\nDella dominazione longobarda \u00e8 rimasta l'etimologia di alcuni nomi di luogo come quello di \"Fobbia\" (passo, gola o valico), di monte Carzen anticamente chiamato monte Garda sia nell'\"Atlas Tyrolensis\" del cartografo tirolese Peter Anich del 1774 sia nelle carte topografiche della Provincia di Brescia del 1826, a Magasa la localit\u00e0 Garde, il monte Caplone, chiamato anticamente Guardie, (da warte, luogo di vedetta o guardia o da wald, bosco o selva), di Gas (dal germanico gahagi o gahadium infatti cos\u00ec era chiamato dai Longobardi il terreno a bosco o al altre coltivazioni ad uso esclusivamente collettivo o degli arimanni) e di Degagna (da decania indicando una suddivisione amministrativa). Quando i Longobardi ariani abbracciarono la fede cristiana, San Michele ebbe particolare culto fra questo popolazione che a lui intitolarono castelli e rocche e costruirono in suo onore cappelle e chiese: due gli edifici di culto presenti in Valle, uno a Bollone e una cappella campestre, ora dirupata, a Droane, ove fu rinvenuta nel XIX secolo una piccola croce d'oro di probabile fattura longobarda.\nSecondo il noto ricercatore-architetto paesaggista tedesco Alwin Seifert che visit\u00f2 la Valle nel secondo dopo guerra, si deve ai Goti o ai Longobardi l'introduzione in Val Vestino dello stile di copertura a paglia di frumento dei fabbricati rustici che ancor oggi si possono vedere sull'altopiano di Cima Rest a Magasa. Seifert sostiene che nell'intelaiatura delle travi di legno del tetto non esiste il colmo di arcareccio; difatti, i falsi puntoni spingono con un pesante chiodo di legno contro l'arcareccio il quale appoggia sul muro.\nIl cristianesimo.\nLa tradizione vuole che la Valle sia stata convertita al cristianesimo da San Vigilio, vescovo di Trento e martirizzato a Fisto in Val Rendena nel 400 d.C. circa. Inizialmente la Valle apparteneva alla diocesi di Brescia.\n\u00c8 sicuro che la Val Vestino, come le zone circostanti, abbracci\u00f2 il culto cristiano con la dominazione dei Longobardi, difatti al loro santo patrono \u00e8 dedicata la chiesa di San Michele Arcangelo nella valle di Tremosine confinante con Magasa, la chiesa di Droane, distrutta a seguito dell'abbandono del paese a causa della peste, la chiesa di Bollone e il paese di San Michele nella valle di Surro a Gardone Riviera. Per alcuni ricercatori, l'incorporamento di Tignale e la Val Vestino nella diocesi di Trento si riconduce alla fine dell'VIII secolo con la dominazione dei Franchi. Dubbia, verosimilmente, \u00e8 ritenuta invece la tradizione che vuole che l'imperatore Carlo Magno abbia elargito nel 744 al vescovo di Trento il territorio di Riva del Garda, le Giudicarie (quindi anche la Val Vestino) e la val Rendena anche se il capitolo di Verona mantenne diritti su alcuni villaggi trentini (Bondo, Breguzzo, Bolbeno e Vadagone sono citati in un diploma dell'imperatore Ottone II del 983 come territori del \"comitatu tridentino\") fino al 1284.\nPer quanto riguarda la Valle, il vescovo di Verona Nokterio, nel codicillo del 927 al suo testamento del 921, lasci\u00f2 tutti i suoi beni ubicati appunto in Judicaria Summa Laganensis, tra i quali \"l'ecclesia sanctae Mariae de Turano\", ai canonici del Duomo di Verona. Il territorio rimase soggetto all'autorit\u00e0 della chiesa veronese per pi\u00f9 secoli, come risulta dalle riconferme dei Ottone II nel 983, di Enrico II nel 1014, di Enrico III nel 1047, di papa Innocenzo II nel 1140, di papa Alessandro III nel 1177 e, l'ultima, del vescovo Bartolomeo della Scala del 1278 quando oramai la Valle apparteneva certamente al Principato vescovile di Trento.\nNel Medioevo, pure la chiesa bresciana, tramite il feudo e la curia di Vobarno, mantenne dei piccoli diritti in Valle, sebbene questa fosse territorio della diocesi di Trento. Al riguardo lo storico volcianese Federico Odorici scrive che tra le varie decime di Vobarno confermate dal vescovo di Brescia Giovanni da Palazzo, il 13 novembre 1200: \"...illi de Vestino dant unam subligam et trahunt eam usque ad pontem et ponunt eam in sicum usque ad terminum. Et illi de Ano... alteram et eam trahunt usque ad pontem...\".\nIl riferimento consiste nell'obbligo dei Valvestinesi di tagliare un tronco, probabilmente di abete rosso, portarlo presso il confine del Comune di Capovalle ove sarebbe stato preso in consegna dai Capovallesi. Questi, a loro volta, lo dovevano trasportare, assieme ad un altro tronco, in prossimit\u00e0 del comune confinante di Idro e cos\u00ec via fino a raggiungere Vobarno, ove sarebbero stati adoperati per la ristrutturazione della pieve di Santa Maria Assunta o del castello. Difatti in quel periodo la Rocca di Vobarno raggiunse la sua massima estensione quando la torre superiore e i casamenti annessi, sulla cima del Cingolo, vennero circondati da una triplice cerchia di mura che scese fino alle rive del fiume Chiese.\nI Franchi e il Regno d'Italia.\nNel 774 l'area trentina pass\u00f2 sotto il dominio dei Franchi, che sotto Carlo Magno conquistarono il Regno longobardo, includendolo nel quadro dell'Impero Carolingio. In et\u00e0 carolingia, in virt\u00f9 della propria posiziona strategica, l'area venne spesso coinvolta nei periodi di turbolenza a causa delle guerre di successione dinastica. Con il trattato di Verdun dell'843 una parte del Trentino-Alto Adige, comprendente la Val d'Adige sino a Merano, venne assegnata al Regno d'Italia governato da Lotario I, mentre le altre valli, che rimasero spesso oggetto di contesa per il controllo dei passi alpini, andarono al Regno dei Franchi Orientali dove regnava Ludovico II il Germanico. A lungo andare, questa divisione port\u00f2 alla progressiva germanizzazione dell'area altoatesina, mentre quella trentina riusc\u00ec nei secoli a mantenere il suo carattere di territorio profondamente latinizzato. Con il regno di Berengario I, la marca di Trento entr\u00f2 nell'orbita della pi\u00f9 potente marca di Verona.\nSceso in Italia a seguito della chiamata della regina Adelaide, il 10 ottobre 951 Ottone I di Sassonia assunse a Pavia il titolo di \"rex Francorum et Italicorum\" e l'anno successivo assegn\u00f2 la marca di Verona al fratello, il duca di Baviera Enrico. A causa delle ripetute ribellioni di Enrico, l'imperatore Ottone II assegn\u00f2 la marca di Verona al duca di Carinzia Ottone di Worms, che scorpor\u00f2 la marca di Trento da quella di Verona\nNel comitato trentino e la contea del Tirolo.\nNel 1004 il Trentino fu eretto a Comitato (Contea) del Sacro Romano Impero dall'imperatore Enrico II il Santo e, nel 1027, l'imperatore Corrado II il Salico don\u00f2 la contea di Trento al vescovo Udalrico II (1022-1055) e ai suoi successori. Da allora il vescovo di Trento rivest\u00ec anche il titolo di principe del Sacro Romano Impero ed ebbe nelle sue mani il potere spirituale e quello temporale. Poco anni dopo le terre di Val Vestino furono aggregate nuovamente al Trentino insieme alla valle di Ledro, Riva del Garda, Vallagarina, le Giudicarie, Tignale e Bagolino.\n\u00c8 con l'editto \"de beneficiis\" di Corrado II il Salico del 1037, che i domini dei signorotti feudali sottoposti ai grandi feudatari ecclesiastici di Trento e Bressanone diventarono ereditari e irrevocabili; per di pi\u00f9 i vescovi di Trento e Bressanone fino dall'origine della loro potenza dovettero cedere parte della loro autorit\u00e0 ai vassalli maggiori, che cos\u00ec diventavano \"advocati ecclesiae\". \nNegli anni compresi dal 1265 al 1293, e con l'accordo tra Mainardo II di Tirolo-Gorizia \ne suo fratello Alberto di Gorizia, in seguito re di Boemia dell'anno 1271, sorse una nuova entit\u00e0 politica di origine feudale: la Contea del Tirolo.\nCos\u00ec anche la Valle fu infeudata e il 3 e il 14 marzo del 1346 in Castel Telvana a Borgo Valsugana Ludovico V di Baviera, conte del Tirolo, invest\u00ec Raimondo Lodron di Pederzotto, con i feudi in Val Vestino, di Bollone, Cadria e Droane. Nel 1363, Margherita di Tirolo-Gorizia detta \"Maultasch\", ossia Bocca larga, nipote di Mainardo II conte del Tirolo, rimasta vedova e senza eredi cedeva i propri titoli e il controllo amministrativo del Tirolo al parente Rodolfo IV d'Asburgo, duca d'Austria. Fu in questo periodo che la contea del Tirolo e di conseguenza la suddita Val Vestino entr\u00f2 notoriamente a far parte dei domini degli Asburgo d'Austria, diventando una delle sue varie linee dinastiche. \nLa sudditanza avr\u00e0 termine nel 1802 quando sia il Principato vescovile di Trento e quello di Bressanone saranno secolarizzati dai francesi di Napoleone Buonaparte e dagli austriaci nel 1918 con la fine della Grande Guerra.\nLa contea di Lodrone e la presunta appartenenza alla signoria Della Scala di Verona e alla Repubblica di Venezia.\nAll'interno del principato si vennero a confermare delle piccole entit\u00e0 subordinate su propriet\u00e0 di nobili famiglie, come i Cles, i Madruzzo, i Lodron, i Castelbarco, ma anche delle forme diverse di organizzazione come il \"Libero comune di Storo\", le \"Sette pievi delle Giudicarie\", i \"Quattro vicariati\", le quali godevano di una certa autonomia sulla base di Statuti riconosciuti, pur riconoscendosi anche l'autorit\u00e0 superiore del Vescovo e dell'Imperatore del Sacro Romano Impero Nationis Germanicae, mentre la restante parte del territorio era soggetta al dominio diretto del Vescovo. La prima notizia documentata dell'appartenenza della Valle alla famiglia Lodron risale al 4 giugno 1189 quando sette illustri uomini di Storo strinsero un patto fra loro per dirimere tutte le liti che potessero insorgere per il possesso per il castello di Lodrone e tutti i possessi che un certo Calapino possedeva nella Pieve di Condino e in Val Vestino. La giurisdizione feudale avr\u00e0 termine il 29 giugno 1826 allorquando i Lodron rinunceranno ai loro diritti a favore del governo austriaco.\nNel 1600 certi cronisti lasciarono scritto che la Val Vestino tra il 1400 e il 1500 pervenisse alla casata dei Lodron per una scaligera entrata sposa nella loro famiglia. La notizia storicamente non fu mai documentata nei secoli successivi. Lo storico genealogista della nobile famiglia Lodron, Cesare de Festi sembra sostenere questa tesi affermando nel 1892 in un suo scritto, che i signori di Verona possedevano dei feudi in detta valle, feudi che nel 1425 furono ceduti a Vinciguerra ed Antonio d'Arco e quindi si poteva lecitamente supporre che per semplice infeudazione questi passarono in seguito alla famiglia Lodron .\nDella presunta appartenenza scaligera della Valle alcuni riportano come prova il fatto che sulla torre del campanile della chiesa di San Giovanni Battista di Turano sia presente uno stemma scaligero inciso in una volta ad arco campanaria e consistente nell'immagine di una scala. Ebbene Cesare de Festi, sulla base di questa immagine, riport\u00f2, sempre nel 1892, come un dato di fatto la dipendenza giurisdizionale della valle non solo dai Della Scala ma anche dalla Repubblica di Venezia, poich\u00e9 scrisse che \"un anonimo di Bagolino lasci\u00f2 scritto che detta Valle fu concessa in feudo ai Lodrone per muta di Bagolino e ci\u00f2 deve esser vero perch\u00e9 nel 1579 i Commessari dell'Arciduca [d'Austria] pretendendo il giuramento di fedelt\u00e0 dai Vestini, questi vi si rifiutarono perch\u00e8 quel feudo non faceva parte dei Trentini\" . In realt\u00e0 gi\u00e0 nel XVII secolo lo storico turanese Bartolomeo Corsetti, che poteva aver accesso alla vasta documentazione d'archivio esistente di quei tempi, nel 1683 scrisse nella sua pubblicazione: \"Memorie dell'antica casa di Lodrone\", che la notizia era priva di fondamente storiche: \"C'\u00e8 chi dice (e non vogliamo far passare la cosa sotto silenzio) che i conti di Lodrone abbiano ricevuto il dominio di quella valle dagli Scaligeri per dote, e questi si persuadono poich\u00e9 nella vecchia torre del campanile della chiesa parrocchiale di Turano sono incise nella pietra le insegne gentilizie scaligere\", proseguiva scrivendo che nell'anno 1579, anno in cui i commissari della ricca serenissima casa arciducale d'Austria, esigettero il rinnovo degli antichi accordi del 1363, sottoscritti nel 1511, detti delle \"Compattate\", mediante il giuramento di fedelt\u00e0 dei loro sudditi, la Valle fu completamente esentata dalla celebrazione del rito. Questo fatto gener\u00f2 negli storici l'erronea convinzione dell'appartenenza alla Repubblica di Venezia poich\u00e9 nei resoconti del principato vescovile di Trento non fu citato, tra i vari feudi appartenenti ai Lodron (i cui vassalli prestarono tutti giuramento di fedelt\u00e0), quello della Valle di Vestino. Secondo Bartolomeo Corsetti, i valvestinesi affermarono che anche sottomessi alla casa d'Austria erano favoriti dall'antico previlegio, col quale potevano importare dal mercato di Desenzano del Garda e dalla Riviera benacense il frumento necessario per il vitto, senza alcuna proibizione e pena e pertanto non erano tenuti al giuramento di fedelt\u00e0. Secondo i ricercatori Vito Zeni e Lorenzo Felivetti conoscendo quanto si prodig\u00f2 nelle Valli delle Giudicarie il conte Lodovico Lodron per persuadere i valligiani a voler giurare le \"Compattate\" si pu\u00f2 ritenere che avessero tutti giurato nei primi mesi del 1580 e quindi anche i valvestinesi. . Documentata \u00e8 la dipendenza dagli scaligeri di Verona legata alla figura di Mastino II della Scala, vassallo del vescovo di Trento, nel 1348, quando il principe vescovo di Trento, Giovanni III da Pistoia, rinunci\u00f2 per 4.000 fiorini d'oro alle terre di Riva del Garda, al castello di Tenno, alla Valle di Ledro, alla Valle di Cavedine, alla pieve di Arco, e \"villas et territorias\" della pieve di Santa Maria Assunta di Tignale alla quale apparteneva la Val Vestino seppur infeudata ai Lodron, ma dopo trentasette anni circa, probabilmente prima del 1385 in quanto la comunit\u00e0 di Tignale fu infeudata in quell'anno al duca di Milano Giangaleazzo Visconti, la pieve di Tignale ritorn\u00f2 ufficialmente sotto il dominio del principe vescovo di Trento nel 1404 .\n1405, il compromesso arbitrale fra la comunit\u00e0 di Storo e quelle di Magasa, Armo, Persone, Moerna e Turano nella Val Vestino causa la lite per i rispettivi confini del monte Tombea.\nNel XV secolo \u00e8 documentata per la prima volta le lite scaturita fra le comunit\u00e0 di Val Vestino, esclusa quella di Bollone, con quella di Storo per lo sfruttamento, possesso e utilizzo dei pascoli d'alpeggio di malga Tombea. Il documento consistente in una pergamena, scritta in latino, conservata presso l'archivio storico del comune di Storo, fu copiato, tradotto e pubblicato dal ricercatore Franco Bianchini nel 2009 e riportato nelle sue parti essenziali da Michele Bella nel 2020. Al centro della discordia vi era la delimitazione del \"confine\" montano riconducibile con molta probabilit\u00e0 alla zona della conca pascoliva con la sua preziosa pozza d'abbeverata compresa tra il Dosso delle Saette e Cima Tombea, detta la Piana degli Stor, e pi\u00f9 a ovest la prateria verso la Valle delle Fontane e la Bocca di Cablone. In quei tempi, a quanto sembra, non era stato mai definito legalmente a chi appartenesse quel territorio, nessun cippo era stato collocato e la conoscenza dei luoghi era basata sull'usanza e le tradizione orale dei contadini sedimentatasi nel tempo. Le praterie delle comunit\u00e0 valvestinesi erano a quel tempo assai ridotte e le sole malghe Corva, Alvezza, Bait, Selvabella e Piombino non erano sufficienti a soddisfare i bisogni degli allevatori e queste \"erbe\" d'alta quota erano fondamentali per la sopravvivenza delle comunit\u00e0 rurali locali che necessitavano di ulteriori pascoli ove condurre in estate, dai primi di luglio a circa il 10 agosto, le proprie mandrie. Non si conoscono le cifre esatte dei capi di bestiame di quel secolo, ma una stima del 1946 rende noto che i malghesi potevano disporre per la sola monticazione del monte di circa 180 capi di mucche da latte e manze, terminato il periodo della malga il prativo veniva occupato dal bestiame minuto, capre e pecore, presente nell'alpeggio della Valle di Campei. \nLa controversia inizi\u00f2 venerd\u00ec 21 agosto del 1405 nella contrada Villa di Condino sulla piazza Pagne \"nei pressi della casa comunale presenti il maestro fabbro Glisente del fu maestro fabbro Guglielmo, Giovanni detto Mondinello figlio del fu Mondino, Antonio figlio di Giovanni detto Mazzucchino del fu Picino, tutti costoro della contrada S\u00e0ssolo della detta Pieve di Condino; Condinello figlio del fu Zanino detto Mazzola di detta contrada di sotto della soprascritta terra di Condino, ed Antonio detto Rosso, messo pubblico del fu Canale della villa di Por della Pieve di Bono, ora residente nella villa di Val\u00e8r della detta Pieve di Bono e predetta diocesi di Trento e molti altri testimoni convocati e richiesti\" si unirono in presenza dei due procuratori delle comunit\u00e0 in causa per discutere e cercare un compromesso arbitrale definitivo che ponesse termine alla lite dei confini montani. Il notaio Pietro del fu notaio Franceschino di Isera, cittadino di Trento e abitante nella villa di Stenico delle Valli Giudicarie, con la collaborazione del notaio Paolo, stil\u00f2 un documento su pergamena, identificando innanzi tutto presenti, valutando i loro mandati e i documenti prodotti dalle parti. \nLa comunit\u00e0 di Storo era rappresentata da Benvenuto detto \u201cGreco\u201d figlio del fu Bertolino della villa di Storo, \"legittimo ed abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 di detta villa di Storo, con documento pubblico redatto di mano e con segno notarile di Bartolomeo del fu notaio Paolo della contrada Lev\u00ec (o Lev\u00ecdo) della Pieve di Bono, pubblico notaio di licenza imperiale, agente e richiedente da una parte\"; mentre quella della Val Vestino da Giovannino del fu Domenico della terra di Turano della Valle di Vestino della diocesi di Trento, \"abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 delle ville di Magasa, Armo, Persone, Turano e Moerna di detta Valle di Vestino, con documento pubblico redatto di mano e con segno notarile di Franceschino del fu Giovannino fu Martino della terra di Navazzo del Comune di Gargano delle Riviera del Lago di Garda della diocesi di Brescia, agente in sua difesa dall\u2019altra parte\". La questione esposta era prettamente confinaria, costoro infatti dichiarano pubblicamente \"di voler giungere alla concordia e dovuta risoluzione e pacificazione della lite a lungo vertente fra i predetti uomini e persone e comunit\u00e0 delle terre di Magasa, Armo, Persone, Turano e Moerna della soprascritta Valle di Vestino ed al fine di evitare spese ed eliminare e mitigare danni, scandali, risse e discordie, per il bene della pace e della concordia, affinch\u00e9 perpetuamente e vicendevolmente regni fra le dette parti l\u2019amore, a proposito della lite e questione del monte denominato Tombea situato ed ubicato nei territori e fra i monti e confini degli uomini e delle comunit\u00e0 di dette terre di Magasa, Armo, Persone, Turano e Moerna della soprascritta Valle di Vestino da una parte, ed i monti e confini della comunit\u00e0 ed universit\u00e0 della detta terra di Storo dall\u2019altra, poich\u00e9 a mattina ed a settentrione confinano gli uomini e le persone della Valle di Vestino, ed a mezzogiorno ed a sera confinano gli uomini e persone della detta terra di Storo, la quale lite era la seguente\". \nEntrambi i procuratori portarono a sostegno delle loro affermazioni testimoni che sostenevano, basandosi sulle antiche tradizioni e consuetudini, che il territorio spettava da tempi immemori a questa o a quell'altra comunit\u00e0, ma nessun documento scritto fu prodotto a loro favore che permettesse di dimostrare con certezza la propriet\u00e0. Infatti Benvenuto detto \u201cGreco\u201d dichiar\u00f2 che il monte di Tombea, situato ed insistente fra i suddetti confini e con tutte le sue competenti adiacenze e confinanze, spettava di diritto agli uomini della terra di Storo, e \"che lui stesso e gli uomini della comunit\u00e0 di Storo, cos\u00ec come i loro predecessori, gi\u00e0 da 10, 20, 30, 50, 80 e 100 anni ed oltre, da non esservi alcuna memoria in contrario, con ogni genere di armenti detti uomini pascolarono sul monte denominato Tombea come territorio di loro libera propriet\u00e0, senza alcuna molestia, disturbo o contraddizione da parte degli uomini e persone delle comunit\u00e0 ed universalit\u00e0 delle predette terre di Magasa, Armo, Persone, Turano e Moerna\".\nAltres\u00ec Giovannino del fu Domenico della terra di Turano prontamente ribatt\u00e8 negando la ricostruzione narrata da Benvenuto detto \u201cGreco\u201d e asser\u00ec che il monte Tombea nella sua totalit\u00e0, con tutte le sue adiacenze e confinanze, spettava di diritto esclusivamente agli uomini delle comunit\u00e0 di Magasa, Armo, Persone, Turano e Moerna ed in nessun altro modo agli uomini di Storo. Vista la divergenza tra le parti, la soluzione migliore per definire la controversia parve a tutti i presenti l'arbitramento. Con questo tipo di contratto le due parti litiganti devolvevano la risoluzione della contesa al giudizio di una o pi\u00f9 persone scelte liberamente. Quindi i due \"sindaci\" nominarono alcuni pacificatori chiamati pure arbitri, definitori o probiviri.\nBenvenuto detto \u201cGreco\u201d scelse, nomin\u00f2 e completamente si affid\u00f2 a Giacomo figlio del fu Giovannino della terra di Agrone della Pieve di Bono, Giovanni detto P\u00eczolo, residente nella contrada di Condino, al figlio del fu Guglielmo detto \u201cPantera\u201d di Locca della Valle di Ledro della diocesi di Trento ed un tempo residente nella terra di Por, il notaio Giacomo della terra di Comighello della Pieve del Bleggio, ed il notaio Giovanni del fu notaio Domenico di Condino. Giovannino fu Domenico scelse, nomin\u00f2 e completamente si affid\u00f2 a Picino del fu ser Silvestro detto \u201cToso\u201d della terra di Por, Franceschino fu ser Giovannino della detta terra di Agrone, Giovanni fu ser Manfredino della terra di Fontanedo della Pieve di Bono e Giovanni figlio di Pizino detto \u201cRegia\u201d fu Zanino della contrada di S\u00e0ssolo della Pieve di Condino.\nGli arbitri furono investiti dell'autorit\u00e0 \"di ascoltare le parti, decidere, definire, giudicare, sentenziare e promulgare, ovvero di disporre e giudicare con relative disposizioni, sentenze e di imporre di non opporsi e ricorrere su quanto deciso e sentenziato in alcuna sede di giudizio, con documenti scritti o senza in qualsiasi sede giuridica, sempre ed in ogni luogo, sia con le pareti avverse presenti o assenti su quanto richiesto e successivamente solennemente deliberato. Ragion per cui le suddette parti in causa convennero di obbedire ed in toto osservare quanto sar\u00e0 prescritto nelle loro sentenze di qualunque contenuto ed in qualunque sede giudiziale\". \nFu stabilito che in caso di non osservanza dell'accordo l'applicazione di una ammenda di 200 ducati da versare met\u00e0 alla camera fiscale del principe vescovo di Trento e l\u2019altra met\u00e0 al nobile Pietro Lodron \"signore generale di dette terre di Magasa, Armo, Persone, Moerna e Turano della Valle di Vestino\". Inoltre le parti contraenti si impegnarono di rifondere tutti i danni causati e le spese sostenute con relativi interessi in caso di condanna in sede giudiziale garantendo la quantit\u00e0 di denaro stimata con un'ipoteca di tutti i beni personali in loro possesso, presenti e futuri, e quelli della rispettive comunit\u00e0. \nAl termine Benvenuto detto \u201cGreco\u201d e Giovannino fu Domenico giurarono con tocco di mano sulle sacre scritture di osservare tutte le suddette deliberazioni e chiesero al notaio di stilare un pubblico documento da consegnare ad entrambe le singole parti contendenti.\nFungevano da giudici di appello il nobile Pietro del fu Paride di Lodrone, \"quale signore generale degli uomini e persone delle comunit\u00e0 ed universit\u00e0 delle terre di Magasa, Armo, Persone, Moerna e Turano della Valle di Vestino e l\u2019onorabile signor Matteo, notaio e cittadino di Trento ed assessore del nobile Erasmo di Thun in Val di Non, vicario generale nelle Giudicarie per conto del principe vescovo di Trento Giorgio nonch\u00e9 generale signore e pastore degli uomini e della comunit\u00e0 di Storo\".\n1511, la grande divisione di pascoli e boschi dei monti Camiolo, Tombea, Dos di Sas e della costa di Ve.\nLo studio compiuto da don Mario Trebeschi , ex parroco di Limone del Garda, di una sgualcita e a tratti illeggibile pergamena conservata presso l\u2019Archivio Parrocchiale di Magasa, port\u00f2 a conoscenza dell\u2019intensivo sfruttamento dei pascoli d\u2019alpeggio, dei boschi, delle acque torrentizie in Val Vestino che fu spesso causa di interminabili e astiose liti fra le sei comunit\u00e0. In special modo nelle zone contese dei monti Tombea e Camiolo; ognuna di esse rivendicava, pi\u00f9 o meno fortemente, antichi diritti di possesso o transito, con il risultato che il normale e corretto uso veniva compromesso da continui sconfinamenti di mandrie e tagli abusivi di legname. Pertanto agli inizi del Cinquecento, onde evitare guai peggiori, si arriv\u00f2 in due fasi successive con l\u2019arbitrariato autorevole dei conti Lodron ad una spartizione di questi luoghi tra le varie ville o \u201ccommunelli\u201d. Infatti questi giocarono un ruolo attivo nella vicenda, persuadendo energicamente le comunit\u00e0 alla definitiva risoluzione del problema con la sottoscrizione di un accordo che fosse il pi\u00f9 equilibrato possibile, tanto da soddisfare completamente ed in maniera definitiva le esigenti richieste delle numerose parti in causa. Il 5 luglio del 1502 il notaio Delaido Cadenelli della Valle di Scalve redigeva a Turano sotto il portico adibito a cucina della casa di un tale Giovanni, un atto di composizione tra Armo e Magasa per lo sfruttamento consensuale della confinante valle di Cablone (nel documento Camlone, situata sotto il monte Cortina). Erano presenti i deputati di Armo: Bartolomeo, figlio di Faustino, e Stefenello, figlio di Lorenzo; per Magasa: Antoniolo, figlio di Giovanni Zeni, e Viano, figlio di Giovanni Bertolina. Fungevano da giudici d\u2019appello i conti Francesco, Bernardino e Paride, figli del sopra menzionato Giorgio, passati alla storia delle cronache locali di quei tempi, come uomini dotati di una ferocia sanguinaria. Il 31 ottobre del 1511 nella canonica della chiesa di San Giovanni Battista di Turano, Bartolomeo, figlio del defunto Stefanino Bertanini di Villavetro , notaio pubblico per autorit\u00e0 imperiale, stipulava il documento della pi\u00f9 grande divisione terriera mai avvenuta in Valle, oltre un terzo del suo territorio ne era interessato. Un primo accordo era gi\u00e0 stato stipulato il 5 settembre del 1509 dal notaio Girolamo Morani su imbreviature del notaio Giovan Pietro Samuelli di Liano, ma in seguito all\u2019intervento di alcune variazioni si era preferito, su invito dei conti Bernardino e Paride, revisionare completamente il tutto e procedere cos\u00ec ad una nuova spartizione. Alla presenza del conte Bartolomeo, figlio del defunto Bernardino, venivano radunati come testimoni il parroco Bernardino, figlio del defunto Tommaso Bertolini, Francesco, figlio di Bernardino Piccini, tutti e due di Gargnano, il bergamasco Bettino, figlio del defunto Luca de Medici di San Pellegrino, tre procuratori per ogni Comune, ad eccezione di quello di Bollone che non faceva parte della contesa (per Magasa presenziavano Zeno figlio del defunto Giovanni Zeni, Pietro Andrei, Viano Bertolini), e si procedeva solennemente alla divisione dei beni spettanti ad ogni singolo paese. A Magasa veniva attribuita la propriet\u00e0 del monte Tombea fino ai prati di Fondo comprendendo l\u2019area di pertinenza della malga Alvezza e l\u2019esclusiva di tutti i diritti di transito; una parte di territorio boscoso sulla Cima Gusaur e sul dosso delle Apene a Camiolo, in compenso pagava 400 lire planet alle altre comunit\u00e0 come ricompensa dei danni patiti per la privazione dei sopraddetti passaggi montani. Alcune clausole stabilivano espressamente che il ponte di Nangone (Vangone o Nang\u00f9 nella parlata locale) doveva essere di uso comune e che lungo il greto del torrente Toscolano si poteva pascolare liberamente il bestiame e usarne l\u2019acqua per alimentare i meccanismi idraulici degli opifici. Al contrario il pascolo e il taglio abusivo di piante veniva punito severamente con una multa di 10 soldi per ogni infrazione commessa. \nAlla fine dopo aver riletto il capitolato, tutti i contraenti dichiaravano di aver piena conoscenza delle parti di beni avute in loro possesso, di riconoscere che la divisione attuata era imparziale e di osservare rispettosamente gli statuti, gli ordini, le provvisioni e i decreti dei conti Lodron, signori della comunit\u00e0 di Lodrone e di quelle di Val Vestino. Poi i rappresentanti di Armo, Magasa, Moerna, Persone e Turano giuravano, avanti il conte Bartolomeo Lodron, toccando i santi vangeli, di non contraffarre e contravvenire la presente divisione terriera e, con il loro atto, si sottoponevano al giudizio del foro ecclesiastico e ai sacri canoni di Calcedonia.\nIl periodo napoleonico e l'annessione agli Asburgo (1796-1815).\nLa discesa di Napoleone Bonaparte e delle sue truppe durante la campagna d'Italia del 1796 produsse cambiamenti radicali non solo nel panorama politico italiano ma anche in quello valvestinese. Napoleone Buonaparte con il fratello Luciano e la scorta di 400 dragoni, giunse nelle Giudicarie da Brescia passando da Odolo, il 16 agosto e pranz\u00f2 con i suoi ufficiali a Storo. Le prime truppe napoleoniche si presentarono in Valle lo stesso giorno. Circa 80 soldati francesi provenienti dall'accampamento di Storo della divisione del generale Pierre Fran\u00e7ois Sauret de la Borie vittoriosi dopo la battaglia di Castiglione del 5 agosto contro l'esercito austriaco e in avanzata nel Trentino, giunti a Moerna passando da Bocca Cocca, scesero, a suon di tamburo e tromba, a Turano imponendo ai rappresentanti di Valle il pagamento della \"tassa di guerra\" consistente in 2.000 lire venete in contanti e altre 3.000 lire in grani e bestiame. In compenso rilasciarono passaporti al pubblico e al privato di poter \"a man salva\" introdurre in Valle le mercanzie e generi alimentari necessari al sostentamento della popolazione.\nIl 5 settembre 1796 i francesi entrarono a Trento trovandola priva del principe vescovo Pietro Vigilio conte di Thun gi\u00e0 riparato a Passavia in Baviera il 17 maggio. L'anno successivo con il Trattato di Campoformido cess\u00f2 di esistere la Repubblica di Venezia che per circa 4 secoli delimit\u00f2 i suoi confini con il territorio valvestinese. Tra l'alternarsi di occupazioni francesi e austriache, nel 1798 il sacerdote Antonio Marzadri, insieme a Francesco Rizzi detto Spezier, speziale di Moerna, fu arrestato e carcerato in Trento nel Castello del Buonconsiglio, con la terribile accusa di tradimento di Stato, probabilmente fu compromesso a causa di fatti, non documentati, legati all'invasione napoleonica del 1797, ma il 15 settembre 1798 entrambi furono dichiarati innocenti dal Consiglio di Trento e tali furono dichiarati nella \"Gazzetta di Trento\" del 18 settembre al foglio numero 75.\nDall'aprile del 1797 al dicembre del 1800 subentr\u00f2 ai francesi l'amministrazione austriaca. Nel febbraio 1799, il Magistrato Consolare di Trento incaric\u00f2 il capitano Giuseppe de Betta di portarsi con una compagnia di 120 bersaglieri tirolesi a Magasa e Cadria a presidio dei confini meridionale del Principato vescovile di Trento minacciati dall'invasione napoleonica ma anche dalla presenza in Valle nel febbraio del 1798 di giovani maltrattati dall'esercito francese che si definirono anti giacobini. Costoro furono chiamati emigrati o briganti e in realt\u00e0 si erano \"uniti in ciurma di scellerati, cos\u00ec ogni giorno infestavano questi vicini luoghi della Montagna e Riviera desolando e saccheggiando del tutto\". \nNell'autunno del 1800, con la terza invasione francese guidata dal generale Macdonald lungo le valli e sui monti tra il lago di Garda e la valle del Chiese, il capitano Bernardino Dal Ponte, al comando di soli trenta sch\u00fctzen, riusc\u00ec a fermare un forte reparto francese di duecentocinquanta soldati costringendolo alla fuga. I francesi travolsero il Principato Vescovile, che cess\u00f2 di esistere definitivamente nel 1803 a seguito del trattato di Lun\u00e9ville del 9 febbraio 1801. I Francesi cedettero il Principato all'Austria, la quale, a sua volta, lo pass\u00f2 al governo filo-francese del Regno di Baviera. La Valle fu assegnata al Giudizio Distrettuale di Tione. Dal 1805 al 1810 il Regno amministr\u00f2 la Val Vestino abolendo la giurisdizione feudale di Lodrone, incamer\u00f2 i Dazi di Lodrone e di Turano, rese obbligatoria la vaccinazione antivaiolosa, pose termine al banditismo dilagante, ai secolari richiami nelle milizie locali e impose l'applicazione del decreto napoleonico di Saint Cloud che stabiliva le sepolture fuori dalle chiese lontani dagli abitati.\nCon il Trattato di Parigi del 28 febbraio 1810 Napoleone tolse il Trentino alla Baviera e lo un\u00ec al Regno d'Italia. La Valle fu aggregata dapprima al dipartimento dell'Alto Adige, Distretto V di Riva, Cantone IV di Condino e successivamente a quello del Mella (27 maggio 1814) fino al 1813 quando subentr\u00f2 l'interregno della Commissione Auliaca austriaca. Un ultimo decreto del Regno d'Italia a firma del vicer\u00e9 Eugenio Beauharnais del 20 luglio 1813 stabil\u00ec che al Cantone di Vestone fosse aggregata l'intera Val Vestino, precedentemente unita al cantone di Condino, dipartimento dell'Alto Adige.\nLe successive alterne vicende militari e politiche, portarono al Congresso di Vienna del 1815 ove il Trentino, con la Valle, dal 7 aprile fu incorporato nella Confederazione Germanica e sottoposto al dominio della casa d'Austria fino al 1918.\nUna repubblica dimenticata fra Austria e Italia.\nNell'aprile del 1909 il Bollettino italiano di Legislazione e Statistica Doganale e Commerciale riport\u00f2 un aspetto politico della Val Vestino al punto che fece eco in Europa ma soprattutto in Spagna ove fu prontamente ripreso dal Boletin de la R. Sociedad Geografica de Madrid, Revista de Geografia colonial y mercantil del Maggio-Giugno del 1909. Esso descriveva che: \"nel Trentino sud-occidentale vi era una piccola valle verdeggiante e fertile quasi completamente isolata dal mondo da picchi di 2000 m. di altezza. E' essa la valle di Vestino nel massiccio montuoso che distaccano i monti Tombea e Caplone. La frontiera austro-italiana segue la cresta di queste montagne di roccie dolomitiche, non lontano del lago di Garda, che separano dal lago d'Idro.\nQuesta frontiera forma un angolo acuto che penetra verso il sud nel territorio italiano, girando la citata valle percorsa da un torrente, il Magasino, che getta le sue acque nel lago di Garda, dopo passato per una stretta gola che \u00e8 l'unica porta di comunicazione col mondo.\nQuesta valle costituisce in realt\u00e0 una repubblica, un piccolo Stato, che non \u00e8 stato riconosciuto dai suoi potenti vicini n\u00e8 incluso nelle carte dell'Austria o dell' Italia quando, dopo laboriosi negoziati, furono tracciate le carte delle frontiere.\nIn questo piccolo Stato non havvi governatore, n\u00e8 amministrazione di nessuna specie. Tre volte la settimana vi arriva la posta proveniente dall'Italia.\nI giovani prestano servizio militare in Austria, per\u00f2 gli abitanti non pagano ad essa contribuzione alcuna: viceversa sono italiani di lingua, di razza e di idee. La caratteristica che contraddistingue questa repubblica \u00e8 il regime speciale che ricorda quello della chiesa romana\".\nIl vecchio confine di Stato di Lignago. Il Casello di Dogana di Gargnano detto della Pato\u00e0la e le sue due sezioni.\nIl territorio della Val Vestino divenne italiano ufficialmente il 10 settembre 1919 con il trattato di pace di Saint Germain: verso il 1934 fu posizionata per volont\u00e0 dell'allora segretario comunale di Turano, Tosetti, una targa lapidea all'inizio della Valle del Droanello presso l'ex strada provinciale che correva lungo il greto del torrente Toscolano, nella localit\u00e0 Lignago. Essa indicava il vecchio confine esistente tra il Regno d'Italia e l'Impero d'Austria-Ungheria dal 1802 fino al termine della Grande Guerra, nel 1918. Questa lapide fu poi ricollocata con la costruzione dell'invaso artificiale nel 1962 nella posizione attuale, sempre in localit\u00e0 Lignago, presso il terzo ponte del lago di Valvestino, detto della Giovanetti prende il nome dalla ditta che lo costru\u00ec, mentre a poca distanza da questa l'edificio della vecchia caserma della Pato\u00e0la della Regia Guardia di Finanza \u00e8 oggi sommerso dalle acque della diga. Questo era stato costruito nel XIX\u00b0 secolo, quando ancora il lago non c\u2019era, serviva a controllare il transito delle merci attraverso il confine. Fu poi dismesso dopo la fine della guerra e delle ostilit\u00e0, esattamente nel 1919.\nUn casello di Dogana esisteva originariamente al Ponte Cola, gi\u00e0 a partire dal 1859 a seguito della cessione da parte dell'Austria, sconfitta, della Lombardia al Regno d'Italia, precisamente sul Dosso di Vincer\u00ec, ove sorge l'attuale diga del lago di Valvestino. Infatti il 30 dicembre 1859 il re Vittorio Emanuele II istitu\u00ec nelle provincie della Lombardia gli uffici di dogana a Gargnano, Sal\u00f2, Limone del Garda, Anfo, Ponte Caffaro, Bagolino e Hano (Capovalle), quest'ultimo dipendente dalla sezione di Maderno e dall'Intendenza di Finanza di Brescia. Due mesi dopo, con la circolare del 20 febbraio 1860 n.1098-117 della Regia Prefettura delle Finanze inviata alle Intendenze di Finanza del Regno si emanavano le prime disposizioni a riguardo della vigilanza sulla linea di confine di Stato e prevedeva che: \"Nella Provincia di Brescia e sotto la dipendenza di quell' Intendenza delle Finanze si stabilir\u00e0 un'altra Sezione della Guardia di finanza che avr\u00e0 il N. XIII ed il cui Comando risieder\u00e0 a Sal\u00f2, per la Dirigenza dei Commissariati di Sal\u00f2 e di Vestone, e inoltre di un Distretto di Capo indipendente a Tremosine incaricato della sorveglianza del territorio al disopra di Gargnano\".\nNel 1870 era gi\u00e0 attiva la sezione del Casello di Gargnano presso l'abitato di Hano, sul Dosso Comione, a controllo dell'accesso carrabile della Val Vestino verso Moerna e come ricevitore reggente di 8^ classe figurava Vincenzo Bertanzon Boscarini. Ma \u00e8 nel 1874 con il riordino delle dogane che il casello fu spostato pi\u00f9 a nord in localit\u00e0 Pato\u00e0la e chiamato nei documenti ufficiali Casello di Gargnano con due sezioni di Dogana: una a Bocca di Paolone e l'altra a Hano, Capovalle, in localit\u00e0 Comione. Secondo la legge doganale Italiana del 21 dicembre 1862, i tre caselli essendo classificati di II ordine classe 4^, avevano facolt\u00e0 di compiere operazioni di esportazione, circolazione e importazione limitata, e III classe per l'importanza delle operazioni eseguite, era previsto che al comando di ognuno vi fosse un sottufficiale, un brigadiere. I militari della Regia Guardia di Finanza dipendevano gerarchicamente dalla tenenza del Circolo di Sal\u00f2 per il Casello di Gargnano (Pato\u00e0la), la sezione di Bocca di Paolone e la caserma di monte Vesta, la sezione di Hano (Comione) dalla tenenza di Vesio di Tremosine, mentre le Dogane dalla sede della Direzione di Verona.\nLa caserma sul monte Vesta e quella di Bocca Paolone furono costruite nel 1882, quest'ultima fu ampliata nel 1902 ed era considerata una sezione della Dogana, come quella di Hano a Comione i cui lavori di rifacimento terminarono nel 1896, in quanto collocata in un luogo distante dalla linea doganale, classificato come un posto di osservazione per vigilare ed accettare l'entrata e l'uscita delle merci. Le casermette dette demaniali di monte Vesta con quelle di Coccaveglie a Treviso Bresciano e pi\u00f9 a sud del Passo dello Spino a Toscolano Maderno e della Costa di Gargnano completavano la cinturazione della Val Vestino con lo scopo principale del controllo dei traffici e dei pedoni sui passi montani. Le merci non potevano attraversare di notte la linea doganale, ossia mezz'ora prima del sorgere del sole e mezz'ora dopo il tramonto dello stesso. Era previsto dalle disposizioni legislative che la \"Via doganale\" fosse \"la strada che dalla valle Vestino mette nel regno costeggiando a diritta il fiume Toscolano: rasenta quindi la cascina Rosane e di scende al fiume Her, ove si dirama in due tronchi, uno dei quali costeggiando sempre il detto fiume conduce a Maderno e l'altro per la via dei monti discende a Gargnano\". Le pene per il contrabbando erano alquanto severe, prevedendo oltre all'arresto nei casi pi\u00f9 gravi, la confisca delle merci o il pagamento di un valore corrispondente, la perdita degli animali da soma o da traino, dei mezzi di trasporto sopra cui le merci fossero state scoperte. Temperava, per\u00f2, tale eccessivo rigore, il sistema delle transazioni, grazie alle quali era possibile concordare l'entit\u00e0 della sanzione applicabile, anche con cospicue riduzioni della pena edittale.\nA seguito del trattato commerciale tra il Regno e l'Austria Ungheria del 1878 e del 1887 furono consentite particolari agevolezze ad alcuni prodotti pastorali importati dalla Val Vestino qualora fossero accompagnati dal certificato d'origine. Era previsto che la Dogana di Casello della Pato\u00e0la nel comune di Gargnano, della sezione di Casello di Bocca di Paolone a Tignale o della sezione di Casello di Comione a Capovalle dovessero ammettere, come una riduzione del 50 per cento sul dazio: 25 quintali di formaggio, 65 di burro e 30 di carne fresca.\nNel 1892 le esenzioni fiscali fin l\u00ec praticate non furono bene accolte da alcuni politici del parlamento del Regno, che sottolinearono negli atti parlamentari: \"N\u00e9 vogliamo passare sotto silenzio i pensieri che hanno destato in noi le nuove clausole per la magnesia della Valle di Ledro e i prodotti pastorali di Val Vestino. Con queste clausole si aumenta, a favore dell'Austria, il numero, gi\u00e0 abbastanza ragguardevole, delle eccezioni, mediante le quali le due parti contraenti accordano favori ristretti ai prodotti di determinate provincie. Vivi e non sempre ingiusti sono i reclami sollevati in varie parti del Regno da questa parzialit\u00e0 di trattamento e sarebbe stato desiderabile che, come fu fatto nel 1878 rispetto ai vini comuni, si tentasse di estendere i patti dei quali si discorre a tutte le provincie. Non dubitiamo che il Governo italiano si sia adoperato a tal fine con intelligente sollecitudine, ma dobbiamo rammaricarci che non ha ottenuto l'intento\". Nello stesso anno, l'Intendenza di Finanza di Brescia rendeva noto che con decreto regio del 25 settembre, la sezione di Hano della Dogana di Gargnano veniva elevata a Dogana di II ordine e III classe.\nNel 1894 apprendiamo che l'importazione consisteva in: \"Carne fresca della Valle di Vestino importata per la Dogana di Casello, totale 196 q. Burro fresco della Valle Vestino importato per la Dogana di Casello, totale 2.048 q. Formaggio della Valle Vestino importato per la Dogana di Casello, totale 63.773 q.\".\nNel 1897 l'Annuario Genovese chiariva le nuove disposizioni riguardanti la fiscalit\u00e0 dei prodotti importati: \"Per effetto del trattato con l'Austria-Ungheria, il burro di Valle Vestino, importato per la dogana di Casello con certificati di origine, rilasciati dalle autorit\u00e0 competenti, \u00e8 ammesso al dazio di lire 6.25 il quintale se fresco, ed al dazio di lire 8,75 il quintale, se salato, fino alla concorrenza di 65 quintali per ogni anno.\nPer effetto del trattato con l'Austria-Ungheria, il \"brindsa\", specie di formaggio di pecora o di capra, di pasta poco consistente, e ammesso al dazio di lire 3 il quintale, fino alla concorrenza di 800 quintali al massimo per ogni anno, a condizione che l'origine di questo prodotto dell'Austria-Ungheria sia provata con certificati rilasciati dalle autorit\u00e0 competenti.\nPer effetto dello stesso trattato,il formaggio (escluso il \"brindza\") della Valle Vestino, importato per la dogana di Casello con certificati di origione rilasciati dalle autorit\u00e0 competenti, e am messo al dazio di lire 5.50 il quintale fino alla concorrenza di 25 quintali per ogni anno\".\nNel 1909 la a Direzione delle Dogane e imposte indirette del Regno precisava che i Caselli doganali della Val Vestino erano due, quello della Pato\u00e0la e l'altro quello del Dosso Comione a Capovalle e la via doganale era: \"La strada mulattiera, che dalla Val Vestino mette nel Regno per il ponte Her, ove si dirama in due tronchi che mettono l'uno al Casello, Maderno a Gargnano, e l'altro, seguendo le falde del monte Stino, ad Hano ed Idro, costituisce la via doganale di terra poi transito delle merci in entrata e uscita.\nAutorizzata all'attestazione dell'uscita in transito delle derrate coloniali, del petrolio ed altri generi di consumo, compreso il sale, trasportati per la dogana di Riva di Trento e destinati ai bisogni degli abitanti in Val Vestino\".\nTra i vari avvicendamenti di servizio presso il Casello Doganale si ricorda nel 1911 quello del brigadiere scelto Aiuto Stefano assegnato, a domanda, alla reggenza della Dogana di Stromboli che venne sostituito, a domanda, dal brigadiere Aurelio Calva della Dogana di Luino.\nI primi giorni della Grande Guerra. L'avanzata dei bersaglieri e dei fanti italiani.\nNei mesi precedenti lo scoppio della prima guerra mondiale del 1915, lo Stato maggiore del Regio esercito in due riunioni tenute a Verona e a Brescia conferm\u00f2 il piano ottocentesco del generale Enrico Cosenz ossia l'intenzione di \"eliminare il saliente della Val Vestino\" dalla presenza di truppe austriache. Difatti il 25 maggio Moerna fu prontamente occupata dalla fanteria del Regio Esercito italiano proveniente da Capovalle e al seguito della truppa vi era il noto scrittore Mario Mariani, corrispondente di guerra del quotidiano Il Secolo che scriveva: \"\"Quando il sole era gi\u00e0 alto la batteria raggiungeva la frontiera. I pali austriaci erano gi\u00e0 stati rovesciati. Un bersagliere ciclista che tornana d'oltre confine gridava passando e pedalando a rotta di collo per salite ripide e voltate al ginocchio: \"Il mio plotone \u00e8 a Moerna, gli austriaci scappano\". La colonna rispondeva: \"Viva l'Italia!\"\". Nello stesso giorno pure Turano e Bollone furono occupati da reparti della fanteria provenienti da sud, dalla valle del Toscolano e dal monte Vesta.\nA est, Cima Gusaur e Cima Manga facevano parte fin dall'inizio della Grande Guerra dell' Impero Austro-Ungarico e furono conquistate dai bersaglieri italiani del 7\u00b0 Reggimento nel primo giorno del conflitto, il 24 maggio 1915, sotto la pioggia. In vista dell\u2019entrata in guerra del Regno di Italia contro l\u2019Impero austro-ungarico, il Reggimento fu mobilitato sull\u2019Alto Garda occidentale, inquadrato nella 6\u00aa Divisione di fanteria del III Corpo d\u2019Armata ed era composto dai Battaglioni 8\u00b0, 10\u00b0 e 11\u00b0 bis con l'ordine di raggiungere in territorio ostile la prima linea Cima Gusaner (Gusaur)-Cadria e poi quella Bocca di Cablone-Cima Tombea-Monte Caplone a nord.\nIl 20 maggio i tre Battaglioni del Reggimento partendo dalla caserma \"Magnolini\" di Gargnano raggiunsero Liano e Costa di Gargnano, Gardola a Tignale e Passo Puria a Tremosine in attesa dell\u2019ordine di avanzata verso la Val Vestino. Il 24 maggio i bersaglieri avanzarono a Droane verso Bocca alla Croce sul monte Camiolo, Cima Gusaur e l'abitato di Cadria, disponendosi sulla linea che da monte Puria va a Dosso da Crus passando per Monte Caplone, Bocca alla Croce e Cima Gusaur.\nLo stesso 24 maggio, da Cadria, il comandante, il colonnello Gianni Metello, segnal\u00f2 al Comando del Sottosettore delle Giudicarie che non si trovavano traccia, n\u00e9 si sapeva, di lavori realizzati in Valle dal nemico, le cui truppe si erano ritirate su posizioni tattiche al di l\u00e0 di Val di Ledro. Evidenziava che nella zona, priva di risorse, con soltanto vecchi, donne e fanciulli, si soffriva la fame. Il giorno seguente raggiunsero il monte Caplone ed il monte Tombea senza incontrare resistenza. \nIl 27 maggio occuparono pi\u00f9 a nord Cima spessa e Dosso dell\u2019Orso, da dove potevano controllare la Val d\u2019Ampola, e il 2 giugno Costone Santa Croce, Casetta Zecchini sul monte Calva, monte Tremalzo e Bocchetta di Val Marza. Il 15 giugno si disposero tra Santa Croce, Casetta Zecchini, Corno Marogna e Passo Gattum; il 1\u00b0 luglio tra Malga Tremalzo, Corno Marogna, Bocchetta di Val Marza, Corno spesso, Malga Alta Val Schinchea e Costone Santa Croce. Il 22 ottobre il 10\u00b0 Battaglione entr\u00f2 in Bezzecca, Pieve di Ledro e Locca, mentre l\u201911\u00b0 bis si dispose sul monte Tremalzo. Nel 1916 furono gli ultimi giorni di presenza dei bersaglieri sul fronte della Val di Ledro: tra il 7 e il 9 novembre i battaglioni arretrarono a Storo e di l\u00e0 a Vobarno per proseguire poi in treno verso Cervignano del Friuli e le nuove destinazioni\nLa terza linea di difesa arretrata. L'ultima barriera a difesa della pianura Padana.\nCon l'arretramento dell'esercito austriaco sulla linea di difesa del lago di Ledro e dei forti di Lardaro, tutta la parte nord della Valle fu ampiamente fortificata dal Genio militare italiano onde prevenire un ipotetico sfondamento della difesa italiana posta pi\u00f9 a nord. Il monte Stino, la Bocca Cocca, il monte Cingla, il monte Denai, il monte Puria fecero parte cos\u00ec del sistema monte Tombea-monte Caplone uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A, del monte Manos a Capovalle e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nIl nome del monte Stino fu pure menzionato dal poeta Gabriele D'Annunzio nel manifesto lanciato in volo su Trento il 20 settembre del 1915: \"...Oggi il tricolore sventola in tutte le citt\u00e0 sorelle, in cima a tutte le torri e a tutte le virt\u00f9. Pi\u00f9 si vede e fiammeggia il rosso, riacceso con la passione e con le vene degli eroi novelli. Branche ignobili, violando le nostre case hanno profanato il segno, l'hanno strappato, arso e nascosto? Ebbene, oggi non vi \u00e8 frode, n\u00e9 violenze di birro imperiale che possa spegnere la luce del tricolore nel nostro cielo. Esso \u00e8 invincibile. Questi messaggi, chiusi nel drappo della nostra bandiera e muniti di lunghe fiamme vibranti, sono in memoria di quei ventuno volontari presi a Santa Massenza dalla soldataglia austriaca e fucilati nella fossa del Castello il 16 di aprile 1848. Ne cada uno nel cimitero, sopra il loro sepolcro che siamo alfine per vendicare! Bisogna che i precursori si scuotano e risuscitino, per rendere pi\u00f9 luminosa la via ai liberatori. E i morti risuscitano. Erano l\u00e0, fin dal primo giorno di guerra, a Ponte Caffaro, alla gola di Ampola, a Storo, a Lodrone, a Tiarno, a Ledro, a Condino, a Bezzecca, in tutti i luoghi dove rosseggiarono le camicie e le prodezza garibaldine. E i Corpi Franchi in Val di Sole e i Legionari di Monte Stino, tutti i nostri messaggeri disperati aspettavano la giovent\u00f9 d'Italia risanguinando\".\nNell'ultimo anno di guerra, nel 1918, si susseguirono gli avvicendamenti dei reparti operanti in Valle, dal 28 marzo al 4 aprile, la Brigata \"Lario\" si spost\u00f2 nella zona tra il lago d'Idro e quello di Garda; il 233\u00b0 Reggimento fanteria si accanton\u00f2 a Capovalle, Moerna, Storo e Tremalzo; il 234\u00b0 Reggimento fanteria tra Sarmerio e Vesio a Tremosine, meno il II battaglione che si trasfer\u00ec ad Anfo. In queste localit\u00e0 i reggimenti atteserono alacremente a lavori di rafforzamento e mantenimento delle linee arretrate. Il 21 aprile il II Battaglione del 234\u00b0 Reggimento si accanton\u00f2 a Gard\u00f2la. Dal 23 al 27 la brigata si schier\u00f2 in val di Ledro e la Brigata \"Lario\" assunse la difesa anche della zona di \"Passo di Nota\". Sempre nello stesso periodo dal 20 marzo al 23 aprile, fu trasferita dal fronte del Piave in zona di riposo a Capovalle, Lavenone, Odolo e Preseglie, la Brigata \"Chieti\" con il 123\u00b0 e 124\u00b0 Reggimento.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino a Moerna e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto\nArchitetture religiose.\nLa chiesa di San Giovanni Battista.\nLa chiesa di San Giovanni Battista \u00e8 situata a Turano. Le prime notizie risalgono al 15 novembre 928 e sono contenute nel famoso testamento del vescovo veronese Nokterio, ove viene citata come la chiesa di Santa Maria. Filiale della chiesa di Tignale divenne pure pieve della Val Vestino, rettoria e parrocchia. Conserva un dipinto raffigurante la decollazione di San Giovanni Battista opera del pittore gardesano Giovanni Andrea Bertanza di Padenghe sul Garda. Sulla torre del campanile \u00e8 visibile ancor oggi scolpito nella pietra lo stemma Scaligero, ossia una scala a cinque pioli in palo. Al riguardo un anonimo di Bagolino lasci\u00f2 scritto che la Valle fu concessa in feudo ai conti di Lodrone in permuta del feudo di Bagolino il 6 aprile 1452, e allorquando nel 1579 i Commissari dell'Arciduca d'Austria pretesero il giuramento di fedelt\u00e0 dai Valvestinesi, questi si rifiutarono perch\u00e9 il loro feudo non faceva parte del principato di Trento. Tale notizia \u00e8 priva di veridicit\u00e0 storica e fu smentita da Bartolomeo Corsetti, presbitero benacense, storico e latinista, nel suo scritto \u201c\"Memorie dell'antica Casa di Lodrone\"\u201d edito nel 1693.\nVi si celebra la festa del santo patrono della Valle il 29 agosto, la festivit\u00e0 di Nostra Signora della Neve il 5 agosto alla quale era anticamente consacrata e l'ultima domenica di agosto la \"Festa del Perdono\" che secondo la tradizione locale fu istituita da papa Alessandro III nel 1166 che transit\u00f2 nella zona.\nIl prato antistante l'entrata della Chiesa anticamente era chiamato \"Prato della Pica\" in quanto in antico venivano lette o sentenziate le condanne capitali emanate dai conti di Lodrone, feudatari della Valle.\nTra la fine del Cinquecento e primi anni del Seicento la Pieve fu retta da sacerdoti dalla condotta discutibile: don Lorenzo Bartelli nel giugno 1600 inviava una supplica a papa Clemente VIII per essere assolto dalla colpa dell'omicidio del cognato Stefano Zuaboni commesso nel 1592 per difendere la sorella angustiata dalle continue angherie domestiche, mentre don Giovanni Antonio Marzadri, rivale della banda di Giovanni Beatrice, fu giustiziato a Sal\u00f2 nel 1609 per ordine della magistratura della Serenissima in quanto ritenuto colpevole di omicidi e nefandezze varie.\nNatura.\nLa Val Vestino fa parte del Parco regionale dell'Alto Garda Bresciano.\nLa pratica delle carbonaie.\nSulle montagne della Valle sono presenti numerose e antiche aie carbonili simbolo di una professione ormai scomparsa da decenni. Quella della carbonaia, pojat in dialetto locale, era una tecnica molto usata in passato in gran parte del territorio alpino, subalpino e appenninico, per trasformare la legna, preferibilmente di faggio, ma anche di abete, carpino, larice, frassino, castagno, cerro, pino e pino mugo, in carbone vegetale. I valvestinesi erano considerati degli esperti carbonai, carbon\u00e8r cos\u00ec venivano chiamati, come risulta anche dagli scritti di Cesare Battisti. I primi documenti relativi a questa professione risalgono al XVII secolo, quando uomini di Val Vestino richiedevano alle autorit\u00e0 della Serenissima i permessi sanitari per potersi recare a Firenze e a Venezia. Essi esercitarono il loro lavoro non solo in Italia ma anche nei territori dell'ex impero austro-ungarico, in special modo in Bosnia Erzegovina, e negli Stati Uniti d'America di fine Ottocento a Syracuse-Solvay. Nonostante questa tecnica abbia subito piccoli cambiamenti nel corso dei secoli, la carbonaia ha sempre mantenuto una forma di montagnola conica, formata da un camino centrale e altri cunicoli di sfogo laterali, usati con lo scopo di regolare il tiraggio dell'aria. Il procedimento di produzione del carbone sfrutta una combustione imperfetta del legno, che avviene in condizioni di scarsa ossigenazione per 13 o 14 giorni. Queste piccole aie, dette localmente ajal, jal o gial, erano disseminate nei boschi a distanze abbastanza regolari e collegate da fitte reti di sentieri. Dovevano trovarsi lontane da correnti d'aria ed essere costituite da un terreno sabbioso e permeabile. Molto spesso, visto il terreno scosceso dei boschi, erano sostenute da muri a secco in pietra e nei pressi il carbonaio vi costruiva una capanna di legno per riparo a s\u00e9 e alla famiglia. In queste piazzole si ritrovano ancor oggi dei piccoli pezzi di legna ancora carbonizzata. Esse venivano ripulite accuratamente durante la preparazione del legname. A cottura ultimata si iniziava la fase della scarbonizzazione che richiedeva 1-2 giorni di lavoro. Per prima cosa si doveva raffreddare il carbone con numerose palate di terra. Si procedeva quindi all'estrazione spegnendo con l'acqua eventuali braci rimaste accese. La qualit\u00e0 del carbone ottenuto variava a seconda della bravura ed esperienza del carbonaio, ma anche dal legname usato. Il carbone di ottima qualit\u00e0 doveva \"cantare bene\", cio\u00e8 fare un bel rumore. Infine il carbone, quando era ben raffreddato, veniva insaccato e trasportato dai mulattieri verso la Riviera del Garda per essere venduto ai committenti. Di questo carbone si faceva uso sia domestico che industriale e la pratica cadde in disuso in Valle poco dopo la seconda guerra mondiale soppiantato dall'uso dell'energia elettrica, del gasolio e suoi derivati .\nIl \"Paralepidotus ornatus\" di malga Alvezza.\nNel 1969 fu scoperto a Cima Rest in localit\u00e0 Alvezza nei pressi della malga un giacimento fossile di una certa rilevanza scientifica. Tra i vari rinvenimenti, spicca il ritrovamento nei sedimenti di et\u00e0 norica di un \"Paralepidotus ornatus\", un esemplare di pesce fossile della lunghezza di 600 millimetri oggi conservato presso il Museo Civico di Scienze Naturali di Brescia e risalente appunto al piano del Norico, ossia al periodo Triassico compreso tra i 226 e i 210 milioni di anni fa.\nIl \"Paralepidotus\" era un pesce lento nel movimento, dotato di robuste scaglie ganoidi per difendersi dagli aggressori e di denti, viveva nei pressi del fondo marino e si nutriva prettamente di molluschi.\nLe vecchie \"calch\u00e8re\".\nIl semicerchio di sassi biancastri e grigi, in parte crollati, invaso da erbacce, terriccio e piante di carpini, incassato nel terreno ed aperto su di un lato, \u00e8 quanto rimane di queste vecchie \"calch\u00e8re\", cio\u00e8 una fornace per la produzione della calce costruita nel secolo scorso da famiglie di contadini sparse sui monti della Valle.\nPer la sua costruzione sono stati usati soprattutto blocchi di roccia calcarea, resistenti alle alte temperature (900 gradi) che si raggiungevano durante la \"cottura\" dei sassi.\nOgni ciclo di produzione richiedeva molte tonnellate di sassi di calcare escavati nelle vicinanze, altrettante di fascine di legna per il fuoco e di acqua. In fondo, in corrispondenza del foro da cui sarebbe stata continuamente alimentata, veniva posta la legna. Sopra venivano poi accumulati i sassi calcarei per tutta l'altezza della calch\u00e8ra. Il tutto era infine ricoperto da uno strato di argilla o terra con fori di sfiato. La cottura durava circa una settimana ed era controllata notte e giorno: una volta conclusa, si attendeva per alcuni giorni, il raffreddamento del materiale. Scoperchiando la calch\u00e8ra, i sassi ormai trasformati in calce viva, venivano estratti con spessi guanti o con il badile. Il processo di lenta cottura in assenza di ossigeno, aveva trasformato il carbonato di calcio in ossido di calcio, estremamente caustico, la calce viva. Quest'ultima mescolata con l'acqua, si sarebbe trasformata nella \"calce spenta\", che un tempo aveva molteplici utilizzi. Innanzi tutto mescolata alla sabbia come legante in edilizia, ma anche, aspersa sulle pareti di case e delle stalle, come imbiancante dalle propriet\u00e0 fortemente disinfettanti.\nLe pozze d'abbeverata dette \"lav\u00e0c\".\nLe pozze presenti nelle piane dei fondi agricoli, dette \"lav\u00e0c\", hanno un ruolo fondamentale per il mantenimento della rimanente attivit\u00e0 pascoliva dell\u2019area legata all'alpeggio, ma anche per la tutela della biodiversit\u00e0 degli habitat e delle specie, rettili e anfibi in particolare, che attraverso questi specchi d\u2019acqua possono trovare un luogo ideale per la loro riproduzione come la Biscia dal collare (Natrix helvetica) censita nell'agosto del 2018 nella pozza di monte Tombea o i girini di Rana montana e Rospo comune.\nLa tradizione locale riporta che, data la mancanza nella zona di sorgenti e corsi d'acqua, le pozze esistessero da secoli e la tecnica per realizzarle consistesse in uno scavo manuale nell'area di impluvio del pendio della montagna per facilitare il successivo riempimento con la raccolta naturale dell'acqua piovana, di percolazione o dello scioglimento della neve.\nIl problema principale incontrato dai contadini consisteva nell'impermeabilizzazione del fondo: spesso il semplice calpestio del bestiame, con conseguenze compattazione del suolo, non era sufficiente a garantire la tenuta dell'acqua a causa del basso contenuto in argilla del terreno presente, per cui era necessario distribuire sul fondo uno strato di buon terreno argilloso reperito nelle immediate vicinanze, come in questo caso. Spesso non essendo possibile causa la diversit\u00e0 del terreno, sul fondo veniva compattato uno spesso strato di terra e fogliame di faggio, in grado di costituire un feltro efficace a trattenere l'acqua. Per garantire un sufficiente apporto di acqua necessario al riempimento della pozza, o per incrementarlo, spesso era necessario realizzare piccole canalizzazioni superficiali, scavate lungo il versante adiacente per intercettarne anche una modesta quantit\u00e0. La manutenzione periodica, di norma annuale prima della monticazione, consisteva principalmente nell'asporto del terreno scivolato all'interno per il continuo calpestio del bestiame in abbeverata e dell'insoglio della fauna selvatica. Si provvedeva inoltre alla ripulitura della vegetazione acquatica per mantenere la funzionalit\u00e0 della pozza evitando che vi si accrescesse eccessivamente all'interno accelerandone il naturale processo di interramento.\nIn queste fasi veniva posta particolare attenzione in quanto si correva il rischio di rompere la continuit\u00e0 dello strato impermeabile e comprometterne la funzionalit\u00e0; si preferiva ad esempio non rimuovere eventuali massi presenti sul fondo.\nLa pozza, data il suo buono stato di conservazione, non fu rimaneggiata dall'ERSAF Lombardia nel 2004-2007 con il \"progetto Life natura riqualificazione della biocenosi in Valvestino e Corno della Marogna\" .\nMonte Tombea, giardino sulle Alpi.\nKaspar Maria von Sternberg, originario di Praga e vissuto a Ratisbona, fu il primo botanico a riconoscere l'interesse floristico della zona del monte Tombea anche se mai vi ascese. Egli comp\u00ec in questa zona un viaggio tra il 6 maggio e il 20 luglio 1804, passando l'8 giugno in Val di Ledro e in Val d'Ampola ove raccolse sotto le rupi due piante prima sconosciute. Una era Saxifraga aracnoidea, da lui descritta nell'opera pubblicata nel 1810 \"Revisio Saxifragarum iconibus illustrata\", l'altra divenne poi nota come Aquilegia thalictrifolia.\nAlcuni decenni dopo visitarono pi\u00f9 volte il monte Tombea e le zone circostanti altri due botanici, Francesco Facchini e Friedrich Leybold.\nFacchini nel 1842 trov\u00f2 proprio sul monte Tombea una nuova Scabiosa, di cui invi\u00f2 campioni al botanico tedesco Wilhelm Koch. Quest'ultimo la pubblic\u00f2 come nuova specie l'anno successivo nella seconda edizione della sua \"Synopsis florae germanicae et helveticae\", chiamandola Scabiosa vestina. Nel 1846 Facchini torn\u00f2 sul monte Tombea e a Bocca di Valle raccolse una Daphne assolutamente nuova. Dopo molti studi e titubanze decise di chiamarla Daphne rupestris, ma nel 1852 mor\u00ec prima di pubblicare i risultati del suo lavoro.\nFriedrich Leybold, bavarese ma allora residente a Bolzano, visit\u00f2 due volte il Trentino meridionale, percorrendo anche la catena Tremalzo-Tombea. Qui raccolse la Daphne vista dal Facchini che in una pubblicazione del 1853 chiam\u00f2 Daphne petrea, divenendo questo il nome valido.\nLeybold rinvenne nella zona altre nuove piante tra cui un nuovo ranuncolo, che verr\u00e0 descritto cinque anni dopo da Antonio Bertoloni come Ranunculus bilobus. Nella zona del monte Tombea rinvenne una Saxifraga che ritenne essere Saxifraga diapensioides, non notando che era una nuova entit\u00e0.\nCon la pubblicazione nel 1854 del lavoro di Leybold e della \"Flora Tiroliae Cisalpinae\" di Facchini pubblicata postuma da Franz Hausmann di Bolzano il monte Tombea divenne una delle mete classiche degli itinerari dei botanici nelle Prealpi.\nNel 1856 sal\u00ec sul monte Tombea Pierre Edmond Boissier, raccogliendo quella Saxifraga gi\u00e0 rinvenuta tre anni prima da Leybold. Boisser conosceva la vera Saxifraga diapensioides per cui si accorse subito che era differente. Invi\u00f2 la sua scoperta al massimo specialista di allora del genere Saxifraga, Adolf Engler, che, dopo ulteriori studi, pubblic\u00f2 la descrizione della nuova specie nel 1869 con il nome di Saxifraga tombeanensis. Proseguirono le esplorazioni botaniche John Ball, Henry Correvon e Andreas Sprecher von Bernegg che descrissero nei loro scritti le bellezze naturali incontrate.\nFra i botanici che si occuparono della flora del monte Tombea vanno ricordati anche lo svizzero Louis Fran\u00e7ois Jules Rodolphe Leresche (1808-1885), Vinzenz Maria Gredler che vi sal\u00ec nel 1886, Friedrich Morton che descrisse la sua esplorazione effettuata nel maggio-giugno del 1961 in \"Osservazioni botaniche in Val Vestino\" e i malacologi Joseph Gobanz e Napoleone Pini. Tra i locali si ricordano don Pietro Porta originario della Valvestino, Giuseppe Zeni e Michele Stefani di Magasa, il maestro Silvestro Cimarolli (1854-1924) insegnante elementare a Baitoni di Bondone e don Filiberto Luzzani che ha lasciato una pubblicazione sulla flora della bassa Valle del Chiese con interessanti riferimenti alla catena del monte Tombea e un consistente erbario custodito presso il seminario arcivescovile di Trento.\nSi dicono endemiche quelle specie che si rinvengono solo su un'area geografica ristretta al di fuori della quale esse mancano completamente. Nelle Alpi, la presenza di specie ad areale particolarmente limitato pu\u00f2 essere conseguenza del glacialismo quaternario, del substrato litologico difforme rispetto a catene limitrofe, della particolarit\u00e0 climatica di un'area. Il museo civico di Rovereto ha elaborato un progetto di cartografia floristica dividendo il Trentino in aree di rilevamento standard chiamati quadranti e per ciascuno di essi \u00e8 stata rilevata la flora. Conteggiando per quadrante il numero di specie endemiche ad areale particolarmente limitato (al massimo un settore di Prealpi), \u00e8 emerso che queste specie sono diffuse soprattutto nella parte meridionale del Trentino.\nL'area di massimo addensamento \u00e8 costituita per\u00f2 dalla parte Sud-occidentale della provincia, ed in particolare dalla catena del M. Tremalzo-M. Tombea, con picco massimo di 21 entit\u00e0 nella medesima area di rilevamento. Quest'area comprende in particolare la catena Bocca Cablone, attraverso il Monte Tombea, il Monte Caplone, la Bocca di Lorina fino a Cima Avez; sono altres\u00ec inclusi Cima Spessa, (o Rocca sull'Alpo), tutta la Val Lorina e la bassa Val d'Ampola fino alle porte di Storo..\nViabilit\u00e0.\nLa Valle \u00e8 collegata con strade carrozzabili a Gargnano da cui dista 27\u00a0km., e attraverso il Comune di Capovalle, ad Idro, distante altrettanti 27\u00a0km. Il tracciato tortuoso delle due strade rende disagevole i collegamenti fra la Valle e i due laghi.\nEconomia.\nLa popolazione locale, che decenni fa trovava ragione di sostentamento nell'allevamento del bestiame bovino, ora ridotta a poche centinaia di unit\u00e0 e non esistendo nella zona significative attivit\u00e0 di tipo industriale e artigianale, trova il sostentamento in pochi esercizi turistici e nel pendolarismo sulla riviera gardesana. La mancanza di opportunit\u00e0 di lavoro e la carenza dei servizi, costringe i pochi giovani a prendere la via dell'emigrazione verso i paesi limitrofi.\nIl reddito pro-capite \u00e8 bassissimo e colloca il Comune di Magasa all'ultimo posto della graduatoria della provincia di Brescia."}
{"id": "1798217", "revid": "899370", "url": "https://it.wikipedia.org/wiki?curid=1798217", "title": "Arys Buck", "text": "Arys Buck (\"Arys Buck et son \u00e9p\u00e9e magique\") \u00e8 una serie a fumetti scritta e disegnata da Albert Uderzo e pubblicata tra il 1946 e il 1947 dalla rivista francese \"OK\".&lt;br&gt;Arys Buck \u00e8 il primo fumetto di una trilogia ambientata nel medioevo (\"Arys Buck\", \"Prince Rollin\" e \"Belloy l'Invuln\u00e9rable\")."}
{"id": "1798219", "revid": "797136", "url": "https://it.wikipedia.org/wiki?curid=1798219", "title": "Igor \u0160timac", "text": ""}
{"id": "1798220", "revid": "287204", "url": "https://it.wikipedia.org/wiki?curid=1798220", "title": "Igor Stimac", "text": ""}
{"id": "1798221", "revid": "110157", "url": "https://it.wikipedia.org/wiki?curid=1798221", "title": "Barbat", "text": "Il barbat (in lingua persiana: \u0628\u0631\u0628\u062a o \u0628\u0631\u0628\u0637) \u00e8 un tipo di liuto di origine persiana.\nStoria.\nIl barbat ha origine persiana e si \u00e8 evoluto, in epoca araba, fino ad avere la forma attuale e ad essere chiamato oud. Dopo il tanbur \u00e8 lo strumento a corda pi\u00f9 antico dell'Iran. Il primo barbat documentato risale al IX secolo a.C.; in alcuni trattati se ne ascrive l'invenzione a Barbad (il pi\u00f9 grande virtuoso di questo strumento), mentre in altri libri si dice che barbat significhi \"torace\", da cui la somiglianza tra la forma del barbat ed il torace di un dragone.\nDopo la conquista islamica dell'Iran questo strumento fu portato in Arabia (in seguito torner\u00e0 in Iran con una nuova forma). Quando la cultura islamica entr\u00f2 a contatto con quella europea, anche in Europa si cominci\u00f2 a suonare il barbat, che acquis\u00ec altri nomi: ad esempio, in Italia fu chiamato \"lotto\", in Francia \"loth\", in Portogallo \"aland\", in Spagna \"loud\". Nel periodo Sefardita, per ragioni sconosciute (ma probabilmente per fanatismo religioso), l'uso del barbat fu vietato, e lo rimase fino a pochi decenni fa.\nSi presume che i primi oud fossero scavati da un unico pezzo di legno, come la pipa cinese ed il biwa giapponese, tutti e tre discendenti dall'antico barbat persiano. Durante il periodo moresco in Spagna la cassa armonica era solitamente costituita da doghe in legno piegato: da qui il nome oud, che significa appunto \"legno\" o \"legno piegato\"; la tavola armonica era invece in legno, contrapponendosi alla pelle usata nei primi liuti. Dopo essere stato portato e diffuso nel mondo arabo, il barbat cresce di dimensioni ed il suo manico si accorcia, mentre gli ordini (corde accoppiate, accordate all'unisono, all'ottava o per accordi) rimangono sempre quattro.\nSorreggere il barbat.\nIl barbat viene sorretto pi\u00f9 o meno come la chitarra, ma si deve prestare attenzione a tenere la tavola armonica perfettamente verticale (e dunque non visibile dal suonatore) in modo che il suo peso sia sostenuto dal braccio destro e dalla coscia, mentre la mano sinistra pu\u00f2 muoversi liberamente lungo la tastiera. Si noti il modo stravagante con cui si tiene il plettro, mizrab (Turchia) o risha (in arabo letteralmente \"piuma\"); bench\u00e9 sembri poco maneggevole \u00e8 in realt\u00e0 pi\u00f9 comodo di un plettro convenzionale e d\u00e0 alla nota pizzicata il caratteristico timbro dello strumento.\nIn tutte le disquisizioni sul come tenere e suonare il barbat si raccomanda che il musicista resti il pi\u00f9 rilassato possibile ed usi la minima forza necessaria all'esecuzione. Ci\u00f2 permette di suonare a lungo e con facilit\u00e0, lasciando lavorare pi\u00f9 la creativit\u00e0 che la tecnica. In passato molti suonatori reggevano il barbat tenendo le gambe incrociate, mentre ora preferiscono adottare la posizione tipica dei chitarristi classici, poggiando il piede sinistro su un rialzo.\nDiteggiature tipiche.\nNell'uso corrente si adottano due tipi diversi di diteggiatura della mano sinistra. Il pi\u00f9 antico e tradizionale approccio arabo classico usa tutte le dita (eccetto il pollice, che sta dietro al manico) per tastare le corde, uno per ogni semitono, come un chitarrista; in alternativa, alcuni suonano con uno stile pi\u00f9 affine alla tecnica del baglama (o saz) o del sitar, usando il pi\u00f9 possibile indice e medio, poco l'anulare e quasi mai il mignolo. Hakki Obadia ha ideato una diteggiatura mista, che prevede l'uso dell'indice per molte note, del medio e dell'anulare per poche e non su tutte le corde, del mignolo per niente.\nUn altro aspetto dell'uso della mano sinistra sul barbat \u00e8 l'impiego delle unghie per aiutare la tastatura delle corde, il quale conferisce un timbro pi\u00f9 brillante e abbellimenti pi\u00f9 pronunciati che con il semplice uso dei polpastrelli. Questo \u00e8 comune per molti altri strumenti senza tasti, come il sarod, il shamisen e lo san-xien.\nPlettro.\nCome gi\u00e0 detto, la mano destra adotta una tecnica speciale per tenere il plettro a penna, detto risha in arabo e mizrab in turco. Il plettro lungo e flessibile costringe il gomito ad un'angolazione particolare e fornisce un timbro particolare al suono dello strumento. Tradizionalmente consisteva in una penna d'aquila, mentre ora (per ragioni di reperibilit\u00e0, comodit\u00e0 di lavorazione e durata) viene costruito in plastica. I plettri pi\u00f9 sottili suonano dolci e delicati, creando atmosfere sottili, mentre i pi\u00f9 grossi danno volumi molto potenti.\nCorpo del barbat.\nIl corpo del barbat \u00e8 costituito essenzialmente di tre parti:\nModalit\u00e0 costruttive della cassa di risonanza.\nLa cassa di risonanza pu\u00f2 essere costruita in due modi diversi:"}
{"id": "1798222", "revid": "1573940", "url": "https://it.wikipedia.org/wiki?curid=1798222", "title": "Lygaeidae", "text": "I Ligeidi (Lygaeidae ) \u00e8 una famiglia cosmopolita di insetti pentatomomorfi dell'ordine Rhynchota (sottordine Heteroptera, superfamiglia Lygaeoidea). Comprende 972 specie e costituisce il raggruppamento pi\u00f9 rappresentativo della superfamiglia.\nDescrizione.\nI Ligeidi hanno corpo di piccole o medie dimensioni, oblungo o oblungo-ovoidale, con tegumento generalmente scuro. Le specie a colori vivaci hanno in genere decorazioni con colori basati sul rosso e il nero oppure sull'arancio e il nero.\nIl capo \u00e8 breve, provvisto di ocelli, ha antenne e rostro di 4 segmenti. Il pronoto \u00e8 trapezoidale e il mesoscutello breve. Le forme meiottere sono rare, mentre nella maggior parte delle specie le ali sono ben sviluppate. La membrana delle emielitre \u00e8 percorsa da 4 o 5 nervature che partono direttamente dalla linea di separazione con il corio. Le zampe hanno tarsi formati da tre segmenti. Quelle anteriori hanno i femori dilatati.\nL'addome porta gli stigmi in posizione dorsale in tutti gli uriti.\nBiologia.\nI Ligeidi sono insetti fitofagi. Generalmente si ritrovano sulle piante e si nutrono di semi, ma diverse specie possono nutrirsi anche a spese di parti vegetative come fiori e germogli. In generale si tratta di una famiglia di limitato interesse agrario. Ad esempio, Lygaeus creticus non provoca danni sostanziali alle piante di oleandro di cui si ciba. Tuttavia possono verificarsi occasionalmente danni da parte di alcune specie. In Italia sono segnalati danni occasionali sul nocciolo da parte di \"Lygaeus pandurus\" e \"Lygaeus saxatilis\", che contribuiscono a causare il cimiciato delle nocciole, e sulla vite da parte di \"Nysius ericae\". In ogni modo si tratta di specie polifaghe che possono occasionalmente procurare danni di lieve entit\u00e0 a varie specie agrarie, erbacee o legnose.\nSistematica e diffusione.\nLa classificazione tradizionale basata su criteri morfologici, ancora largamente adottata da diversi Autori, attribuisce ai Ligeidi un numero elevato di specie in quanto la famiglia comprendeva diverse sottofamiglie che, in seguito alla revisione di (1997), sono ora elevate al rango di famiglia. La classificazione di , basata su criteri filogenetici, restringe l'ambito della famiglia a tre sole sottofamiglie, comprendenti nel complesso 972 specie ripartite fra 101 generi:"}
{"id": "1798230", "revid": "287204", "url": "https://it.wikipedia.org/wiki?curid=1798230", "title": "Lepilemur randrianasoli", "text": "Il lepilemure di Randrianasolo (\"Lepilemur randrianasoli\" ) \u00e8 una specie di lemure recentemente scoperta, endemica del Madagascar.\nIl nome della specie \u00e8 stato attribuito in onore al primatologo malgascio Georges Randrianasolo.\nDistribuzione.\nLa specie \u00e8 diffusa nella zona centro-occidentale dell'isola (nell'area compresa fra i fiumi Manambolo e Tsiribihina). Popola le zone di foresta decidua secca.\nDescrizione.\nDimensioni.\nMisura 49\u201356\u00a0cm di lunghezza, di cui poco meno della met\u00e0 (26\u00a0cm circa) met\u00e0 vanno attribuiti alla coda.\nAspetto.\nIl pelo \u00e8 grigio nella zona dorsale, con una gualdrappa rossiccia che dalla nuca ricopre le spalle e le zampe anteriori, oltre che il lato esterno delle zampe posteriori. Il muso \u00e8 di color grigio scuro, mentre sulla gola \u00e8 presente una striscia bianca a U: bianca \u00e8 anche la zona attorno all'ano e la coda (che per\u00f2 ha sfumature giallastre.\nLa testa \u00e8 grande ed a forma di triangolo rovesciato, con grandi occhi giallo-arancio cerchiati di nero."}
{"id": "1798231", "revid": "110157", "url": "https://it.wikipedia.org/wiki?curid=1798231", "title": "Chiesa di Santa Maria Assunta (Ronco Scrivia)", "text": "La chiesa di Santa Maria Assunta \u00e8 un luogo di culto cattolico situato nella frazione di Borgo Fornari, in via Giuseppe Mazzini, nel comune di Ronco Scrivia nella citt\u00e0 metropolitana di Genova. La chiesa \u00e8 sede della parrocchia omonima del vicariato della Valle Scrivia dell'arcidiocesi di Genova.\nStoria.\nLa chiesa sorge un poco discosta dal paese, come \u00e8 frequente nelle antiche pievi, e si presenta con i caratteri di un barocco piemontese insolitamente leggero: \u00e8 stata infatti completamente rifatta, per volont\u00e0 dell\u2019arciprete don Giovanni Roggerone, nel 1913, epoca a cui risalgono anche gli affreschi che ornano l\u2019interno.\nLa pieve di Santa Maria Assunta \u00e8 per\u00f2 assai antica: l'antica pieve di Santa Maria di Ceta - la denominazione \"Ceta\" (dal monte vicino, ora detto Riv\u00e0) compare gi\u00e0 in un documento del 1127 - viene nominata per la prima volta in un elenco del 1198 anche se alcuni storici, quali Arturo Ferretto e Goggi, trovano la segnalazione della chiesa in un documento del 13 giugno 1208, con il quale il vescovo di Tortona concede all'abate di Rivalta Scrivia il permesso di edificare nel territorio della pieve una chiesa con annesso monastero.\nOriginariamente si faceva risalire la sua costruzione nel periodo che va dal IV al VI secolo, ma tale affermazione dello storico Lorenzo Tacchella \u00e8 stata in seguito non ritenuta valida. La pieve, con le parrocchie di San Giorgio di Busalla, San Martino di Ronco Scrivia, San Michele di Isola del Cantone e Fraconalto, da essa dipendenti, \u00e8 sottoposta inizialmente alla diocesi di Tortona fino alla met\u00e0 del XIII secolo ed \u00e8 papa Innocenzo IV ad assegnare la chiesa e le altre suffraganee all'arcidiocesi di Genova tramite la bolla pontificia del 3 giugno 1248. Secondo Arturo Ferretto la reale datazione di tale bolla papale risalirebbe invece al 10 gennaio del 1250.\nNel 1580, l'arciprete Giorgio Morando d\u00e0 inizio ai registri parrocchiali. In particolare, il 1\u00ba ottobre dello stesso anno, viene registrato il primo atto di battesimo.\nNel 1582, il vescovo di Novara monsignor Francesco Bossi, in qualit\u00e0 di visitatore apostolico, visita la pieve, trovandola in pessimo stato. In quegli anni la chiesa, oltre all'altare maggiore, aveva altri quattro altari, dedicati a san Michele, san Martino, santa Maria e san Giovanni Battista.\nLa chiesa subisce gravi danneggiamenti nel 1625 a seguito della guerra tra la Repubblica di Genova e il Ducato di Savoia e pertanto, nel 1650, il vecchio edificio viene abbattuto per procedere alla costruzione dell\u2019attuale chiesa di Santa Maria Assunta, completata nel 1666; questa ha avuto un rifacimento nel Settecento in seguito a un incendio appiccato dagli Austriaci. In rovina all\u2019inizio dell\u2019Ottocento, \u00e8 nuovamente ricostruita.\nNel 1889, la chiesa aveva sette altari. Il primo a destra dell\u2019ingresso era dedicato a san Giuseppe, mentre lo stesso, prima del 1771, era dedicato a santa Lucia. Il secondo era dedicato a san Giovanni Battista e il terzo, a capo della navata, a Nostra Signora del Rosario. Quarto era, quindi, l\u2019altare maggiore, l\u2019unico in marmo con balaustra anch\u2019essa in marmo. A sinistra, il primo altare, prima dedicato a san Carlo Borromeo, nel 1838 venne destinato al culto di san Francesco d\u2019Assisi. Il secondo altare era dedicato al Santissimo Crocifisso, con quadro dipinto in tela. In capo alla navata, dove originariamente c\u2019era l\u2019altare di san Michele, nel 1876 fu costruito l\u2019altare di Nostra Signora Assunta.\nDescrizione.\nL\u2019edificio attuale riflette il rifacimento del 1913; i recenti interventi di restauro (1984-85) hanno voluto essere prevalentemente di rafforzamento delle strutture portanti e conservativi. In particolare, il restauro degli stucchi e delle parti affrescate \u00e8 stato diretto ed eseguito dai pittori Angelo Petrucci e Mauro Repetto.\nL\u2019interno \u00e8 suddiviso in tre navate e possiede ornamenti in oro, stucchi e pregevoli affreschi. Nel presbiterio \u00e8 collocato il monumentale altare secentesco in marmo, decorato dello stemma degli Spinola.\nAi lati dell\u2019altare maggiore si trovano due cappelle: a sinistra quella dell\u2019Assunta, sul cui altare, donato dalle benefattrici Nicoletta e Rina Carpaneto, \u00e8 presente una statua del 1878 dello scultore Paolo Olivari di Genova, e a destra quella del Sacro Cuore (gi\u00e0 di Nostra Signora del Rosario), con statua di Antonio Canepa, 1916.\nI due altari rimanenti, dedicati a san Giuseppe e a Nostra Signora Immacolata e sante vergini, sono entrambi in marmo. Il primo fu costruito a spese di Geo Davidson e il secondo a spese di Vincenzo e Gigetta Borzone, ai quali si devono anche la statua del Sacro Cuore e la costruzione del Ricreatorio Parrocchiale nel 1937.\nIl pulpito, donato da don Roggerone, risale al 1913, mentre sulla controfacciata, dal 1822, \u00e8 presente l'organo a canne.\nLa decorazione ad affresco \u00e8 stata compiuta per intero dal pittore Rodolfo Gambini.\nNel presbiterio, a lato del Vangelo \u00e8 raffigurato \"Ges\u00f9 nell\u2019orto del Getsemani\" e a lato dell\u2019Epistola \"Apparizione ai Discepoli di Emmaus\". Nel coro \u00e8 possibile ammirare un quadro del Settecento raffigurante l\"'Assunta\".\nIn alto nella volta, si ammirano gli affreschi di: \"Incoronazione della Madonna\", \"Madonna del Rosario\", \"Sant'Anna\" e \"Beata Maria Vittoria Fornari Strata\", discendente dei feudatari e fondatori del paese.\nPure del Gambini sono gli affreschi raffiguranti la \"Via Crucis\".\nLa chiesa \u00e8 ricca di arredi e paramenti pregiati. Due dipinti meritano particolare attenzione: \"La Flagellazione\" di Giovanni Raffaele Badaracco, pittore aderente alla pittura genovese, e il \"San Giovanni Battista nel deserto\" di Giovanni Andrea De Ferrari, opera databile al terzo decennio del XVII secolo.\nIl campanile.\nSecondo quanto risulta da una carta topografica del 1645, il campanile della vecchia pieve era posto a lato del coro a sinistra. Esso era fornito di due campane, fuse nel 1374 dal maestro Carlo Lanxarotto. La torre campanaria fu riedificata nel 1752 a lato della facciata, dove si trova tuttora. Nel 1983 viene completamente restaurata. Nel 1770 era fornita di tre campane; oggi le campane sono cinque, fuse nel 1886 da Pasquale Mazzola di Valduggia. Le campane sono le pi\u00f9 grandi della valle Scrivia, pesando la maggiore circa quindici quintali. Il concerto \u00e8 fuso in tono di Re\u266d3."}
{"id": "1798234", "revid": "36426", "url": "https://it.wikipedia.org/wiki?curid=1798234", "title": "Villa il Roseto", "text": ""}
{"id": "1798239", "revid": "102661233", "url": "https://it.wikipedia.org/wiki?curid=1798239", "title": "Viriplaca", "text": "Viriplaca era la dea romana che \"placa la rabbia dell'uomo\"; si trattava di un attributo di Giunone, e ne descriveva la capacit\u00e0 di riportare la pace tra marito e moglie.\nIl santuario si trovava sul Palatino: una donna che riteneva di aver subito un torto dal marito si recava al santuario, confidava alla dea la causa del proprio dolore e la dea la predisponeva a riconciliarsi col marito."}
{"id": "1798245", "revid": "339392", "url": "https://it.wikipedia.org/wiki?curid=1798245", "title": "Alternative pop", "text": ""}
{"id": "1798246", "revid": "838137", "url": "https://it.wikipedia.org/wiki?curid=1798246", "title": "Arie Haan", "text": "Giovane talento del grande degli anni settanta (tre Coppe dei Campioni e una Intercontinentale), ha militato poi nell'Anderlecht vincendo ancora la Coppa delle Coppe nel 1976 e 1978. In Italia \u00e8 ricordato soprattutto per aver segnato il gol da 35 metri nell'ultima partita della seconda fase a gironi dei Mondiali argentini del 1978. Non a caso \u00e8 stato soprannominato il \"Bombardiere\" per le fucilate che partivano dal suo piede destro.\nBiografia.\nNasce il 16 novembre 1948 a Finsterwolde, un piccolo villaggio che si trova nella provincia di Groninga, a circa 7\u00a0km da Winschoten.\nCarriera.\nGiocatore.\nClub.\nCresce nelle giovanili dell'Ajax e debutta in prima squadra nel 1969. Si dice che da ragazzo Haan fece infuriare l'allenatore storico dei lancieri Rinus Michels, rifiutandosi di aggregarsi alla prima squadra perch\u00e9 voleva prima terminare gli studi. Nei primi tempi Haan trova poco spazio fra i titolari perch\u00e9 chiuso da Nico Rijnders, centrocampista dai mille polmoni. Ma Haan non ci mette molto a dimostrare il suo talento. Nel 1971 vince la sua prima Coppa dei campioni con l'Ajax battendo in finale 2-0 il : a inizio ripresa sostituisce Sjaak Swart e segna un gol con un diagonale dalla destra su assist di Cruijff. Fu il primo gol di un subentrato in una finale di Coppa dei Campioni. \nAll'inizio della stagione 1971-1972 Rijnders viene ceduto al Bruges e Haan diventa titolare inamovibile del centrocampo. Anche se \u00e8 difficile parlare di ruoli definiti nel calcio totale perch\u00e9 tutti sapevano creare e distruggere, possiamo dire che l'allenatore Michels vedeva in Haan il giocatore in grado di distruggere la manovra avversaria mentre con Kov\u00e1cs aveva compiti pi\u00f9 offensivi e di costruzione del gioco.\nNel 1972 vince con l'Ajax la \"Coppa del Centenario del Rangers F.C.\", segnando un gol agli scozzesi sia all'andata sia al ritorno (rispettivamente 3-1 e 3-2 sempre a favore dei lancieri), mentre l'anno successivo vince la prima edizione ufficiale della Supercoppa UEFA, segnando il definitivo 6-0 contro il nella partita di ritorno. In sei stagioni con i lancieri Haan vince tutto: 3 Eredivisie, 3 Coppe dei Campioni, 3 Coppe dei Paesi Bassi, 1 Supercoppa UEFA e una Coppa Intercontinentale.\nFinito il ciclo Ajax emigra in Belgio nell'Anderlecht. Arriva nel momento migliore dei bianco-malva che gi\u00e0 vantano fra le proprie file campioni come Rob Rensenbrink, Fran\u00e7ois Van der Elst, Gilbert Van Binst, Franky Vercauteren, Ludo Coeck e Hugo Broos. Haan diventa subito un pilastro: disputa 199 partite di campionato segnando 35 gol e arricchisce la sua bacheca dei trofei con 2 edizioni della Coppa delle Coppe, 2 della Supercoppa UEFA, una della una Coppa del Belgio e un titolo nazionale.\nNella Supercoppa UEFA 1976 contro il Bayern Haan firma l'unico gol bianco-malva all'andata (2-1 per i bavaresi a Monaco) e il definitivo 4-1 al ritorno. Considerando anche l'edizione 1972 non ufficiale, ha vinto 4 volte questa competizione: dopo Paolo Maldini e Alessandro Costacurta \u00e8 il giocatore ad averne vinte di pi\u00f9 (l'unico con due club diversi), in cui ha fatto 5 gol (record) e in cui ha giocato 8 partite (record al pari di Costacurta).\nNel 1981 si trasferisce allo dove ritrova Raymond Goethals, suo allenatore nella prima stagione all'Anderlecht. Con i \"Rouches\" conquista la Jupiler League che mancava da undici anni, disputando tutte le partite e segnando sei gol. Conquista anche la sua quarta finale di Coppa delle Coppe persa contro il Barcellona. La stagione 1982-1983 si apre con la sconfitta per 3-2 in Supercoppa nazionale contro il Waregem, ma si chiude in bellezza con la vittoria della seconda Jupiler League, condita da altri 6 gol in 31 presenze.\nNella stagione 1983-1984 passa al , e questa sar\u00e0 l'ultima squadra della sua carriera.\nNazionale.\nHaan ha fatto parte della nazionale olandese che conquist\u00f2 il secondo posto a Germania 1974. All'inizio del Mondiale ci sono sei giocatori per tre posti a centrocampo: il terzetto dell'Ajax composto da Haan, Neeskens e M\u00fchren e quello del , comprendente de Jong, Jansen e van Hanegem. Michels nella scelta \u00e8 \"aiutato\" da alcune defezioni: M\u00fchren rinuncia alla rassegna iridata per star vicino a suo figlio malato, in difesa Mansveld e Hulshoff vengono fermati dagli infortuni e Isra\u00ebl deve rinunciare alla prima partita per un lutto. La scelta cade quindi su Jansen, Neeskens e van Hanegem con Haan che viene reinventato libero da Michels durante un'amichevole pre-Mondiale contro i tedeschi del Kickers Offenbach. Haan gioc\u00f2 un gran mondiale nonostante il ruolo inedito.\nAd Argentina 1978 torna al suo ruolo di centrocampo; nella partita contro la Germania Ovest (finita 2-2) Haan realizza il momentaneo 1-1 con un tiro dai 25-30 metri nell'angolino basso su cui Sepp Maier non pu\u00f2 nulla. Si arriva cos\u00ec alla sfida decisiva con l'Italia: sull'1-1 \u00e8 ancora Haan a essere determinante con un tiro dai 35 metri che fulmina Dino Zoff. La partita finisce 2-1, gli \"oranje\" conquistano la finale che poi perderanno contro i padroni di casa dell'Argentina.\nAllenatore.\nHaan ha cominciato precocemente (a 36 anni) la sua lunga carriera di allenatore e dall'84 al 2001 ha allenato nove squadre di club prima di dirigere le Nazionali di , e . Dal 2009 allena nel campionato cinese."}
{"id": "1798247", "revid": "709565", "url": "https://it.wikipedia.org/wiki?curid=1798247", "title": "Clopinard", "text": "Clopinard \u00e8 un fumetto scritto e disegnato da Albert Uderzo nel 1945 in seguito ad un annuncio sul giornale francese France Soir, e pubblicato nel 1946 dalla rivista \"Edition du Ch\u00eane\"."}
{"id": "1798249", "revid": "287204", "url": "https://it.wikipedia.org/wiki?curid=1798249", "title": "NGC 3628", "text": "NGC 3628 \u00e8 una galassia a spirale visibile nella costellazione del Leone.\nSi tratta della terza compagna del Tripletto del Leone, un gruppo di tre galassie molto brillanti che comprende, oltre a questa, le ben note M65 e M66. Questa galassia si presenta come una compagna minore, meno luminosa ma molto estesa, con un lungo fuso luminoso che attraversa tutta la sua lunghezza, ben visibile in un telescopio amatoriale."}
{"id": "1798251", "revid": "110157", "url": "https://it.wikipedia.org/wiki?curid=1798251", "title": "Mangoky", "text": "Il Mangoky \u00e8 un fiume lungo 564\u00a0km che scorre nel Madagascar sud-occidentale.\nOrigina nella regione degli altipiani centrali del Madagascar, subito ad est della citt\u00e0 di Fianarantsoa (Provincia di Fianarantsoa), alla confluenza dei fiumi Matsiatra e Mananantanana.\nSfocia, con un grande delta, nel Canale del Mozambico, a nord della citt\u00e0 di Morombe (Provincia di Toliara). La costa dell'estuario ospita una delle aree di foresta litoranea a mangrovie pi\u00f9 estese del Madagascar .\nIl fiume rappresenta il confine nord-occidentale dell'ecoregione della foresta spinosa."}
{"id": "1798253", "revid": "1516566", "url": "https://it.wikipedia.org/wiki?curid=1798253", "title": "Asinari", "text": "Origini e sviluppo.\nLe origini leggendarie della famiglia, secondo il Manno risalgono ad un certo Asinio degli Asinari, abate dell'Abbazia di Novalesa, che avrebbe accolto Carlo Magno durante la sua venuta in Piemonte. Sempre secondo il Manno altre fonti citano un Asinaro condottiero di Vitige, re dei Goti.\nSecondo Serafino Grassi, Enrico Asinari fu sindaco di Asti al momento dell'incendio della citt\u00e0 da parte di Federico Barbarossa nel 1164.\nLe notizie certe della famiglia compaiono nella prima met\u00e0 del Duecento con la presenza di due nuclei famigliari ben distinti anche se accorpati in un unico \"hospicium\". Sono di questo periodo un Razone o Raxone Asinari console e Ratio, Guglielmo e Giovanni credendari del Comune di Asti.\nNel Duecento, Federico Asinari di Loreto fu il capitano della cavalleria astese inviata in Terrasanta per la crociata del 1215. In questo periodo la famiglia svilupp\u00f2 anche la propria vocazione affaristica: Opicino e Giovanni Asinari aprirono banchi ad Asti ed a Genova ed ebbero tra i loro debitori il vescovo di Asti. Raimondo a met\u00e0 del XIII secolo fu uno dei primi cives del Comune infeudati di un castello comunale del contado: quello di Dusino San Michele egli in seguito si schier\u00f2 con i ghibellini De Castello nelle lotte civili di Asti e diede origine al ramo di Dusino. L'alleanza con la famiglia Guttuari, famiglia ghibellina di spicco astigiana fu non solo politica, ma anche commerciale: gli Asinari tennero un banco in compropriet\u00e0 ad Asti per circa 7 anni dal 1291 al 1298.\nBonifacio e Tommaso furono attivi alla fine del XIII secolo in Savoia ed in Borgogna. Questi due personaggi diedero origine alle linee di San Marzano e Camerano.\nLa guerra civile in Asti e l'esilio.\nDopo questa prima fase di espansione finanziaria, gli Asinari subirono una battuta d'arresto a causa delle discordie cittadine con la fazione guelfa dei Solaro. La vittoria dello schieramento guelfo port\u00f2 inevitabilmente all'esilio della maggior parte degli Asinari alleati ai Guttuari. Dopo un effimero ritorno in citt\u00e0 caldeggiato da Enrico VII, la definitiva vittoria dei guelfi nel 1314, port\u00f2 gli Asinari fuori dalle mura cittadine fino al 1339 con la venuta del Marchese del Monferrato prima ed i Visconti poi. Tolomeo Asinari, coinvolto nelle lotte civili, venne esiliato con la famiglia e si dedic\u00f2 al commento del De consolatione philosophie manoscritto nel 1309 e miniato da Filippo di Altavilla (\u00e8 conservato a Vienna). Questo comport\u00f2 per quasi quarant'anni un pressoch\u00e9 totale assenza della famiglia dalle maggiori cariche cittadine ed uno sviluppo della stessa nel contado ed all'estero.\nI figli di Bonifacio, Alessandro e Bonifacio in societ\u00e0 con lo zio Bonomo svilupparono ed ampliarono l'attivit\u00e0 in Borgogna, diventando finanziatori del conte Eude IV di Borgogna nel 1334.\nLa linea di Camerano orient\u00f2 principalmente i suoi interessi in Svizzera e Germania (Berna, Friburgo, Colonia).\nNel XIV secolo la famiglia era talmente sviluppata da essersi diramata in ben cinque linee: il ramo di San Marzano (investiti dei feudi di Canelli, Bellangero, Moasca, San Marzano, Vesime, San Giorgio, Mombaldone, Montechiaro, Cartosio e Malvicino), il ramo di Camerano (con i feudi di Belotto, Camerano), il ramo di Casasco e quello di Dusino, Costigliole e L\u00f9 erano in compropriet\u00e0 con i rami di San Marzano e Casasco ed in seguito origineranno il ramo di Costigliole che a fine Seicento si unir\u00e0 alla famiglia Verasis.\nI dissidi interni.\nLa famiglia ingrand\u00ec il proprio potere economico e commerciale al punto tale che pi\u00f9 di una volta personaggi dei vari rami vennero in contrasto:\nGli storici non sono concordi nel considerare questo clima di litigiosit\u00e0 la principale causa di declino della famiglia nei commerci esteri, fatto sta che alla fine del XIV secolo il ramo di San Marzano in Borgogna sembra quasi del tutto scomparso, cos\u00ec come il ramo di Camerano che cess\u00f2 la propria attivit\u00e0 in Renania.\nAlcuni componenti della famiglia si spostarono al nord nelle Fiandre e nella zona della Mosa, mantenendo la loro attivit\u00e0 fino verso la met\u00e0 del Quattrocento.\nCon il passaggio della contea di Asti sotto gli Orl\u00e9ans, tutti i rami degli Asinari nell'arco di un secolo cessarono l'attivit\u00e0 feneratizia trasformandosi in nobilt\u00e0 territoriale e consolidando il proprio potere in circa una dozzina di castelli.\nAsinari di Camerano e di Casasco.\nEra sicuramente il ramo pi\u00f9 facoltoso della famiglia operante nella Renania. Strinse forti legami con i Pallio o Pallido, gli Alione, i Montafia ed i Roero. Anche i Selvatico avevano legami di sangue con loro. Questa fitta rete di relazioni permise agli Asinari di Camerano e Casasco di ingrandire e sviluppare le proprie ricchezze in patria ed all'estero, fino ai dissidi che nacquero tra le due famiglie per rivendicazioni territoriali.\nIl ramo di Camerano si estinse nel XVII secolo ed il feudo pass\u00f2 a Ghirone di Valperga conte di Masino, mentre il ramo di Casasco si concluse all'inizio del XVIII secolo.\nAsinari di San Marzano.\nBonifacio nel 1280 lasci\u00f2 le proprie ricchezze ai figli. Bonifacio e Tommaso divennero comproprietari del feudo di San Marzano.\nNel 1771, Filippo Valentino (morto nel 1780) fu infeudato primo marchese di San Marzano e Caraglio. Suo marchese Filippo Antonio, fu consigliere di Stato ed inviato da Napoleone Bonaparte come ambasciatore a Berlino. Divenne nel 1808 conte dell'Impero e nel 1813 senatore e reggente del Piemonte.\nDal marchese e poi conte Filippo Antonio Maria e la sua moglie Polissena della Chiesa di Cinzano originarono numerosi figli tra cui: il marchese Carlo Emanuele, aiutante di campo di Vittorio Emanuele I, uno dei capi dei moti del 1821; il conte Ermolao diplomatico e ministro degli affari esteri; Guido, dalla cui linea nacque il tenente generale Alessandro che combatt\u00e9 durante le guerre d'Indipendenza e nella campagna per la Guerra di Abissinia e il colonnello Carlo Alberto (1833 - ), che ebbe la medaglia al valore per la battaglia di Custoza e fu vicegovernatore del Duca d'Aosta.\nIl titolo di conte pass\u00f2 da Ermolao (ottenne il titolo essendo nato nel 1800 ultimo figlio prima dell'ottenimento del titolo da parte del suo padre Filippo Antonio Maria) poi ai suoi figli Filippo (1835-), Britanio (1839-), e poi Giuseppe Sigray (1842-1898).\nAsinari di Costigliole d'Asti.\nOriginati dal ramo degli Asinari di San Marzano, il capostipite fu Alessandro e suo fratello Bonifacio. Il primo ebbe Secondino e Giorgio, primo signore di Costigliole (1341). Antonio, figlio di Secondino fu il secondo signore (1382). I successori furono Alessandro, Antonio, Alessandro, Gilardino, Girolamo, Giovanni Aurelio.\nGiovanni Aurelio (1576) spos\u00f2 Antonia Cacherano d'Osasco e Rocca d'Arazzo ed ebbe Michele (morto nel 1620) e Aurelia Ottavia. Michele spos\u00f2 Camilla Griffi da Milano ed ebbe una figlia morta piccola ed una figlia illegittima, Leonora, legittimata nel 1622, che and\u00f2 in sposa prima al nobile Giovanni Borio da Costigliole, capitano d'artiglieria di S.A., poi ad Alberto Viale. Il conte Aurelio Asinari constat\u00f2 che la famiglia si sarebbe estinta a causa della presenza di sole discendenti femminili.\nEssendo due delle tre figlie (Barbara e Camilla) monache Clarisse ad Asti, nel testamento del 24 maggio 1620, il conte lasciava l'intero patrimonio della famiglia alla primogenita Aurelia Ottavia, a patto che il genero assumesse nome e stemma Asinari. Quando lei si spos\u00f2 con il cavaliere Giovanni Antonio Verasis, venne investita del feudo di Costigliole d'Asti e tutti i possedimenti della famiglia Asinari, con la clausola di aggiungere al cognome del marito il proprio, fondando la dinastia dei Verasis Asinari e decretando l'estinzione degli Asinari.\nNel 1854, il conte Francesco Verasis Asinari di Costigliole d'Asti e Castiglione Tinella, spos\u00f2 la celebre Virginia Oldoini e da questa ebbe un figlio, Giorgio.\nLe abitazioni.\nFitto ed articolato era l'insediamento della famiglia Asinari nella citt\u00e0 di Asti. Nella zona di porta Arco (all'imbocco di piazza Alfieri, nei pressi del Teatro Alfieri) viene individuato il nucleo abitativo pi\u00f9 antico della famiglia, qui veniva citato un \"solarium Assinariorum\" (1197 - 1198).\nNella stessa zona, ma in epoca pi\u00f9 tarda, un palazzo di propriet\u00e0 dei San Marzano \u00e8 il Palazzo degli Spagnoli in prossimit\u00e0 del teatro Alfieri. L'edificio presenta ancora oggi molti armi gentilizie nel porticato interno della famiglia Avalos, proprietaria dello stabile nel XV secolo.\nI Verasis-Asinari abitavano il palazzo in via Natta, tra via Milliavacca e via Giobert tuttora utilizzato come sede del conservatorio \"G. Verdi\". Risale al secolo XIV, ma in epoca rinascimentale fu ristrutturato. Costruito in arenaria e mattone, faceva parte di un complesso edilizio pi\u00f9 vasto di architettura gotica, comprendente le vie Cattedrale, Giobert, Natta e Milliavacca. A sinistra del portone vi era una torre segnalata nella carta del Theatrum Statuum Sabaudiae del 1671. Il piano nobile presenta presenta finestre \"crociate\" rinascimentali simili a quelle presenti a Palazzo Mazzola. La casa nel XVI secolo pass\u00f2 di propriet\u00e0 della famiglia Verasis. Nel XIX secolo il conte Luigi Verasi-Asinari abbandon\u00f2 il palazzo per abitare in un lussuoso palazzo a Torino e nel 1933 il palazzo divenne propriet\u00e0 del Comune di Asti.\nGli Asinari di San Marzano possedevano inoltre un edificio in corso Alfieri, angolo via Carducci nella zona un tempo definita \"caneto degli Asinari\". Il palazzo fu abitato dalla famiglia fino all'inizio dell'Ottocento, nel XVIII secolo la torre venne abbattuta.\nSempre nella zona, tra le vie Carducci, Caracciolo Massaia e Varrone, era presente una \"contrata Assinariorum\" (1338). La zona ancora tra il XVI e XVII secolo era abitata da alcuni nobili della famiglia: gli Asinari di Gresy, quelli di Soglio e di Casasco. Nel Rione San Paolo, Manuele e Bartolomeo Asinari avevano nel Trecento una \" domus\" nei pressi del convento di San Francesco.\nStemma.\n Lo stemma degli Asinari, \u00e8 l'unico esempio in Asti di araldica con all'interno una costruzione architettonica (la torre). \u00c8 probabile che questo si possa riferire alle molte infeudazioni della famiglia sul territorio astigiano. La bordura bianco-rossa dello stemma si rif\u00e0 alla tipica bicromia delle famiglie legate all'Impero.\nScudo:D'azzurro alla torre d'oro, la porta ferrata d'argento, con la bordatura composta d'argento e di rosso\nCimiero: Asino nascente, alato d'oro\nMotto: TVTTO. ALFIN. VOLA.\nGenealogia.\nAlbero genealogico nei tratti principali."}
{"id": "1798255", "revid": "1573940", "url": "https://it.wikipedia.org/wiki?curid=1798255", "title": "Lepilemur sahamalazensis", "text": "Il lepilemure di Sahamalaza o lepilemure rosso (Lepilemur sahamalazensis ) \u00e8 una specie di lemure recentemente scoperta, endemica del Madagascar.\nDescrizione.\nDimensioni.\nMisura fino a 51\u201355\u00a0cm di lunghezza, di cui circa la met\u00e0 spettano alla coda.\nAspetto.\nIl pelo ha colorazione variabile, probabilmente anche in relazione con l'et\u00e0 dell'animale: il pelo della zona dorsale pu\u00f2 variare dal rosso-ruggine al grigio-bruno con sfumature rossastre, mentre il pelo della zona ventrale va dal biancastro al giallognolo. In entrambi i casi, il pelo del quarto posteriore presenta un colore pi\u00f9 scuro e meno tendente al rossiccio rispetto al pelo del quarto anteriore.\nLa faccia grigiastra, la fronte e le orecchie rossicce ed una banda nera che dalla nuca va fino a met\u00e0 della schiena sono caratteristiche costanti per la specie.\nLa coda ha un colore che va dal bruno scuro al rosso scuro.\nGli occhi sono bruno-rossastri.\nDistribuzione e habitat.\nLa specie \u00e8 diffusa nella penisola di Sahamalaza (), nella zona nord-occidentale del Madagascar (Provincia di Mahajanga), dove preferisce le zone di foresta pluviale semiumida od anche secondaria. Il fiume Maevarano segna il confine meridionale del suo areale."}
{"id": "1798258", "revid": "148107", "url": "https://it.wikipedia.org/wiki?curid=1798258", "title": "Crazy", "text": "Crazy (\"pazzo\" in lingua inglese) pu\u00f2 riferirsi a:"}
{"id": "1798260", "revid": "519091", "url": "https://it.wikipedia.org/wiki?curid=1798260", "title": "Stadio olimpico Nilton Santos", "text": "Lo stadio N\u00edlton Santos (in portoghese \"est\u00e1dio N\u00edlton Santos\", chiamato anche \"Engenh\u00e3o\") \u00e8 uno stadio di Rio de Janeiro, in Brasile. Lo stadio ospita le partite interne del Botafogo.\nLo stadio ha ospitato le gare di atletica delle Olimpiadi estive del 2016. E per la seconda volta, nei giochi olimpici, dopo Melbourne nel 1956, le gare di atletica si disputano in uno stadio diverso da quello dove si svolgono le cerimonie di apertura e chiusura dei giochi olimpici estivi, ovvero Est\u00e1dio Jornalista M\u00e1rio Filho. La capacit\u00e0 dello stadio \u00e8 stata portata a per i Giochi.\nIl 10 settembre 2008 il ha giocato per la prima volta nello stadio per la partita valida per le qualificazioni ai Mondiali 2010 contro la finita in pareggio (0-0).\nLo stadio \u00e8 di propriet\u00e0 della citt\u00e0 di Rio de Janeiro, ma \u00e8 stato affittato al Botafogo almeno fino al 2027.\nIl costo di costruzione dello stadio avrebbe dovuto essere di 30 milioni di dollari statunitensi (o 60 milioni di reais brasiliani).\nLo stadio ha ospitato alcune partite di calcio dei XV Giochi Panamericani, ospitati a R\u00edo de Janeiro, in Brasile, nel 2007: dodici partite della prima fase degli uomini e i tornei di calcio femminile.\nLa chiusura temporanea.\nIl 26 marzo 2013 l'impianto sportivo \u00e8 stato chiuso per motivi di sicurezza. A seguito di un controllo, infatti, \u00e8 stato rilevato come la copertura dello stadio possa crollare se sottoposto a venti a .\nIn seguito a lavori di ristrutturazione, lo stadio ha riaperto nel 2016."}
{"id": "1798262", "revid": "48040", "url": "https://it.wikipedia.org/wiki?curid=1798262", "title": "Palazzetto dello Sport (Vibo Valentia)", "text": ""}
{"id": "1798263", "revid": "161273", "url": "https://it.wikipedia.org/wiki?curid=1798263", "title": "C/1855 L1", "text": ""}
{"id": "1798264", "revid": "118791990", "url": "https://it.wikipedia.org/wiki?curid=1798264", "title": "Moreno Morello", "text": "Biografia.\nMoreno Morello realizza per \"Striscia\" dei servizi in cui si occupa di truffe, in particolare di eventi che coinvolgono falsificatori di denaro e sedicenti guaritori, che hanno luogo quasi esclusivamente in Veneto. In breve tempo \u00e8 diventato uno degli inviati pi\u00f9 noti e pi\u00f9 frequenti di \"Striscia la notizia\". Suoi tratti caratteristici sono il suo abito bianco, l'esprimersi con un linguaggio molto ricercato e il ritrovarsi spesso ad inseguire correndo i malfattori che tentano di sfuggirgli: da qui il \"Raggiro World Championship\" o \"Giro dei Raggiri\", ispirato anche dal suo passato sportivo di arbitro di calcio e atleta nei 400 metri. \u00c8 stato anche conduttore di \"Striscia la Domenica\" in compagnia di Luca Cassol (Capitan Ventosa) per 10 puntate. Ha anche interpretato, in maniera parodistica, il presidente statunitense Barack Obama."}
{"id": "1798266", "revid": "287204", "url": "https://it.wikipedia.org/wiki?curid=1798266", "title": "Raul Julia", "text": ""}
{"id": "1798272", "revid": "1216132", "url": "https://it.wikipedia.org/wiki?curid=1798272", "title": "Miliardi di tappeti di capelli", "text": "Miliardi di tappeti di capelli (\"Die Haarteppichkn\u00fcpfer\") \u00e8 un romanzo di fantascienza del 1995, romanzo d'esordio di Andreas Eschbach.\nUn prequel del romanzo pubblicato nel 2001, intitolato \"Quest\", \u00e8 inedito in italiano.\n\"Miliardi di tappeti di capelli\" \u00e8 stato pubblicato in italiano per la prima volta nel 2001 nella collana Solaria.\nTrama.\nIl racconto tratta della storia di una vera e propria casta \"privilegiata\" di fabbricanti di tappeti dalle dimensioni all'incirca 2 metri per 2 metri che essi tessono, impiegando l'intero arco di una vita, con i capelli delle proprie mogli, concubine e figlie, tramandando dal padre al figlio maschio questa attivit\u00e0 che sta al confine tra l'artigianale e il religioso, eseguita a maggior gloria dell'Imperatore di tutto l'universo conosciuto; i manufatti vengono consegnati al fine di addobbare il palazzo dell'Imperatore. In questa societ\u00e0 quasi medievale, il ruolo dei singoli \u00e8 fissato sin dalla nascita, e su di essi veglia la figura divina ed imperscrutabile dell'Imperatore, immortale, inarrivabile e da cui dipende ogni cosa del creato. Lentamente nel corso del romanzo si dipana una trama complessa e coinvolgente, in cui brevi episodi, apparentemente slegati dal contesto generale fanno da viatico e da perno alla narrazione generale, contribuendo ad affascinare e trascinare il lettore verso la sorprendente conclusione."}
{"id": "1798279", "revid": "1442080", "url": "https://it.wikipedia.org/wiki?curid=1798279", "title": "NBA Playoffs 2000", "text": "Gli NBA Playoffs 2000 si conclusero con la vittoria dei Los Angeles Lakers (campioni della Western Conference) che sconfissero i campioni della Eastern Conference, gli Indiana Pacers.\nEastern Conference.\nPrimo turno.\n(1) Indiana Pacers - (8) Milwaukee Bucks.\nRISULTATO FINALE: 3-2\nPRECEDENTI NEI PLAYOFF\n(2) Miami Heat - (7) Detroit Pistons.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) New York Knicks - (6) Toronto Raptors.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Charlotte Hornets - (5) Philadelphia 76ers.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Indiana Pacers - (5) Philadelphia 76ers.\nRISULTATO FINALE: 4-2\nPRECEDENTI NEI PLAYOFF\n(2) Miami Heat - (3) New York Knicks.\nRISULTATO FINALE: 3-4\nPRECEDENTI NEI PLAYOFF\nFinale.\n(1) Indiana Pacers - (3) New York Knicks.\nRISULTATO FINALE: 4-2\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) Sacramento Kings.\nRISULTATO FINALE: 3-2\nPRECEDENTI NEI PLAYOFF\n(2) Utah Jazz - (7) Seattle SuperSonics.\nRISULTATO FINALE: 3-2\nPRECEDENTI NEI PLAYOFF\n(3) Portland Trail Blazers - (6) Minnesota Timberwolves.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) San Antonio Spurs - (5) Phoenix Suns.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) Los Angeles Lakers - (5) Phoenix Suns.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Utah Jazz - (3) Portland Trail Blazers.\nRISULTATO FINALE: 1-4\nPRECEDENTI NEI PLAYOFF\nFinale.\n(1) Los Angeles Lakers - (3) Portland Trail Blazers.\nRISULTATO FINALE: 4-3\nPRECEDENTI NEI PLAYOFF\nNBA Finals 2000.\nLos Angeles Lakers - Indiana Pacers.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 24 settembre 2021\"."}
{"id": "1798291", "revid": "1573940", "url": "https://it.wikipedia.org/wiki?curid=1798291", "title": "Lepilemur ruficaudatus", "text": "Il lepilemure dalla coda rossa (Lepilemur ruficaudatus ) \u00e8 una specie di lemure endemica del Madagascar.\nDescrizione.\nDimensioni.\nMisura fino a 54\u00a0cm di lunghezza, di cui fino a 28 spettano alla coda, per un peso di 0,8/0,9\u00a0kg.\nAspetto.\nIl pelo della zona dorsale p grigiastro, con sfumature color ruggine su braccia anteriori e posteriori, spalle e sommit\u00e0 del cranio. La coda \u00e8 anch'essa rossa (da qui il nome della specie), mentre la zona ventrale \u00e8 bianca: la bocca e gli occhi gialli sono cerchiati di nero.\nLe orecchie sono grandi, a losanga ed attaccate lateralmente rispetto al cranio.\nBiologia.\nComportamento.\nSi tratta di animali notturni, arboricoli e solitari, anche se li si pu\u00f2 trovare in coppie qualora il territorio del maschio (fino a 10000 m2) si sovrapponga completamente a quello della femmina, pi\u00f9 piccolo.\nQuesti animali pattugliano il proprio territorio pi\u00f9 blandamente rispetto alle altre specie di lepilemuri, percorrendo al 1\u00a0km per notte: tuttavia, sono pronti a difenderlo gelosamente da eventuali intrusi, seppure spesso i vari territori si sovrappongono fra loro nelle aree periferiche.\nAlimentazione.\nSi tratta di animali essenzialmente erbivori, in particolare si nutrono di foglie, pur non disdegnando sporadicamente frutti o fiori. Essendo le foglie coriacee e ricche di cellulosa, difficile da demolire e convertire in zuccheri assimilabili, la specie (come tutti i congeneri) \u00e8 ciecotrofa, ossia ridigerisce le proprie feci per ricavarne il massimo nutrimento possibile: a tal scopo ha un cieco assai sviluppato e voluminoso.\nRiproduzione.\nLa gestazione dura circa 4 mesi e mezzo, al termine dei quali nasce un unico cucciolo che resta con la madre fino a un anno circa d'et\u00e0, attaccandosi al ventre e staccandosene solo quando la femmina deve nutrirsi: in questo caso, il piccolo viene temporaneamente lasciato su un ramo nelle vicinanze.\nCome molti lemuri, questi animali sincronizzano le gestazioni cos\u00ec che tutti i cuccioli della specie nascano nell'arco di due settimane: i piccoli diventano sessualmente maturi a 18 mesi d'et\u00e0, ma non si accoppiano in genere prima dei 2 anni.\nDistribuzione e habitat.\nLa specie \u00e8 diffusa nella zona centro-occidentale dell'isola, grossomodo nell'area compresa fra i fiumi Tsiribihina e Morondava, dove preferisce le zone di foresta decidua secca."}
{"id": "1798292", "revid": "1305772", "url": "https://it.wikipedia.org/wiki?curid=1798292", "title": "Diary of the Dead", "text": ""}
{"id": "1798296", "revid": "110157", "url": "https://it.wikipedia.org/wiki?curid=1798296", "title": "Neupetershain", "text": "Neupetershain, in lusaziano \"Nowe Wiki\", \u00e8 un comune di 1.553 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Altd\u00f6bern."}
{"id": "1798299", "revid": "1543377", "url": "https://it.wikipedia.org/wiki?curid=1798299", "title": "Grand Ole Opry", "text": "Il Grand Ole Opry \u00e8 un programma radiofonico settimanale di musica country e concerti, che viene trasmesso dal vivo sulla radio WSM di Nashville (Tennessee), ogni venerd\u00ec e sabato sera, da marzo a dicembre anche il marted\u00ec. \u00c8 il pi\u00f9 vecchio ininterrotto programma radiofonico degli Stati Uniti essendo in onda su WSM fin dal 5 ottobre 1925.\nDedicato espressamente alla musica country e alla sua storia, lo show vede la partecipazione di artisti affermati ed esordienti nell'ambito di generi musicali quali country, bluegrass, folk, e gospel; inoltre sono previsti intermezzi comici e scenette musicali. Ogni anno lo show attrae centinaia di migliaia di visitatori da tutto il mondo ed ha un seguito di milioni di ascoltatori via radio e internet.\nL'attuale slogan della trasmissione \u00e8 \"The Show that Made Country Music Famous\". Altri slogan promozionali utilizzati sono: \"Home of American Music\" e \"Country's Most Famous Stage\".\nL\"'Opry\" pu\u00f2 anche essere ascoltato su XM Radio channel 11 di Nashville e visto sul Great American Country tv network come \"Opry Live\" il sabato.\nStoria.\nInizi.\nIl \"Grand Ole Opry\" and\u00f2 in onda la prima volta con il titolo \"WSM Barn Dance\" il 28 novembre 1925 dallo studio radiofonico situato al quinto piano del palazzo della National Life &amp; Accident Insurance Company a Nashville. Il 2 novembre, la WSM aveva assunto come conduttore George D. \"Judge\" Hay, uno degli annunciatori radiofonici pi\u00f9 celebri dell'epoca negli Stati Uniti. Hay lanci\u00f2 la prima puntata di \"WSM Barn Dance\" ospitando il settantasettenne violinista Uncle Jimmy Thompson.\nAlcuni degli artisti presenza fissa dello show durante questo primo periodo furono Bill Monroe, The Possum Hunters (con Dr. Humphrey Bate), The Fruit Jar Drinkers con Uncle Dave Macon, The Crook Brothers, The Binkley Brothers' Dixie Clodhoppers, Sid Harkreader, Deford Bailey, Fiddlin' Arthur Smith, e The Gully Jumpers.\nIl titolo \"Grand Ole Opry\" venne utilizzato per la prima volta il 10 dicembre 1927. All'epoca, \"Barn Dance\" andava in onda dopo il programma della NBC Red Network \"Music Appreciation Hour\", dedicato alla musica classica e lirica, presentato da Walter Damrosch. Da l\u00ec il gioco di parole tra \"Opera\" e \"Opry\" che tramut\u00f2 il nome del programma in \"Grand Ole Opry\".\nAnni trenta e quaranta.\nCon il passare del tempo il pubblico in sala che assisteva al programma inizi\u00f2 ad aumentare sempre pi\u00f9, e quindi lo studio della National Life &amp; Accident Insurance divenne troppo piccolo per contenere gli spettatori e fan del programma. Venne costruito uno studio pi\u00f9 grande, ma non bast\u00f2 neanche quello. Dopo svariati mesi, la National Life decise di concedere che il programma traslocasse dai propri uffici. Nell'ottobre 1934, il \"Grand Ole Opry\" si trasfer\u00ec nel periferico Hillsboro Theatre; e successivamente (13 giugno 1936), al Dixie Tabernacle nella zona East di Nashville. Quindi lo show trasloc\u00f2 al War Memorial Auditorium. Infine, il 5 giugno 1943, il programma trov\u00f2 la collocazione definitiva presso il Ryman Auditorium.\nL'11 giugno 1949 Hank Williams debutta al \"Grand Ole Opry\", e fu il primo cantante di tutti i tempi a cui furono richiesti ben sei bis.\nAnni cinquanta.\nIn questo periodo lo show conobbe grande popolarit\u00e0; vi si esibivano abitualmente Roy Acuff, Hank Williams, Webb Pierce, Ernest Tubb, Patsy Cline, Marty Robbins, Carter Family, T. Texas Tyler, Faron Young, Martha Carson, Lefty Frizzell, Minnie Pearl, Johnny Cash, e molti altri.\nL'11 agosto 1952, Hank Williams viene licenziato dal \"Grand Ole Opry\" per ubriachezza abituale e per non essersi presentato a qualche show.\nIl 2 ottobre 1954, un giovane Elvis Presley fece la sua unica partecipazione al \"Grand Ole Opry\". Anche se il pubblico reag\u00ec abbastanza bene al suo rivoluzionario stile rockabilly, al termine dello show Jim Denny, uno dei dirigenti del programma, disse al produttore di Presley, Sam Phillips, che lo stile del cantante non era consono per il programma.\nIl 7 luglio 1956 Johnny Cash debutt\u00f2 al \"Grand Ole Opry\" e in quell'occasione conobbe la futura moglie June Carter. All'epoca Cash era ancora sposato con la prima moglie Vivian Liberto e la coppia aveva un figlio.\nAnni sessanta.\nNegli anni sessanta, mentre si diffondevano gli hippie e i movimenti contestatari, il \"Grand Ole Opry\" mantenne uno stile rigorosamente conservatore dove \"capelloni\" ed artisti \"alternativi\" non erano ben accetti. I Byrds furono l'eccezione che conferma la regola. Il pioniere del country rock Gram Parsons, all'epoca membro dei Byrds, si trovava a Nashville per lavorare all'album \"Sweetheart of the Rodeo\". La casa discografica della band, la Columbia Records, essendo il primo disco dei Byrds prettamente country, decise di far esibire il gruppo nel tempio di questo stile musicale. Quindi ai Byrds fu concesso di esibirsi al Ryman il 15 marzo 1968, fatto che entusiasm\u00f2 Parsons. Tuttavia, quando la band sal\u00ec sul palco il responso del pubblico risult\u00f2 immediatamente ostile, e gli spettatori iniziarono a fischiare e deridere i musicisti urlando loro: \"\u00abtagliatevi i capelli!\u00bb\". Inoltre, i Byrds infransero il codice del programma suonando \"Hickory Wind\", una composizione di Parsons, al posto di \"Life in Prison\" di Merle Haggard, come concordato in precedenza ed annunciato da Tompall Glaser.\nAltro artista che ebbe dei problemi allo show, fu Jerry Lee Lewis, che, dopo vari anni di successi nelle classifiche country, fece la sua unica apparizione al programma il 20 gennaio 1973. L'accordo per la sua esibizione prevedeva due condizioni (niente rock and roll e niente parolacce), ma Lewis infranse entrambi i divieti suonando un mix di pezzi rock e country e ricorrendo ad un linguaggio osceno nel corso della sua esibizione della durata di 40 minuti. Si dice che Lewis, grande appassionato della musica country, fosse rimasto ferito dal modo nel quale era stato accolto a Nashville nel 1955, e che quindi avesse utilizzato la propria performance al \"Grand Ole Opry\" come una sorta di vendetta sull'industria musicale di Nashville.\nAnni settanta.\nIl Ryman Auditorium rimase la sede del \"Grand Ole Opry\" fino al 1974. Alla fine degli anni sessanta, la National Life &amp; Accident decise di costruire una nuova e pi\u00f9 grande location per lo show. Il Ryman, gi\u00e0 vecchio di 51 anni all'epoca, iniziava a risentire del passare del tempo e del degrado urbano del quartiere. A tal proposito venne acquistata una fattoria di un produttore locale di salsicce sita a Pennington Bend fuori Nashville. Il nuovo \"Opry\" sarebbe stato il centro di un grande complesso dedito all'intrattenimento, che avrebbe incluso anche il parco a tema Opryland USA e l'Opryland Hotel.\nIl parco tematico apr\u00ec al pubblico il 30 giugno 1972, mentre la nuova sede del \"Grand Ole Opry\", detta \"Opry House\", con una capienza di 4,000 spettatori, apr\u00ec quasi due anni dopo, il 16 marzo 1974.\nAlla serata inaugurale presenzi\u00f2 anche il Presidente Richard Nixon, che si esib\u00ec in qualche canzone al pianoforte.\nNel 1997 il parco a tema venne chiuso e fu demolito.\nPeriodi successivi.\nDopo il trasferimento del \"Grand Ole Opry\", il Ryman Auditorium rimase in disuso per circa vent'anni. Nonostante l'assenza di esibizioni, l'edificio rimase comunque un'attrattiva locale e rimase aperto per le visite guidate dei turisti. Nel 1991 e 1992, Emmylou Harris vi tenne una serie di concerti e pubblic\u00f2 l'album \"At the Ryman\". Il successo del disco richiam\u00f2 l'attenzione verso le sorti dell'edificio che stava deteriorandosi. A partire dal settembre 1993, la Gaylord Entertainment si occup\u00f2 del restauro del Ryman, che riapr\u00ec ufficialmente come sala da concerti il 4 giugno 1994.\nDomenica 18 ottobre 1998, il \"Grand Ole Opry\" tenne un concerto di beneficenza al Ryman Auditorium, tornando sul posto per la prima volta dal 1974. Lo show venne ben accolto da fan, artisti, ed organizzatori, e cos\u00ec a partire dal novembre 1999, lo show ogni anno si trasferisce al Ryman Auditorium per un periodo di tre mesi.\nNel corso degli ultimi decenni, numerosi sono gli artisti che si sono esibiti al \"Grand Ole Opry\", divenuto una vera e propria istituzione della musica popolare americana: Dolly Parton, Alan Jackson, Garth Brooks, Reba McEntire, Josh Turner, Carrie Underwood, Brad Paisley, Rascal Flatts, Dierks Bentley, Kacey Musgraves, Blake Shelton, e The Dixie Chicks.\nInondazione del 2010.\nNel maggio 2010, la Opry House, insieme a gran parte della citt\u00e0 di Nashville, sub\u00ec l'esondazione del fiume Cumberland. Mentre erano in corso i lavori di riparazione, lo show stesso non venne sospeso. Nel corso dell'estate del 2010, la trasmissione radiofonica si trasfer\u00ec temporaneamente in vari locali di Nashville, mentre il Ryman Auditorium ospit\u00f2 la maggior parte dei concerti. Altre location utilizzate furono: Tennessee Performing Arts Center, War Memorial Auditorium, Andrew Jackson Hall; Nashville Municipal Auditorium; Allen Arena presso Lipscomb University; e Two Rivers Baptist Church.\nLo show torn\u00f2 stabilmente alla Opry House il 28 settembre 2010 in occasione di un'edizione speciale del \"Grand Ole Opry\", intitolata \"Country Comes Home\", che venne trasmessa in televisione.\nMembership.\nGli artisti che si esibiscono regolarmente al \"Grand Ole Opry\" possono essere ammessi all'organizzazione in qualit\u00e0 di membri ufficiali. Lo status di membro pu\u00f2 durare per tutta la carriera dell'artista e termina solo con la morte dello stesso. Sebbene molti leggendari artisti country abbiano visto revocare la propria membership (come Hank Williams per motivi disciplinari) o non l'abbiano mai accettata mentre erano in vita (come per esempio Conway Twitty), essere membro del \"Grand Ole Opry\" \u00e8 considerato un onore equivalente all'ammissione nella Country Music Hall of Fame and Museum."}
{"id": "1798301", "revid": "149727", "url": "https://it.wikipedia.org/wiki?curid=1798301", "title": "Nowe Wiki", "text": ""}
{"id": "1798314", "revid": "66387", "url": "https://it.wikipedia.org/wiki?curid=1798314", "title": "Nikolaj Podgornyj", "text": ""}
{"id": "1798315", "revid": "287204", "url": "https://it.wikipedia.org/wiki?curid=1798315", "title": "Neu-Seeland", "text": "Neu-Seeland \u00e8 un comune di 817 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Altd\u00f6bern.\nStoria.\nIl comune di Neu-Seeland venne creato il 1\u00ba febbraio 2002 dalla fusione dei comuni di Bahnsdorf, Lindchen, Lubochow e Ressen.\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti ai vecchi comuni uniti:"}
{"id": "1798316", "revid": "599013", "url": "https://it.wikipedia.org/wiki?curid=1798316", "title": "Bahnsdorf", "text": ""}
{"id": "1798317", "revid": "256896", "url": "https://it.wikipedia.org/wiki?curid=1798317", "title": "Lepilemur scottorum", "text": "Il lepilemure di Scott (\"Lepilemur scottorum\" ) \u00e8 un lemure della famiglia dei Lepilemuridae. Come tutti i lemuri, \u00e8 endemico del Madagascar.\nLa specie \u00e8 stata individuata grazie a ricerche basate su tecniche di sequenziamento del DNA mitocondriale ed \u00e8 descritta ufficialmente nel febbraio 2008.\nL'epiteto specifico \u00e8 un omaggio ai coniugi Suzanne e Walter Scott Jr., finanziatori di una fondazione che ha supportato tali ricerche..\nDescrizione.\n\u00c8 un lemure di media taglia, con un peso medio di 0,88\u00a0kg.\nLa pelliccia, folta, \u00e8 di colore grigio-bruno sul dorso, bruno-rossastro sul ventre e sugli arti. Sul dorso \u00e8 presente una striscia mediana di pelo pi\u00f9 scuro, grigio-nerastro. La faccia \u00e8 ricoperta da pelo bianco-grigiastro, pi\u00f9 chiaro sulle guance e attorno agli occhi. La coda \u00e8 bruno rossastra alla base, pi\u00f9 scura verso la punta.\nBiologia.\nSono animali notturni e solitari che trascorrono la maggior parte del loro tempo sugli alberi.\nAlimentazione.\nSono erbivori la cui dieta \u00e8 costituita quasi esclusivamente da foglie ed in minima parte di fiori e frutti. La digestione della grande quantit\u00e0 di cellulosa consumata \u00e8 favorita da un intestino cieco assai sviluppato e dalla abitudine di ridigerire le proprie feci (ciecotrofismo).\nDistribuzione e habitat.\nL'areale di questa specie \u00e8 ristretto alla foresta di Masiaposa, all'interno del Parco nazionale di Masoala, nel\nMadagascar nord-orientale (Provincia di Antsiranana).\nConservazione.\nData la recente data di scoperta della specie, non ci sono dati sufficienti a stabilire il suo \"status\" di conservazione.\nIl suo areale \u00e8 ristretto ma ricade all'interno di un'area protetta che garantisce la tutela del suo habitat."}
{"id": "1798318", "revid": "66387", "url": "https://it.wikipedia.org/wiki?curid=1798318", "title": "Mikhail Ivanovi\u010d Kalinin", "text": ""}
{"id": "1798319", "revid": "149727", "url": "https://it.wikipedia.org/wiki?curid=1798319", "title": "Lindchen", "text": ""}
{"id": "1798320", "revid": "599013", "url": "https://it.wikipedia.org/wiki?curid=1798320", "title": "Pogni", "text": "Pogni o Pogna \u00e8 una localit\u00e0 nel comune di Certaldo, in provincia di Firenze.\nOggi vi si possono ammirare i resti imponenti di una torre, unica testimonianza dell'antico castello fortificato.\nStoria.\nIn questa localit\u00e0 sono state trovate urne etrusche conservate nel Palazzo Pretorio di Certaldo, le quali testimoniano che l'area era gi\u00e0 abitata fin dall'epoca etrusca.\nLa notizia pi\u00f9 antica del castello risale tuttavia all'anno 1059: la sua importanza crebbe quando fu governato dalla famiglia dei Conti Alberti, i quali possedevano altri castelli nella zona (Certaldo, Castelfiorentino, Lucardo, Vico d'Elsa e dal 1182 Semifonte). Il primo signore di Pogni fu Ridolfino di Catignano di Linari in Valdelsa.\nDal 1181 per volere dei Conti Alberti il castello fu usato come base per le maestranze attive nella costruzione della vicina Semifonte.\nDa questo momento le sorti del castello di Pogni furono fortemente legate alla singolare vicenda della citt\u00e0 di Semifonte. Quest'ultima venne costruita, proprio a partire dal 1181, per volere dei Conti Alberti, nel tentativo di creare una cintura di castelli, con Fucecchio, Montegrossoli e San Miniato, intorno alla citt\u00e0 di Firenze per contenerne l'espansione nel contado. La costruzione della nuova citt\u00e0 era per\u00f2 osteggiata da Firenze.\nL'intervento armato di quest'ultima non tard\u00f2: la costruzione di Semifonte fu per il momento abbandonata, mentre gli abitanti di Pogni si impegnarono, sottoscrivendo un documento notarile datato 4 marzo 1182, a non proseguire nella fortificazione n\u00e9 di Semifonte n\u00e9 di alcun altro luogo posto nelle vicinanze.\nNel 1184 il Conte Alberto degli Alberti riprese la costruzione di Semifonte e la reazione di Firenze fu decisamente pi\u00f9 aggressiva: oltre ad assediare Pogni, la citt\u00e0 gigliata occup\u00f2 anche Marcialla. Nella battaglia decisiva a Mangona il conte Alberto fu addirittura fatto prigioniero: per essere rilasciato il conte dovette pagare un forte riscatto, scapitozzare le torri del castello di Certaldo, atterrare tutto quanto era stato costruito a Semifonte e distruggere il castello di Pogni.\nIl castello di Pogni venne ricostruito. E cos\u00ec anche la citt\u00e0 di Semifonte che divenne tanto importante da sfidare apertamente la citt\u00e0 di Firenze. Le sorti dei due castelli si legarono al punto che un certo Vellentri Berardi da Pogni fu eletto dai Semifontesi signore della loro citt\u00e0 nel 1198. Proprio in quell'anno ebbe inizio la guerra tra Firenze e Semifonte conclusasi nel 1202 con la completa distruzione della seconda. Il castello di Pogni che si era legato con un giuramento alla citt\u00e0 che poi sarebbe stata sconfitta, probabilmente segu\u00ec la medesima sorte.\nL'ultima distruzione di Pogni risale al 1312, ad opera dell'esercito di Arrigo VII: in seguito la rocca fu abbandonata.\nNel 1382 fu Firenze a riattivare per un breve periodo le fortificazioni del castello; poi segu\u00ec l'abbandono totale."}
{"id": "1798322", "revid": "149727", "url": "https://it.wikipedia.org/wiki?curid=1798322", "title": "Lubochow", "text": ""}
{"id": "1798324", "revid": "16431139", "url": "https://it.wikipedia.org/wiki?curid=1798324", "title": "Pogna", "text": ""}
{"id": "1798326", "revid": "106778387", "url": "https://it.wikipedia.org/wiki?curid=1798326", "title": "Ressen", "text": "Ressen pu\u00f2 riferirsi a:"}
{"id": "1798333", "revid": "767487", "url": "https://it.wikipedia.org/wiki?curid=1798333", "title": "Rockin' the Joint (Aerosmith)", "text": "Rockin' the Joint \u00e8 un album dal vivo degli Aerosmith pubblicato nel 2005 dall'etichetta discografica Columbia.\nIl disco.\nIl disco \u00e8 stato registrato nel 2002 nel The Joint nell'Hard Rock Hotel di Las Vegas, e consiste in canzoni classiche e recenti degli Aerosmith in versione live. Rockin' the Joint \u00e8 stato pubblicato sia in un regolare CD e in Dual Disc. L'album \u00e8 stato supportato dal Rockin' the Joint Tour. Esiste anche l'edizione giapponese e la target exclusive version di questo album."}
{"id": "1798341", "revid": "436907", "url": "https://it.wikipedia.org/wiki?curid=1798341", "title": "Welcome to the Jungle", "text": "Welcome to the Jungle \u00e8 un singolo del gruppo musicale statunitense Guns N' Roses, il secondo estratto dal primo album in studio \"Appetite for Destruction\". Pubblicato il 3 ottobre 1987, il brano in un primo momento fatic\u00f2 a imporsi in classifica. Fu nuovamente distribuito l'anno successivo, in seguito al successo ottenuto dal gruppo con il singolo \"Sweet Child o' Mine\", entrando dunque al settimo posto della Billboard Hot 100.\nDescrizione.\nFu scritta da Axl Rose e Slash. Secondo Rose, l'ispirazione per il testo giunse da un incontro che lui e un amico avevano avuto con un senzatetto mentre vagavano per New York in autostop. Cercando di impaurire i due giovani, l'uomo url\u00f2 loro contro: \u00ab\"You know where you are? You're in the jungle, baby! You gonna die!\"\u00bb (\u00abSai dove sei? Sei nella giungla, piccolo! E morirai!\u00bb). L'incidente colp\u00ec il cantante al punto di raccontarlo nel brano. La parte del testo in cui viene ripetuto il titolo del brano fu usata anche in \"Underwater World\", canzone del gruppo glam rock finlandese Hanoi Rocks, che Rose ha sempre riconosciuto come propri ispiratori.\nNonostante il fatto di New York port\u00f2 ispirazione al testo, \"Welcome to the Jungle\" fu scritta a Seattle ed ambientata a Los Angeles. Nel 1988, in un'intervista con il periodico \"Hit Parader\", Rose disse: \u00abHo scritto il testo a Seattle. \u00c8 una grande citt\u00e0, ma nello stesso tempo \u00e8 ancora troppo piccola se paragonata a Los Angeles e a ci\u00f2 che vi potresti ammirare. Seattle \u00e8 molto pi\u00f9 rurale. Ho voluto scrivere la canzone pensando a come la pi\u00f9 grande citt\u00e0 della California poteva apparire per l'agricolo Nord-Ovest. Se qualcuno passasse in citt\u00e0 e volesse andare in cerca di qualcosa, potrebbe trovarci di tutto.\u00bb\nUn altro spezzone, \u00abVoglio vederti sanguinare\u00bb, fu scritto in origine come allusione al brano degli AC/DC \"If You Want Blood (You've Got It)\" e alla sua parte \u00abVoglio che tu sanguini per me\u00bb. Tuttavia Axl cambi\u00f2 il testo quasi una settimana prima della registrazione, perch\u00e9 trovava migliore il tempismo della canzone riveduta e corretta.\n\"Welcome to the Jungle\" e Manuel Noriega.\nIl brano fu impiegato durante l'invasione di Panama nel 1989. Quando Manuel Noriega si rifugi\u00f2 nell'ambasciata vaticana, le truppe statunitensi circondarono l'ambasciata e diffusero \"Welcome to the Jungle\" a volume elevato. Noriega era un amante dell'opera lirica e detestava il rock. Il Washington Post News Service riport\u00f2 \u00abcon le truppe statunitensi all'ambasciata vaticana che continuano a fare guerra psicologica contro Noriega diffondendo musica rock con altoparlanti e salutandolo con un cordiale \"'Gooood Morning Panama\"'\u00bb. Cos\u00ec, per irritare e intimidire Noriega (e per divertirsi nello stesso tempo) le truppe disposero gli altoparlanti e bombardarono l'ambasciata vaticana con un po' di \u00abbuon vecchio rock'n'roll statunitense\u00bb. \"Welcome to the Jungle\" fu la prima canzone ad uscir fuori assordante dagli altoparlanti.\nAlla fine, sotto richiesta del Vaticano, fu fatto smettere il frastuono. Qualche giorno dopo, Noriega si arrese alle pressioni internazionali. In ogni caso, nonostante la concezione popolare che la musica fu una forma di tortura psicologica ai danni di Noriega, \u00e8 stato rivelato che l'intera operazione fu svolta semplicemente per evitare che le \"\u00e9quipe\" giornalistiche, organizzate con microfoni parabolici, ascoltassero i delicati negoziati che stavano avvenendo nell'ambasciata.\nVideo musicale.\n\"Welcome to the Jungle\" fu il primo videoclip dei Guns N' Roses. Venne diretto da Nigel Dick tra il 1\u00b0 e il 2 agosto 1987 tra il Park Plaza Hotel e 450 S. La Brea Avenue, ad Hollywood.\nIl video inizia con Axl Rose che scende da un autobus con una valigia, vestito come un ingenuo nuovo arrivato in citt\u00e0, mentre suona il riff di apertura. Il cantante si accorge di un uomo in camicia di forza (Rose, in un altro ruolo) negli schermi televisivi di un negozio, dove si trova Slash con una bottiglia di alcool in mano, e si ferma a guardarlo. Poi il video mostra gli aspetti pi\u00f9 negativi di Los Angeles, come gli abusi dei militari, mostrando la metropoli come una vera e propria giungla. Alla fine del clip, Rose sta ancora guardando gli schermi TV del negozio, ma stavolta con \"look\" ed attitudine di un rocker.\nNel video appaiono anche gli altri Guns, in altri ruoli. Izzy Stradlin \u00e8 nei panni di uno spacciatore di droga, che sta accanto a Rose all'uscita dall'autobus (ci\u00f2 \u00e8 menzionato dallo stesso Stradlin anche un brano da \"Use Your Illusion II\", \"14 Years\", nella parte: \"Ero uno spacciatore/appeso alla tua strada\"). All'inizio Slash \u00e8 seduto per terra di fronte agli schermi TV del negozio, mentre beve da un sacchetto di carta, e alla fine scompare.\n\"Welcome to the Jungle\" non ebbe successo immediato. Inizialmente MTV si rifiut\u00f2 di trasmettere il video. I manager della rete decisero di mandarla in onda solo di notte, dopo un accordo speciale con David Geffen, capo dell'etichetta dei Guns N' Roses. Ricevette programmazione definitiva solo dopo censura di alcune scene, tra cui alcune nuove e parte della sequenza con il batterista Steven Adler e la sua fidanzata a letto.\nMalgrado la trasmissione esclusivamente notturna, il video attir\u00f2 l'attenzione di molti spettatori e divenne tra i pi\u00f9 richiesti su MTV. Sia il videoclip che il singolo ebbero un'ulteriore spinta al successo quando \"Welcome to the Jungle\" fu usata nella colonna sonora del film \"Scommessa con la morte\", nell'estate del 1988.\nRiconoscimenti.\nNel 2009 \u00e8 stata nominata la pi\u00f9 grande canzone hard rock di tutti i tempi da VH1. \u00c8 inoltre presente in 26\u00aa posizione tra le 100 pi\u00f9 grandi canzoni degli anni ottanta. \"Rolling Stone\" l'ha inserita al 467\u00ba posto nella sua lista dei 500 migliori brani musicali.\nNella cultura di massa.\n\"Welcome to the Jungle\" \u00e8 stata impiegata per molti film. Nel film del 1988 di Clint Eastwood \"Scommessa con la morte\", era la canzone cantata dalla rock star interpretata da Jim Carrey; questa fu inclusa nella colonne sonore del film. Apparve anche in \"Conta su di me\" e in \"Selena\" durante la scena in cui un barbiere stava tagliando i capelli di una persona e alcune persone distruggevano una stanza di un hotel. \u00c8 presente anche nei film \"The Program\" (1993), \"Death Race\" (2008) e \"Megamind\" (2010).\nNel videogioco del 2004 \"\", la canzone era presente nella playlist della stazione alternative-metal Radio X. Ironicamente, Axl Rose d\u00e0 la voce al DJ della sua stazione radio rivale K-DST, che trasmette classic rock, dove lui molto spesso definisce aspramente Radio X una massa di \"teenager piagnucolanti che dovrebbero andarsene\".\nIn \"Celebrity Deathmatch\", i commenti durante il match tra Axl e Slash sono presi direttamente, e ironicamente, dal testo di \"Welcome to the Jungle\".\nLa canzone \u00e8 inclusa nel videogioco simulatore di strumenti \"\", in cui appare Slash come personaggio sbloccabile.\n\"Welcome to the Jungle\" \u00e8 utilizzata dai Boston Celtics come musica appena prima della pall'a due e quando le squadre rientrano in campo dopo un time-out, specialmente in finali punto a punto e nei playoffs. Il TD Banknorth Garden per questo motivo \u00e8 soprannominato \"The Jungle\". \u00c8 utilizzata come musica per l'entrata in campo dei giocatori anche da Fortitudo Bologna, HC Lugano (Stagione 2008/2009), Benetton Treviso, JuveCaserta Basket (Stagione 2009/2010).\nNel 2017 il brano appare nei titoli di coda del film \"Jumanji - Benvenuti nella giungla\"."}
{"id": "1798342", "revid": "119420158", "url": "https://it.wikipedia.org/wiki?curid=1798342", "title": "Ortrand", "text": "Ortrand \u00e8 una citt\u00e0 di abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 capoluogo della comunit\u00e0 amministrativa (\"Amt\") omonima."}
{"id": "1798348", "revid": "1543377", "url": "https://it.wikipedia.org/wiki?curid=1798348", "title": "Milano spara", "text": "Milano spara \u00e8 il primo street album del rapper milanese Montenero, pubblicato nel 2007."}
{"id": "1798358", "revid": "100187699", "url": "https://it.wikipedia.org/wiki?curid=1798358", "title": "Hermsdorf", "text": ""}
{"id": "1798366", "revid": "298055", "url": "https://it.wikipedia.org/wiki?curid=1798366", "title": "Flamberge Gentilhomme Gascon", "text": "Flamberge, gentiluomo guascone (\"Flamberge, gentilhomme gasconne\"), \u00e8 il primo fumetto disegnato nel 1945 da Albert Uderzo, con la sceneggiatura di Em-R\u00e9-Vil, per realizzare il cartone animato Clic-Clac, che per\u00f2 non venne mai stato proiettato.Le strisce vengono comunque pubblicate tra l'ottobre 1945 e il maggio 1946 sul periodico \"Clic-Clac Images\" edito dalla casa editrice francese \"Les \u00e9ditions Andr\u00e9 Renan\"."}
{"id": "1798368", "revid": "287204", "url": "https://it.wikipedia.org/wiki?curid=1798368", "title": "Standard Widget Toolkit", "text": "Standard Widget Toolkit (SWT) \u00e8 un toolkit grafico open source concepito per la piattaforma Java.\nStoria.\nFu distribuito nel novembre 2001 per lo sviluppo del famoso IDE\nEclipse.\nDescrizione.\nI toolkit grafici Java si dividono in due categorie:\nSWT fa parte degli Heavy-Weight, infatti pu\u00f2 usare direttamente gli oggetti GTK o Motif. Il suo vantaggio \u00e8 quello di integrarsi fortemente con il sistema operativo sottostante.\nSWT Integra i pregi di AWT e Swing, infatti \u00e8 possibile usare Frame Swing e AWT dentro applicazioni SWT. "}
{"id": "1798369", "revid": "287204", "url": "https://it.wikipedia.org/wiki?curid=1798369", "title": "Aston Villa Football Club 1982-1983", "text": "Questa voce raccoglie le informazioni riguardanti LAston Villa Football Club nelle competizioni ufficiali della stagione 1982-1983.\nStagione.\nLa stagione vede l' terminare il campionato in sesta posizione nella First Division, guadagnandosi l'accesso in Coppa UEFA. Capocannoniere della stagione fu Gary Shaw che mise a segno 24 reti.\nPer quanto riguarda gli impegni internazionali, l'Aston Villa, detentore della Coppa dei Campioni, fu ammesso d'ufficio alla competizione continentale, dove fu eliminato ai quarti di finale dagl'italiani della Juventus, guadagnando inoltre il diritto a disputare la Coppa Intercontinentale, in cui fu sconfitto dagli uruguaiani del Pe\u00f1arol, e la Supercoppa UEFA, vinta ai danni degli spagnoli del Barcellona grazie a un risultato aggregato di 3-1 \u2013 1-0 per gli azulgrana all'andata, e 3-0 per i \"Villans\" al ritorno, dopo i tempi supplementari.\nMaglie e sponsor.\nLo sponsor tecnico per la stagione 1982-1983 \u00e8 Le Coq Sportif, mentre lo sponsor ufficiale \u00e8 Davenport."}
{"id": "1798386", "revid": "638792", "url": "https://it.wikipedia.org/wiki?curid=1798386", "title": "Mitsuhiko Tsuburaya", "text": ""}
{"id": "1798398", "revid": "1543377", "url": "https://it.wikipedia.org/wiki?curid=1798398", "title": "Ampsivari", "text": "Gli Ampsivari furono una trib\u00f9 germanica citata da antichi autori. Erano originariamente stanziati a met\u00e0 del corso del fiume Ems, che sfocia nel mare del Nord, sull'attuale confine tra Germania e Paesi Bassi. Per la precisione abitavano l'area compresa tra i Bructeri minori (situati sul delta dell'Yssel) ed i Bructeri maggiori che vivevano pi\u00f9 a sud, alle sorgenti dell'Ems.\nEtnonimo.\nSi crede che il nome sia un adattamento latino del termine germanico \"Ems-werer\", che significa \"uomini dell'Ems\". La ricostruzione della posizione delle altre trib\u00f9 ha permesso di situare gli Ampsivari nel basso Ems. Infatti almeno due moderne citt\u00e0 ne prendono il nome: Emden (Germania) e Emmen (Paesi Bassi).\nStoria.\nTacito.\nIl primo racconto che abbiamo a disposizione su questa trib\u00f9 \u00e8 molto prossimo alla loro estinzione. Tacito nei suoi \"Annales\" (capitolo 13.54,56) parla del triste destino degli uomini dell'Ems, che arrivarono alla fine per essersi rifiutati di accettare un'identit\u00e0 pi\u00f9 grande di quella di semplice trib\u00f9; ovvero, diventare parte di una nazione. Il problema nacque dal loro rifiuto di aiutare Arminio nel suo attacco a sorpresa a tre legioni romane nella battaglia della foresta di Teutoburgo, nell'anno 9. Le trib\u00f9 che lo fecero divennero in seguito alleati dei Franchi e dei Sassoni.\nIn seguito subirono un attacco dei Cauci nel 58 che li costrinse ad abbandonare le loro terre. Divennero profughi, ospiti di varie trib\u00f9 nella Germania occidentale. Nel frattempo l'esercito romano aveva ripulito il basso Reno, che gli Ampsivari stavano usando nel ruolo di uomini senza terra, girovagando tra Germania e Belgio. I Romani decisero di fermare l'espansione imperiale sul Reno.\nI Frisi interpretarono male questa inattivit\u00e0. Credettero alle voci che giravano, in base alle quali all'esercito romano sarebbe stato comandato di non muovere battaglia contro di loro. A causa di questa incomprensione occuparono alcuni terreni lungo il Reno, e gli venne intimato in qualche modo (non si sa di preciso come) di andarsene. Essi si rifiutarono ed una truppa di cavalleria romana li spazz\u00f2 via.\nA questo punto gli Ampsivarii fecero un'offerta per la terra, presentando una richiesta ufficiale al comandante romano della regione. Il loro capo, Boiocalus, avendo personalmente rifiutato l'alleanza con Arminio (passando del tempo in prigione per questo, e servendo in seguito Roma) ricevette lo status di \"amico di Roma\". La trattativa si inaspr\u00ec, ma Tacito non ne precisa il motivo. I Romani divennero insistenti sul \"meliorum imperia\", l'\"autorit\u00e0 dei migliori\", che sembra implicare che gli Ampsivari siano stati invitati a farsi assorbire dai Romani.\nIn privato Boiocalus venne informato che, come ricordo dell'amicizia cinquantennale, i campi sarebbero stati in questo caso loro concessi. Non \u00e8 chiaro se Boiocalus abbia proposto un diverso trattato di pace, o se la subordinazione fosse il prezzo di un dono fatto alla trib\u00f9. In ogni caso Boiocalus rifiut\u00f2 l'offerta dei terreni che l'avrebbe reso un traditore. L'offerta rifiutata da Boiocalus fu l'ultima fatta agli Ampsivari.\nA questo punto formarono un'alleanza difensiva con Tencteri e Bructeri, due delle maggiori trib\u00f9 che in seguito diedero vita ai Franchi, ma questa alleanza precipitosa era troppo limitata, e fatta troppo di fretta. I Romani invasero le terre dei Tencteri e minacciarono di annichilirli. L'alleanza venne sciolta, i Romani si ritirarono dalla loro terra, e gli Ampsivarii tornarono da soli. Avendo rifiutato tutte le alleanze nei momenti critici, ora si trovavano tutti contro.\nRisalirono il Reno, ospitati da qualche trib\u00f9, resistendo alle altre, finch\u00e9 i guerrieri furono tutti morti. I sopravvissuti vennero distribuiti come \"praeda\", bottino, ovvero nel ruolo di schiavi, a varie trib\u00f9. Per questo motivo la loro identit\u00e0 non apparve mai negli scritti di Tolomeo.\nSulpicio Alessandro.\nIl nome del popolo appare nei lavori di uno storico di trib\u00f9 germaniche, Sulpicio Alessandro, i cui scritti sono andati tutti persi tranne le citazioni raccolte da Gregorio di Tours. In una di queste citazioni gli Ampsivari appaiono pochi secoli dopo la sconfitta raccontata da Tacito. Secondo Sulpicio un generale romano di origini franche, Arbogaste (morto nel 394), attacc\u00f2 i Franchi lungo il Reno portando qualche devastazione. Un gruppo di Catti e di Ampsivarii guidati da Marcomero venne notato su una collina distante, ma i due nemici non ingaggiarono battaglia. Le circostanze implicano che alcuni Ampsivari abbiano trovato rifugio tra i Catti mantenendo una propria identit\u00e0 tribale.\nNotitia dignitatum.\nPoco dopo la morte di Arbogaste, l'imperatore Onorio aveva poco tempo da dedicare ai Franchi, visto che l'Italia stava subendo l'invasione dei Goti. Onorio fu l'imperatore che, di fronte alla richiesta britannica di aiuto contro gli invasori Anglosassoni, rispose che avrebbero dovuto vedersela da soli. Il Notitia dignitatum, che elenca le unit\u00e0 romane con le relative discendenze araldiche, indicava i Franchi come popolo assorbito dai Romani sotto forma di ausiliari. Anche un'unit\u00e0 di Ampsivari, una \"auxilia palatina\", fece la sua comparsa tra le file dei Romani."}
{"id": "1798399", "revid": "71155", "url": "https://it.wikipedia.org/wiki?curid=1798399", "title": "Guardian.co.uk", "text": ""}
{"id": "1798400", "revid": "256896", "url": "https://it.wikipedia.org/wiki?curid=1798400", "title": "I.M.A.I.E.", "text": ""}
{"id": "1798405", "revid": "32116", "url": "https://it.wikipedia.org/wiki?curid=1798405", "title": "Brasile coloniale", "text": ""}
{"id": "1798410", "revid": "71155", "url": "https://it.wikipedia.org/wiki?curid=1798410", "title": "Forbes.com", "text": ""}
{"id": "1798411", "revid": "670021", "url": "https://it.wikipedia.org/wiki?curid=1798411", "title": "Paria d'Inghilterra", "text": "Pari d'Inghilterra \u00e8 un titolo nobiliare conferito nel Regno d'Inghilterra e cio\u00e8 fino all'Atto d'Unione del 1707. Dopo quell'anno i titoli di pari d'Inghilterra e di pari di Scozia vennero sostituiti dal titolo di pari della Gran Bretagna. Nel 1801 viene sostituito a sua volta dal titolo di pari del Regno Unito.\nFino all'approvazione del House of Lords Act del 1999, tutti i pari d'Inghilterra avevano diritto ad accedere alla Camera dei lord.\nI pari d'Inghilterra comprendono i titoli di duca, marchese (\"marquess\"), conte (\"earl\"), visconte e barone. Mentre i titoli nobiliari pi\u00f9 recenti discendono seguendo la linea maschile, gran parte di quelli pi\u00f9 antichi (in particolare le antiche baronie) seguono anche la linea femminile. Secondo la legge ereditaria inglese tutte le figlie sono co-eredi ma un titolo nobiliare non pu\u00f2 essere suddiviso cosicch\u00e9 molti titoli nobiliari antichi sono di fatto sospesi in uno stato che in inglese viene chiamato \"abeyance\". \nNella tabella seguente sono indicati tutti i titoli attualmente attivi della Par\u00eca d'Inghilterra ed ogni pari \u00e8 indicato citando solo il titolo di rango superiore indicando eventuali altri titoli compresi in altre tipologie di pari."}
{"id": "1798423", "revid": "115575547", "url": "https://it.wikipedia.org/wiki?curid=1798423", "title": "Lira (Uganda)", "text": "Lira \u00e8 una citt\u00e0 dell'Uganda, capoluogo dell'omonimo distretto nella Regione Settentrionale."}
{"id": "1798433", "revid": "30610", "url": "https://it.wikipedia.org/wiki?curid=1798433", "title": "Marco Columbro", "text": "Ha debuttato come attore teatrale nella seconda met\u00e0 degli anni settanta, per poi dedicarsi alla conduzione di variet\u00e0 giornalieri per le reti Fininvest come il programma \"Tra moglie e marito\" nel decennio successivo.\nNegli anni novanta \u00e8 stato legato artisticamente a Lorella Cuccarini con la quale ha condotto diverse edizioni di variet\u00e0 come \"Paperissima\" e \"Buona Domenica\" e della maratona di beneficenza \"Trenta ore per la vita\" e ha partecipato come attore a fiction, in particolare \"Caro maestro\", serie televisiva prodotta in due differenti cicli a met\u00e0 del decennio, di cui era il protagonista.\nNegli anni duemila, anche a causa di un aneurisma cerebrale, la sua carriera televisiva ha sub\u00ecto una battuta d'arresto in favore, per\u00f2, dell'attivit\u00e0 teatrale. Ha vinto 13 Telegatti.\nBiografia.\nAnni settanta: gli esordi.\nDopo aver studiato Psicologia e pedagogia all'Universit\u00e0 degli Studi di Firenze, inizia lavorando, per dieci anni, in compagnie teatrali, fra le quali la Compagnia della Forca, recitando a fianco di Dario Fo e Zuzzurro e Gaspare. Debutta in televisione nel 1975, prendendo parte allo sceneggiato \"Marco Visconti\", per la regia di Anton Giulio Majano. Per il Teatro alla Scala di Milano, diretto da Donato Renzetti per la regia di Dario Fo, nel 1978 e nel 1979 \u00e8 attore in \"Histoire du soldat\", in tourn\u00e9e in tutta Italia; mentre nel 1980 \u00e8 nel cast de \"Gli arcangeli non giocano a flipper\", con testo e regia sempre di Fo. Nel 1979 partecipa alla prima edizione della trasmissione \"Fantastico\", in onda su Rai 1. Nella primavera del 1980 \u00e8 tra i protagonisti del variet\u00e0 di Enzo Trapani \"C'era due volte\", e in quella estate ha condotto la prima edizione di \"Fresco fresco\", insieme a Cinzia De Carolis e Patricia Pilchard.\nAnni ottanta: la notoriet\u00e0 con \"Help!\" e \"Tra moglie e marito\".\nA partire dal 1980 conduce il primo programma della giornata del nascente Canale 5, \"Buongiorno Italia\", in onda nella fascia del mattino, in coppia con Antonella Vianini.\nNel 1981 \u00e8 scelto come doppiatore del pupazzo Five, mascotte della rete, presente in \"Pomeriggio con Five\", uno dei primi dei contenitori di cartoni animati Mediaset. Nella stessa trasmissione, affianca Fabrizia Carminati nella confezione di sketch per bambini. Nello stesso periodo appare anche in molti spot pubblicitari come quelli per la \"Magnesia bisurata aromatic\" nel 1981 e la \"Kinder Brioss\" nel 1983.\nNella stagione 1983-1984, prende parte alla prima serie del programma televisivo \"Drive In\". Nella seconda met\u00e0 degli anni ottanta conduce vari programmi giornalieri come \"Autostop\", quiz guidato con la partecipazione di Paola Perego; \"Help!\", con Fabrizia Carminati; \"C'est la vie\" e \"Studio 5\", quest'ultimo condotto nella stagione 1986/1987 in coppia con Roberta Termali. Nel 1986 e nel 1987 \u00e8 anche il padrone di casa con Corrado Tedeschi del concorso di bellezza \"Miss Italia\", sempre su Canale 5. Nella prima edizione ha vinto l'ambito premio la napoletana Roberta Capua, mentre l'anno successivo \u00e8 toccato alla friulana Michela Rocco di Torrepadula.\nSempre nel 1986 ha condotto insieme a Ernst Thole il variet\u00e0 di prima serata di Italia 1 \"Cabaret per una notte\". Nel 1987 prosegue l'attivit\u00e0 televisiva conducendo in pianta stabile \"Tra moglie e marito\", programma del preserale di Canale 5 che guida per quattro edizioni, fino al 1991. Sull'onda del successo di questa trasmissione vince il suo primo Telegatto come personaggio maschile del 1989, mentre nel 1988 il premio \u00e8 assegnato alla trasmissione stessa come \"Trasmissione rivelazione dell'anno\" e nello stesso 1989 e nel 1990 come \"Miglior trasmissione di giochi in TV\".\nAnni novanta: il sodalizio con Lorella Cuccarini e il successo con le numerose fiction.\nNel 1989 conduce alcuni speciali per Canale 5, tra cui \"Una sera c'incontrammo\", dedicato agli innamorati nella sera di San Valentino, durante il quale ha inaugurato il lungo sodalizio professionale con Lorella Cuccarini. Debutta in prima serata nell'estate del 1990 presentando il variet\u00e0 \"Bellezze al bagno\", ripreso anche per un'edizione invernale, andata in onda tra il gennaio e il febbraio 1991, intitolata \"Bellezze sulla neve\" da lui condotta, oltre che con la Cuccarini, anche con Francesco Salvi.\nDal 1991 al 1993, i due presentatori conducono con successo due edizioni di \"Buona Domenica\", tra il 1991 e il 2000 cinque edizioni di \"Paperissima\" (di cui commenta i video insieme a Lorella Cuccarini) e tra il 1994 e il 2001 quattro edizioni di \"Trenta ore per la vita\". Nel 1992, inoltre, vince il suo secondo Telegatto come personaggio maschile dell'anno. Sempre accanto alla Cuccarini, nel 1995 \u00e8 al timone de \"La grande avventura\", trasmissione evento che celebra i quindici anni di vita di Mediaset (all'epoca chiamata ancora Fininvest), in cui i due presentatori, assieme a tutti i personaggi pi\u00f9 amati dell'azienda, ricostruiscono la storia del gruppo del Biscione.\nSempre insieme guidano anche il \"Gal\u00e0 della pubblicit\u00e0\" e \"Stelle a quattro zampe\" nel 1997 e il variet\u00e0 del sabato sera \"A tutta festa\", in onda nella primavera del 1998, a cui partecipa, attraverso siparietti comici, anche la Premiata Ditta. Da solo, invece, conduce nell'aprile 1994 \"Canzoni spericolate\", variet\u00e0 di prima serata di Canale 5. Nel 1999 conduce a fine maggio \"Il grande bluff\", e dal 24 settembre al 26 novembre \"Scherzi a parte\" con Simona Ventura. Nel 2000 presenta l'ultima edizione del concorso musicale \"Vota la voce\", affiancato ancora una volta dalla Cuccarini, con la quale torna a condurre una nuova edizione di \"Stelle a quattro zampe\" nel 2001, e con la quale \u00e8 presente nella serata evento \"Ricomincio da 20\", condotta da Mike Bongiorno e Paolo Bonolis, per festeggiare i vent'anni dalla nascita di Canale 5.\nAlla carriera di conduttore alterna quella di attore, intrapresa in giovent\u00f9, prendendo parte a varie fiction Mediaset. Nel 1993 \u00e8 protagonista con Nancy Brilli della miniserie \"Pap\u00e0 prende moglie\", per la regia di Nini Salerno; nel 1998 \u00e8 affiancato da Sabrina Ferilli in \"Leo e Beo\", nel quale veste i panni di Leo, proprietario del cane Beo doppiato da Leo Gullotta; e nel medesimo anno interpreta anche il poliziesco \"Il commissario Raimondi\", diretto da Paolo Costella, assieme a Barbara De Rossi.\nNel 1996 \u00e8 il protagonista della fortunata serie televisiva di Canale 5 diretta da Rossella Izzo \"Caro maestro\", nel quale ricopre il ruolo dell'insegnante di scuola elementare Stefano Giusti. Tra gli interpreti che lo affiancano vi sono Elena Sofia Ricci, Sandra Mondaini, Franca Valeri e Francesca Reggiani. A fronte di una media di ascolti di 7.484.000 spettatori, l'anno seguente viene mandata in onda una seconda stagione nella quale viene riconfermato il cast con l'aggiunta di Stefania Sandrelli ed Antonella Elia. Anche questo ciclo registra ottimi ascolti tanto che gli sceneggiatori prevedevano la realizzazione di una terza stagione che per\u00f2 non avr\u00e0 luce a causa del rifiuto di Columbro, il quale, per paura di rimanere prigioniero del suo personaggio, decide di non interpretarne altre stagioni.\nNel 2001 \u00e8 impegnato con Eliana Miglio in \"Non ho l'et\u00e0\", film TV diretto da Giulio Base. Nonostante gli impegni televisivi, in questi anni Columbro continua anche la carriera teatrale iniziata alla fine degli anni settanta. Per due stagioni, dal 1994 al 1996, \u00e8 in scena con Lauretta Masiero e Mariangela D'Abbraccio nella commedia di Clive Exton \"Twist\". Dal 1997 al 1999 recita con Barbara De Rossi in \"L'anatra all'arancia\" di Marc-Gilbert Sauvajon, seguito nel 2001 da \"L'anno prossimo alla stessa ora\" di Bernard Slade assieme a Maria Amelia Monti, tutti per la regia di Patrick Rossi Gastaldi.\nAnni duemila: l'allontanamento dalla televisione e il successo in teatro.\nIl 7 dicembre 2001, mentre \u00e8 in visita al monastero tibetano Samteng Ling di Graglia, in provincia di Biella, \u00e8 colpito da un aneurisma cerebrale, che lo mander\u00e0 in coma per un mese all'ospedale di Novara. Ripresosi dalla malattia, nell'autunno del 2002 sostituisce Teo Teocoli in \"Paperissima\", affiancando Natalia Estrada. Nello stesso anno prende parte come protagonista alla situation comedy \"Ugo\", prodotta nel 2002, affiancato da Barbara D'Urso; mentre nel 2003 torna in coppia con Lorella Cuccarini conducendo su Rai 1 un'edizione di \"Scommettiamo che...?\" ma con scarsi risultati di ascolto.\nQuesto \u00e8 l'ultimo programma condotto da Columbro, che si dedica poi prevalentemente alla recitazione teatrale e apre un'azienda agrituristica in Toscana. Dal 2003 porta in tourn\u00e9e, fra gli altri, l'adattamento teatrale di \"Funny money\" accanto a Francesca Draghetti della Premiata Ditta, poi \"Tootsie\" (2006) con Chiara Noschese, \"Romantic Comedy\" (2008/2009) con Mariangela D'Abbraccio e la regia di Alessandro Benvenuti, e \"Daddy Blues\" (2011) con Paola Quattrini e la regia di Vincenzo Salemme. Nel 2011 torna in TV nel cast della fiction \"Baciati dall'amore\" in onda in prima serata su Canale 5 per la regia di Claudio Norza, nel cast figurano anche Giampaolo Morelli, Gaia Bermani Amaral, Lello Arena e Marisa Laurito.\nNello stesso anno sfida ai fornelli la storica compagna di variet\u00e0 Lorella Cuccarini in una puntata speciale de \"La prova del cuoco\", condotto da Antonella Clerici su Rai 1. Dall'11 giugno 2012 \u00e8 uno dei conduttori di Vero Capri insieme con Corrado Tedeschi, Laura Freddi, Marisa Laurito, Maria Teresa Ruta, Alba Parietti, Zuzzurro e Gaspare e Margherita Zanatta sotto la direzione artistica di Maurizio Costanzo. Columbro si alterna con gli altri alla conduzione dei talk show \"Casa\", \"Salute\", \"Hobby\", \"Storie\", \"Cucina\", \"Moda\", \"Viaggi\". Il canale per\u00f2 non registra l'audience sperata e nell'autunno 2013 cancella i suoi programmi e inizia a trasmettere telenovelas latinoamericane, rescindendo i contratti stipulati con i presentatori che aveva ingaggiato.\nDal 2012 al 2014 ottiene successo con \"Il vizietto\", riproposizione dell'opera teatrale francese \"La Cage aux Folles\" di Jean Poiret, nel quale \u00e8 protagonista sui palchi di tutta Italia con Enzo Iacchetti e Russell Russell. In televisione riappare il 26 aprile 2013 come superospite insieme a Lorella Cuccarini di una puntata di \"Paperissima\" condotta da Gerry Scotti e Michelle Hunziker, mentre il 17 luglio dello stesso \u00e8 ospite nello show condotto da Alfonso Signorini \"Studio 5\", programma che festeggia la storia di Canale 5 attraverso i suoi protagonisti storici.\nNel 2014 prende parte come concorrente al talent-show di Rai 1 \"Si pu\u00f2 fare!\" condotto da Carlo Conti. Dal 30 marzo al 6 aprile partecipa insieme alla Cuccarini, a Mario Biondi, a Giuseppe Vessicchio e a Giovanni Muciaccia alla crociera solidale di Trenta ore per la vita in occasione del ventennale dell'associazione. Nello stesso anno \u00e8 a teatro con Gaia De Laurentiis nello spettacolo \"Alla stessa ora il prossimo anno\". Nell'estate del 2015 ritorna sulle reti Mediaset per fare da testimonial alla Ariel, azienda specializzata nel settore della climatizzazione. Il 26 febbraio 2017 \u00e8 ospite con Lorella Cuccarini alla trasmissione di Rai 3 \"Che tempo che fa\" condotta da Fabio Fazio.\nSono questi gli anni in cui si allontana dal mondo dello spettacolo e si dedica ad un'attivit\u00e0 imprenditoriale e turistica, gestita privatamente.\nL'interesse per la filosofia e le tematiche spirituali.\nNel 1986 inizia l'attivit\u00e0 divulgativa tenendo conferenze su tematiche di carattere spirituale. \u00c8 del 1994 la creazione della Five Show Production, agenzia con lo scopo di far conoscere la filosofia e la dottrina mistica dei maestri buddhisti. Durante un viaggio in Tibet e India, ha conosciuto il XIV Dalai Lama. \u00c8 stato amico di Lama Gangchen (venuto a mancare nel 2020) ed \u00e8 amico di Lama Paljin, due tra i principali diffusori del Buddhismo tibetano in Italia."}
{"id": "1798442", "revid": "79968", "url": "https://it.wikipedia.org/wiki?curid=1798442", "title": "Sacco", "text": "Un sacco \u00e8 un contenitore realizzato in materiale flessibile, come tessuto, cuoio, plastica o carta. Lungo e stretto, aperto in alto, \u00e8 l'imballaggio pi\u00f9 utilizzato per i materiali sfusi.\nIl sacco \u00e8 uno dei contenitori pi\u00f9 antichi per la sua semplicit\u00e0 costruttiva e la sua grande efficienza. Leggero, poco ingombrante e riutilizzabile, ha accompagnato la storia dell'uomo variando nei materiali secondo disponibilit\u00e0. Si ricava un sacco cucendo il tessuto su tre lati, lasciandone uno aperto per il riempimento che verr\u00e0 successivamente chiuso con una cucitura o con un legaccio. Il denim, la robusta tela con cui si confezionano i blue-jeans, era originariamente destinato alla fabbricazione di sacchi.\nTessuto.\nIn et\u00e0 contemporanea sono generalmente in rafia di polipropilene o in tessuto non tessuto. Le dimensioni sono abbastanza contenute dato che normalmente sono destinati ad essere manipolati manualmente e perci\u00f2 il peso non deve superare i 20-25 kg. Per grosse quantit\u00e0 e con movimentazione meccanica si ricorre ai \"sacconi\" o \"big-bags\" del volume di circa un metro cubo e muniti di passanti agli angoli per appenderli a gru o muletti e apribili sul fondo per lo svuotamento. I sacchi realizzati in fibre naturali, soprattutto juta, sono ancora diffusi nei paesi meno industrializzati e arrivano sui mercati occidentali con caff\u00e8, cacao e foglie di t\u00e8.\nProdotti che vengono tipicamente immagazzinati in sacchi di tessuto sono le sementi agricole, che necessitano di evitare la condensa dell'umidit\u00e0 per evitare di marcire. I sacchi in stoffa riempiti di sabbia sono utilizzati anche per la costruzione di argini e dighe provvisorie per contenere i fontanazzi e gli allagamenti. Allo stesso modo si costruiscono difese militari.\nLa tradizione vuole che a san Francesco d'Assisi, quando si spogli\u00f2 completamente dei suoi abiti, fu dato un sacco con cui coprire le sue nudit\u00e0. Lo stesso abito del santo era realizzato con stoffa simile a quella dei sacchi e il cappuccio a punta richiama quel sacco con cui i poveri contadini si riparavano dalle intemperie.\nPlastica.\nLa maggioranza di sacchi e sacchetti \u00e8 realizzata in materiale plastico. Il pi\u00f9 utilizzato \u00e8 il polietilene a bassa densit\u00e0; leggero, robusto ed economico, soddisfa gran parte dei requisiti richiesti da un imballo. Di contro, per il fatto di non essere biodegradabile, richiede uno smaltimento corretto. Plastiche derivate da amido di mais risolvono questo problema, ma sono pi\u00f9 costose dei prodotti derivati dal petrolio. Si ricava normalmente da un \"tubo\" di plastica chiudendo il fondo mediante termosaldatura.\nL'organizzazione della raccolta dei rifiuti solidi urbani dipende in gran parte dall'utilizzo di sacchi in plastica. In questo settore il garante per la privacy ha specificato che i comuni non possono imporre l'uso di sacchi trasparenti o semi-trasparenti per la raccolta.\nCarta.\nI sacchi in carta si ottengono per piegatura del foglio e successiva incollatura. Si utilizzano per prodotti che contengono un certo grado di umidit\u00e0 e tendono a perderla; trovano perci\u00f2 larga applicazione nel settore alimentare. Farine e zucchero sono distribuiti in sacchi e sacchetti di carta sia all'utente finale che a quello artigianale. Il pane si vende al dettaglio in sacchetti di carta. Diversi prodotti industriali inorganici, come ad esempio il cemento, sono distribuiti in sacchi di carta. Altri come la carbonella utilizzano il sacco di carta per tradizione, visto che per altri prodotti simili come i pellet si utilizzano sacchi in plastica.\nMolti punti vendita nella grande distribuzione propongono ai consumatori borse della spesa in carta al posto di quello in plastica, ma il maggior costo e fragilit\u00e0 ne scoraggia l'uso. La busta della spesa in carta \u00e8 molto diffusa invece nei punti vendita di alta gamma, ma qui il cliente non paga un supplemento per il sacchetto e non si aspetta un trattamento dozzinale."}
{"id": "1798444", "revid": "767487", "url": "https://it.wikipedia.org/wiki?curid=1798444", "title": "Mbarara", "text": "Mbarara \u00e8 una citt\u00e0 dell'Uganda, capoluogo dell'omonimo distretto nella Regione Occidentale. \nMbarara, che si trova a poca distanza da Ishaka, \u00e8 un polo scolastico di eccellenza per l'Uganda, con un risalto particolare per la Mbarara University of Science &amp; Technology."}
{"id": "1798446", "revid": "499531", "url": "https://it.wikipedia.org/wiki?curid=1798446", "title": "Ospedale Maria Patern\u00f2 Arezzo", "text": "L'ospedale \"Maria Patern\u00f2 Arezzo\" (OMPA) \u00e8 uno degli ospedali che costituiscono l'Azienda sanitaria provinciale di Ragusa.\nStoria.\nIl primo nucleo dell'ospedale sorse grazie ad un lascito da parte della principessa di Castellacci Maria Patern\u00f2 Arezzo, morta nel terremoto di Messina del 1908, al cui nome venne dedicato il nosocomio. Inaugurato nel gennaio del 1923 e destinato a curare gli ammalati poveri, con esclusione dei malati cronici, dei malati di mente e degli ammalati di malattie contagiose, tranne la tubercolosi, nel 1927 furono introdotti anche ammalati a pagamento; l'illuminazione elettrica venne installata nel 1936.\nFino all'agosto 2009, l'ospedale faceva parte dell'\"Azienda ospedaliera civile e ospedale \"Maria Patern\u00f2 Arezzo\"\", comprendente anche l'Ospedale civile di Ragusa superiore (oggi, Ospedale Giovanni Paolo II), ma il 1\u00ba settembre 2009 avvenne la fusione con l'Azienda unit\u00e0 sanitaria locale n\u00b0 7 di Ragusa per creare la nuova Azienda sanitaria provinciale di Ragusa.\nLa struttura.\nL'ospedale \"Maria Patern\u00f2 Arezzo\", che rappresenta il centro a livello provinciale per i trattamenti oncologici, \u00e8 composto dai seguenti reparti:\nSecondo un'indagine della Doxa, il \"Maria Patern\u00f2 Arezzo\" \u00e8 il secondo ospedale siciliano come giudizio complessivo, mentre risulta primo per cure e trattamenti ricevuti."}
{"id": "1798449", "revid": "1842072", "url": "https://it.wikipedia.org/wiki?curid=1798449", "title": "Cmp (Unix)", "text": "cmp (abbreviazione dalla lingua inglese di \"compare\", \"confronta\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che confronta byte per byte i dati di due file per vedere se sono diversi.\nIn caso di file diversi tra loro, \"cmp\" mostra sullo \"standard output\" un messaggio che indica il punto a partire dall'inizio dei file ove \u00e8 stata trovata una differenza.\nSintassi.\nLa sintassi generale di \"cmp\" \u00e8:\n cmp [\"opzioni\"] [--] \"file1\" \"file2\"\nI parametri \"file1\" e \"file2\" indicano i nomi dei file da confrontare. Uno di essi pu\u00f2 essere un trattino (\"-\"), indicando in tal caso lo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni principali vi sono:\nIl valore di uscita di \"cmp\" \u00e8 0 se i dati dei due file sono identici, oppure un valore diverso da 0 in caso contrario. Due file di lunghezza diversa sono sempre considerati diversi tra loro.\nEsempi.\nConfronta due file, che in questo caso sono diversi tra loro:\n $ cmp prova.pl prova1.pl\n prova.pl prova1.pl differ: byte 12, line 1\nConfronta due file, che in questo caso sono diversi tra loro, elencando tutte le differenze:\n $ cmp -l prova.pl prova1.pl\n 12 145 171\n 13 156 145\n 14 166 163\n 15 40 12\n 16 160 116\n 17 145 157\n 18 162 156\n 19 154 40\n 20 40 155\n 21 55 151\n 22 167 40\n 23 12 160\n 24 160 151\n 25 162 141\n 26 151 143\n 27 156 151\n 28 164 12\n 29 40 12\n cmp: EOF on prova1.pl\nConfronta due file, che in questo caso sono identici tra loro (non visualizza nessun messaggio):\n $ cmp prova.pl prova2.pl"}
{"id": "1798472", "revid": "306856", "url": "https://it.wikipedia.org/wiki?curid=1798472", "title": "Mio marito, Carlo Marx", "text": "Mio marito Carlo Marx \u00e8 un libro scritto da Indro Montanelli edito da Longanesi a Milano nel 1954. \u00c8 un libello, ossia uno scritto satirico in cui Montanelli immagina che Jenny, moglie di Carlo Marx, racconti la genesi del primo libro de \"Il Capitale\".\nTrama.\nIl testo fondamentale del comunismo sarebbe stato composto con amplissimo ritardo sui tempi previsti dall'editore. Marx viene descritto come un individuo egocentrico, che per la propria inettitudine a conservare qualsiasi impiego tiene la famiglia nella miseria pi\u00f9 nera, parzialmente alleviata dalla generosit\u00e0 di Friedrich Engels, costretta a continui trasferimenti tra Prussia, Francia e Belgio dai quali viene via via bandito per le sue idee.\nCapace di dare il meglio soltanto nell'attaccare con scritti ed articoli i suoi amici e benefattori, denigrandoli davanti ai comuni sostenitori fino a farli estromettere dai circoli politico-culturali dei quali vuole essere l'unico protagonista, Marx vede morire nei modi pi\u00f9 svariati gli amici che nel corso degli anni ha additato al pubblico ludibrio come \"eretici\" o \"deviazionisti\", traditori della causa che man mano egli stesso definiva come meritevole di lotta.\nMio marito Carlo Marx \u00e8 ora contenuto nel volume \"\"I libelli\", edito da Rizzoli a Milano nel 1975, assieme a \"Il buonuomo Mussolini\" ed \"Addio, Wanda!\"\"."}
{"id": "1798473", "revid": "1543377", "url": "https://it.wikipedia.org/wiki?curid=1798473", "title": "Gibson ES-335", "text": "La Gibson ES-335 \u00e8 il primo modello commerciale di chitarra elettrica con cassa semi-hollowbody, \nintrodotta dalla Gibson nel 1958. \nLa sua particolare costruzione, che utilizza una cassa acustica con buche a \"effe\" associata ad un blocco di legno massiccio centrale, ha contribuito nel tempo a rendere questo strumento uno dei pi\u00f9 apprezzati da musicisti di diverse estrazioni.\nOrigini e caratteristiche.\nLe origini del progetto 335 sono da ricercarsi nel tentativo da parte di Gibson di sintetizzare, a met\u00e0 degli anni '50, le due principali filosofie costruttive utilizzate fino ad allora nella realizzazione delle chitarre elettriche: arch-top e solid-body. \nL'uscita della ES-335 segue infatti di pochi anni l'introduzione sul mercato di alcuni modelli di chitarra che hanno segnato la storia della chitarra elettrica: nel 1950 la Fender introduce il modello Broadcaster (poi ribattezzata Telecaster), la prima chitarra elettrica a corpo solido; nel 1952 la Gibson risponde con il suo primo modello solid-body, la Les Paul; nel 1954 vede infine la luce la Fender Stratocaster.\nAlla sua comparsa sul mercato la ES-335 presentava alcune caratteristiche costruttive particolarmente innovative.\nCostruzione Semi-hollowbody.\nL'innovazione di maggior rilievo \u00e8 costituita senza dubbio dal corpo che segue un criterio costruttivo totalmente nuovo. \nSimilmente alle chitarre arch-top presenta infatti una vera e propria cassa armonica (sebbene alta appena 4,5 centimetri) ottenuta dall'assemblaggio di piano armonico, fondo e fasce in laminato di acero, ma la parte centrale \u00e8 occupata da un blocco, anch'esso di acero, che corre longitudinalmente per tutta la lunghezza della cassa ed \u00e8 fissato al fondo ed al piano armonico.\nUna tecnica costruttiva simile era gi\u00e0 stata provata dallo stesso Lester Polfus (in arte Les Paul) che con il suo modello sperimentale \"The Log\" nel 1940 aveva eliminato la parte centrale di una chitarra arch-top stostituendola con un blocco di legno pieno.\n\u00c8 proprio questa particolare tecnica costruttiva ad incidere fortemente sul suono della ES-335, ricco di armoniche e con una certa nota acustica data dalle cavit\u00e0 lasciate libere di vibrare e dalle buche ad effe, ma al tempo stesso definito e con un buon sustain grazie alla zona centrale massiccia.\nIl blocco centrale conferisce inoltre allo strumento una maggiore resistenza agli inneschi (feedback), permettendone quindi un utilizzo (a differenza delle tradizionali arch-top e similmente alle solid-body) anche con alti livelli di amplificazione.\nPickup Humbucker.\nLa ES-335 monta due pickup humbucker PAF a doppia bobina, inventati nel 1957 da Seth Lover. Rispetto ai normali pickup monobobina utilizzati fino a quel momento (in particolare i P-90, con cui condividono la lega del ferromagnete, Alnico II, IV o V), gli humbucker hanno un livello di segnale pi\u00f9 elevato ed eliminano il problema del ronzio e dei rumori captati dall'avvolgimento del magnete.\nStop Tailpiece.\nAl posto della tradizionale cordiera (spesso di forma trapezoidale) fissata sul bordo inferiore della cassa, la ES-335 utilizza un blocco di metallo (denominato \"stop tailpiece\") ancorato alla cassa per mezzo di due barre di metallo avvitate nel blocco centrale. Avvitando o svitando tali barre \u00e8 possibile regolare l'angolo con cui le corde passano sul ponte.\nPonte Tune-o-matic.\nLa ES-335, come molte altre chitarre Gibson, utilizza il ponte denominato \"tune-o-matic\", introdotto per la prima volta sulla Les Paul nel 1954. Questo ponte \u00e8 costituito da sei sellette indipendenti che permettono, avanzando ed arretrando, di regolare in maniera fine l'intonazione di ogni corda.\nNelle intenzioni dei costruttori la ES-335 \u00e8 quindi un tentativo di trovare un compromesso tra il suono caldo e complesso delle \ntradizionali chitarre hollow-body e la capacit\u00e0 di sostenere alti livelli di amplificazione delle nuove chitarre solid body. \nIl risultato \u00e8 uno strumento estremamente flessibile come \u00e8 testimoniato dalla popolarit\u00e0 che la 335 ha avuto, ed ha tuttora, \ntra musicisti appartenenti a generi e stili molto diversi tra loro.\nCronologia e modelli correlati.\nA partire dall'immissione sul mercato della ES-335 nel 1958, molte sono state le evoluzioni e le varianti introdotte dalla \nGibson. Sono riportate di seguito le date ed i modelli pi\u00f9 significativi.\nES-335 celebri.\nLa ES-335 (e gli altri modelli da essa derivati) \u00e8 una chitarra dalle caratteristiche timbriche molto definite. \nLa particolare costruzione della cassa, i legni usati ed i pickup humbucker contribuiscono infatti a formare una sonorit\u00e0 molto riconoscibile, dall'attacco dolce e leggermente enfatizzato sulle frequenze medie, un suono molto diverso sia da quello delle tradizionali chitarre arch-top (pi\u00f9 scuro e ricco di armoniche) che da quello delle solid-body (pi\u00f9 sottile ed aperto).\nNonostante questa apparente mancanza di versatilit\u00e0 timbrica (o forse proprio in ragione di questa caratteristica) la semi-hollow di casa Gibson \u00e8 stata imbracciata, nel corso degli anni, da numerosissimi artisti appartenenti a stili e generi musicali molto diversi tra loro. Tra questi artisti tuttavia alcuni hanno legato in maniera indissolubile (almeno in un periodo della loro carriera artistica) il loro nome a quello a quello della 335."}
{"id": "1798475", "revid": "219110", "url": "https://it.wikipedia.org/wiki?curid=1798475", "title": "Tipi di record DNS", "text": "Questo elenco di tipi di record DNS consente di orientarsi facilmente fra le varie tipologie di record utilizzate dal DNS.\nAltri tipi di record.\nIl tipo di record 255 \u00e8 riservato e significa \"qualsiasi record\". In nslookup scrivere type=all significa porre a 255 il campo \"tipo\" e richiedere quindi il trasferimento di qualsiasi tipo di record corrispondente alla risoluzione richiesta.\nCi sono poi altri tipi di record non normalmente utilizzati e qui suddivisi per categoria di non utilizzo."}
{"id": "1798480", "revid": "137928", "url": "https://it.wikipedia.org/wiki?curid=1798480", "title": "Record DNS", "text": ""}
{"id": "1798481", "revid": "92723", "url": "https://it.wikipedia.org/wiki?curid=1798481", "title": "Hugo Damian von Sch\u00f6nborn-Buchheim", "text": ""}
{"id": "1798482", "revid": "19933", "url": "https://it.wikipedia.org/wiki?curid=1798482", "title": "Record A", "text": ""}
{"id": "1798483", "revid": "648716", "url": "https://it.wikipedia.org/wiki?curid=1798483", "title": "Springfield (contea di Delaware, Pennsylvania)", "text": "Springfield \u00e8 una \"township\" ed insieme un census-designated place degli Stati Uniti d'America, nella Contea di Delaware dello stato della Pennsylvania; sorge circa 15\u00a0km ad ovest di Filadelfia.\nSi estende su una superficie di e al censimento del 2005 contava abitanti."}
{"id": "1798485", "revid": "466539", "url": "https://it.wikipedia.org/wiki?curid=1798485", "title": "Sergej Belov", "text": "Simbolo del CSKA Mosca e della nazionale sovietica degli anni sessanta e settanta, nel ruolo di guardia \u00e8 stato uno dei dominatori del basket della sua epoca. Considerato come uno dei migliori europei di tutti i tempi, \u00e8 stato il secondo giocatore non statunitense e il primo non americano ad essere inserito nel Naismith Memorial Basketball Hall of Fame.\nNel suo palmar\u00e8s figurano 2 Coppe dei Campioni, 11 campionati sovietici e 2 coppe nazionali vinte da giocatore con il CSKA, oltre allo storico oro olimpico a Monaco 1972, a 2 Mondiali e 4 Europei. Da allenatore ha vinto 2 medaglie d'argento ai Mondiali e un bronzo europeo.\n\u00c8 morto a 69 anni, dopo una lunga malattia.\nCarriera.\nClub.\nA livello di club con il CSKA di Mosca ha vinto due Coppe dei Campioni. La prima nel 1969 \u00e8 stata ottenuta a Barcellona contro il Real Madrid nella sua prima stagione con il club. Nella finale terminata 103 a 99 dopo due tempi supplementeri Belov ha realizzato 19 punti rimanendo in campo per tutti i cinquanta minuti dell'incontro.\nNel 1971 ha vinto la sua seconda coppa dei campioni, ad Anversa, in una finale che oppose le stesse squadre dell'anno precedente. La squadra russa si prese la rivincita su Varese, vittoriosa nel 1970, imponendosi 67 a 53.\nIn patria ha conquistato ben undici campionati e due coppe nazionali.\nNazionale.\nCon la nazionale partecip\u00f2 a quattro tornei olimpici, ed era presente alla famosa finale del 1972, nella quale l'Unione Sovietica vinse il titolo contro gli in uno dei finali di partita pi\u00f9 controversi della storia della pallacanestro.\nAi giochi olimpici vinse anche tre medaglie di bronzo e nell'edizione di , scelto come ultimo tedoforo, ebbe l'onore di accendere la fiamma olimpica.\nCon la nazionale fu campione del mondo nel 1967 e 1974 e quattro volte campione d'Europa.\nAllenatore.\nFinita la carriera di giocatore pass\u00f2 allenatore, cominciando con la prima squadra del CSKA e passando poi al settore giovanile. Allen\u00f2 anche in Italia, a Cassino, e poi di nuovo in Russia nell'Ural Great Perm'.\nFu presidente della federazione russa di pallacanestro dal 1993 al 1998."}
{"id": "1798487", "revid": "21880", "url": "https://it.wikipedia.org/wiki?curid=1798487", "title": "Rana jimiensis", "text": ""}
{"id": "1798489", "revid": "19933", "url": "https://it.wikipedia.org/wiki?curid=1798489", "title": "Record AAAA", "text": ""}
{"id": "1798491", "revid": "19933", "url": "https://it.wikipedia.org/wiki?curid=1798491", "title": "Record CNAME", "text": ""}
{"id": "1798493", "revid": "1543377", "url": "https://it.wikipedia.org/wiki?curid=1798493", "title": "Vittorio Colao", "text": "Biografia.\nNato a Brescia da famiglia di origine calabrese, si \u00e8 laureato alla Universit\u00e0 Bocconi e ha ottenuto un Master in Business Administration alla Harvard University. Ha svolto il servizio militare come Sottotenente dell'Arma dei Carabinieri, ma si \u00e8 formato come Allievo Ufficiale di Complemento degli Alpini, frequentando il 116 Corso AUC della SMALP di Aosta dal luglio al dicembre 1984. Ha iniziato la sua carriera lavorando a Londra presso la banca d'affari Morgan Stanley. Ha lavorato poi per dieci anni negli uffici di Milano della societ\u00e0 McKinsey &amp; Company.\nNel 1996 diviene direttore generale di Omnitel Pronto Italia (oggi Vodafone Italia). Nel 1999 \u00e8 nominato amministratore delegato di Vodafone Omnitel (divisione italiana). Nel 2001 diventa CEO regionale di Vodafone per l'Europa meridionale. Nel 2002 diventa membro del consiglio di amministrazione della societ\u00e0, e nel 2003 \u00e8 nominato CEO regionale per Europa meridionale, Medio Oriente e Africa.\nNel 2004 lascia Vodafone per diventare amministratore delegato di Rcs MediaGroup, incarico che ricopre fino al 2006. Nell'ottobre 2006 ritorna in Vodafone come vice amministratore delegato a capo della divisione Europa.\nIl 29 luglio 2008 sostituisce Arun Sarin come amministratore delegato di Vodafone.\nNel 2015 \u00e8 nominato amministratore non esecutivo di Unilever.\nIl 15 maggio 2018 Colao annuncia le dimissioni dal Vodafone Group Plc; viene sostituito come amministratore delegato da Nick Read, attuale direttore finanziario della compagnia. Dal 2019 fa parte del comitato direttivo (Board of Directors) della societ\u00e0 di telefonia wireless Verizon.\nNell'aprile 2020 \u00e8 designato dal governo Conte II per guidare la task force della cosiddetta \"Fase 2\" per la ricostruzione economica del Paese dopo la pandemia di COVID-19.\nIl 13 febbraio 2021 viene nominato Ministro per l'innovazione tecnologica e la transizione digitale nel governo Draghi; il 26 agosto 2021 ha ricevuto anche la delega, precedentemente assegnata al sottosegretario Bruno Tabacci, alle politiche spaziali e aerospaziali. Su sua proposta, \u00e8 stata istituita la Giornata nazionale dello spazio, da celebrare il 16 dicembre (in ricordo del lancio del San Marco 1, primo satellite artificiale italiano)."}
{"id": "1798508", "revid": "79532493", "url": "https://it.wikipedia.org/wiki?curid=1798508", "title": "Variable annuity", "text": "La variable annuity (VA) - in italiano \"rendita variabile\" - \u00e8 una polizza assicurativa a contenuto finanziario.\nCaratteristiche.\nLe variable annuities si propongono i seguenti obiettivi:\nLa copertura consiste nell'assicurare il capitale investito o una rendita, e a volte anche una certa rivalutazione, fissa (o \"ratchet\") oppure variabile (o \"rider\").\nOvviamente, pi\u00f9 la garanzia \u00e8 alta (in termini di importi) e/o estesa (in termini di eventi coperti, tra quelli elencati), pi\u00f9 essa risulter\u00e0 costosa per l'investitore.\nLe VA sono prodotti assicurativi/finanziari dall'alto contenuto assicurativo. Sono complessi per gli assicuratori da costruire (richiedono una vasta conoscenza della popolazione di riferimento in relazione agli eventi assicurabili, e quindi anche un'ottima statistica relativamente a tali eventi), ma sono molto semplici e trasparenti per gli investitori. Offrono una garanzia, ad un prezzo chiaro ed esplicito, la cui finalit\u00e0 \u00e8 quella di consentire all'investitore di stare sul mercato, beneficiando di fasi rialziste e nel contempo non dovendo temere perdite in tutti i casi in cui le somme assicurate vengano riscattate per uno degli eventi coperti dalla garanzia.\nDiffusione.\nIl primo paese che ha visto una massiccia commercializzazione di VA sono stati gli USA, a cui \u00e8 seguito il Giappone. Le VA stanno ora prendendo piede anche in Europa: Francia, Spagna e Germania hanno gi\u00e0 assistito a un primo sviluppo del mercato. In Italia sono stati commercializzati da ALLIANZ, AXA e da Assicurazioni Generali."}
{"id": "1798509", "revid": "19933", "url": "https://it.wikipedia.org/wiki?curid=1798509", "title": "Record LOC", "text": ""}
{"id": "1798510", "revid": "19933", "url": "https://it.wikipedia.org/wiki?curid=1798510", "title": "Record MX", "text": ""}
{"id": "1798512", "revid": "729019", "url": "https://it.wikipedia.org/wiki?curid=1798512", "title": "Prince Rollin", "text": "Prince Rollin \u00e8 un fumetto scritto e disegnato da Albert Uderzo e pubblicato sulla rivista francese \"OK\" tra il giugno e l'ottobre 1947.\u00c8 il secondo fumetto della trilogia medievale che comprende Arys Buck e Belloy.Ambientato in un medioevo immaginario, narra delle avventure del principe Rollin, il figlio del re Arys Buck, dal quale eredita una spada dai poteri magici, che gli sar\u00e0 concessa solo quando dimostrer\u00e0 di meritarsela con il proprio valore. Rollin parte allora come un cavaliere errante insieme al suo scudiero Teutat\u00e8s.Nelle loro avventure, i due conoscono un vecchio mago, che li fa viaggiare nel tempo, fino all'epoca della Seconda Guerra Mondiale, quando si uniscono alla resistenza dei partigiani francesi contro i tedeschi."}
{"id": "1798513", "revid": "767487", "url": "https://it.wikipedia.org/wiki?curid=1798513", "title": "Maradona di Kusturica", "text": "Maradona di Kusturica (\"Maradona by Kusturica\") \u00e8 un film documentario del 2008 diretto da Emir Kusturica, presentato il 20 maggio 2008 fuori concorso al 61\u00ba Festival di Cannes.\nOriginariamente il titolo avrebbe dovuto essere \"Maradona - El pibe de oro\".\nIl film \u00e8 stato distribuito nelle sale cinematografiche italiane il 30 maggio 2008.\nTrama.\nIl film approfondisce la vita di Diego Armando Maradona, creando anche dei parallelismi con alcuni personaggi dei film di Emir Kusturica. Il film si sviluppa nei luoghi dove Maradona ha vissuto, che vengono rivisitati dall'ex calciatore argentino insieme con il regista in occasione del documentario: Buenos Aires, Napoli e Cuba. Il film ripercorre la parabola di Maradona, dalle umili origini al suo esordio nell'Argentinos Juniors, i passi della carriera calcistica, i momenti alti (lo scudetto col , il Mondiale vinto con la Nazionale argentina) e quelli bassi (la positivit\u00e0 ai Mondiali di calcio 1994 per efedrina), e ancora il declino inesorabile e la lenta risalita.\nLa pellicola si sofferma inoltre sul pensiero del Maradona-uomo: la droga, la famiglia, il calcio moderno e le idee politiche contro il sistema neo-liberista e imperialista nordamericano."}
{"id": "1798514", "revid": "216538", "url": "https://it.wikipedia.org/wiki?curid=1798514", "title": "Maradona - El pibe de oro", "text": ""}
{"id": "1798515", "revid": "19933", "url": "https://it.wikipedia.org/wiki?curid=1798515", "title": "Record NS", "text": ""}
{"id": "1798516", "revid": "37401", "url": "https://it.wikipedia.org/wiki?curid=1798516", "title": "Freaknet", "text": ""}
{"id": "1798518", "revid": "793215", "url": "https://it.wikipedia.org/wiki?curid=1798518", "title": "Search.ch", "text": "search.ch \u00e8 un motore di ricerca e un portale web per la Svizzera.\nStoria.\n\u00c8 stato fondato nel 1995 da Rudolf R\u00e4ber e Bernhard Seefeld come un motore di ricerca locale. Negli anni seguenti sono stati aggiunti molti altri servizi, come una rubrica nel 1999, un servizio gratuito di invio di SMS nel 2000 (ora ridotto a un SMS gratis alla settimana). Nel maggio del 2004 search.ch \u00e8 stato assorbito da La Posta Svizzera.\nOggi, search.ch \u00e8 il secondo motore di ricerca per popolarit\u00e0 \u00e8 la pi\u00f9 popolare rubrica web in internet. Secondo WEMF COMIS 2003 lo utilizzano di persone a casa e al lavoro (sul 50% della popolazione internet attiva in Svizzera). Secondo gli stessi studi, search.ch \u00e8 il secondo sito pi\u00f9 popolare in Svizzera. Secondo Nielsen//NetRatings, secondo alcuni studi sugli utenti internet a casa in Svizzera, \u00e8 il quinto sito pi\u00f9 popolare in Svizzera.\nLa tecnologia di ricerca utilizzata \u00e8 locale. L'utente pu\u00f2 restringere la sua ricerca a una regione della svizzera, come un cantone o una citt\u00e0. Il web crawler analizza i siti presenti nei domini .ch e .li e un numero di elenchi aggiornati automaticamente o manualmente di siti svizzeri presenti in altri domini. L'indice \u00e8 aggiornato settimanalmente."}
{"id": "1798521", "revid": "767487", "url": "https://it.wikipedia.org/wiki?curid=1798521", "title": "Gabriele Perico", "text": "Biografia.\nFiglio d'arte, dato che il padre Eugenio fu un noto giocatore attivo tra gli anni settanta e ottanta, soprattutto con la maglia di Atalanta e . \u00c8 sposato con Alessandra, dalla quale ha avuto un figlio, Cristiano, nato il 30 dicembre 2012.\n\u00c8 nota l'amicizia con i calciatori Davide Astori e Lorenzo Ariaudo, i quali nell'agosto 2012 crearono una fan-page sul social network Facebook volta a celebrare il calciatore bergamasco.\nCaratteristiche tecniche.\nDifensore di fascia destra, in grado di giocare sia in una difesa a cinque che in una a quattro, abile a trovare la via del gol avanzando sulle battute dei calci da fermo.\nCarriera.\nClub.\nEsordi.\nCresce nelle giovanili dell'Atalanta, squadra della sua citt\u00e0. Compie l'esordio da professionista in Serie C1 con il , squadra in cui viene mandato in prestito nella stagione 2003-2004 dove raccoglie 12 presenze. La stagione successiva passa all'AlbinoLeffe, nella quale colleziona 9 presenze in due anni di B, di cui una sola nel secondo anno. Lo scarso impiego convince la societ\u00e0 seriana a mandarlo in prestito al in Serie C1. Il primo anno colleziona 10 presenze, e l'anno successivo la societ\u00e0 brienzola chiede e ottiene il rinnovo del prestito per un'altra stagione. Nella seconda stagione con la maglia del Monza Perico diventa un perno della difesa, collezionando 31 presenze.\nIl ritorno all'AlbinoLeffe.\nNel campionato 2007-2008 Perico torna all'AlbinoLeffe e disputa 16 gare, trovando anche il suo primo gol in Serie B. Nel campionato successivo le presenze sono 22 e le reti realizzate 3. Le prestazioni del calciatore migliorano di partita in partita, trovando spesso spazio tra i titolari e diventando capitano della squadra bergamasca; chiude la stagione con 30 presenze e 6 gol realizzati che, per stessa ammissione del calciatore, sono merito della grande cura della squadra per gli schemi sui calci piazzati ed anche merito del modulo adottato da Emiliano Mondonico che gli consente di andare a saltare spesso nell'area avversaria.\nCagliari.\nIl calciatore attira l'attenzione di club come Torino, Atalanta, e , ma nell'agosto 2010 viene acquistato dal Cagliari con la formula della compartecipazione firmando un contratto quadriennale. Esordisce in Serie A nella quarta giornata, Cagliari-Sampdoria (0-0); durante la stagione parte spesso da titolare per via degli infortuni del pari ruolo Francesco Pisano.\nNella stagione 2011-2012, invece, vede il campo solo 15 volte entrando spesso a partita in corso.\nNel calciomercato estivo successivo il Cagliari esercita l'opzione di diritto di riscatto acquistando il giocatore definitivamente dall'AlbinoLeffe. Nella partita di Coppa Italia Juventus-Cagliari (1-0) del 12 dicembre 2012 indossa per la prima volta la fascia di capitano della squadra rossoblu. Conclude la stagione con 16 presenze in campionato.\nNella stagione 2013-2014, l'ultima in maglia rossoblu, trova una certa continuit\u00e0 sul campo riuscendo a collezionare 20 presenze in campionato, complici i problemi fisici di Pisano. Lascia la squadra dopo 4 stagioni, con un totale di 84 presenze tra campionato e coppa nazionale.\nCesena.\nIl 16 luglio 2014 passa a titolo definitivo al , neopromosso in Serie A, firmando un biennale.\nSalernitana e Livorno.\nIl 31 agosto firma un contratto biennale con la .\nIl 31 gennaio 2018 si trasferisce al Livorno, con cui per\u00f2 non rinnova a fine stagione, rimanendo svincolato. Nel gennaio 2019 si accasa invece al .\nVirtus Ciserano Bergamo.\nIl 12 luglio 2019 la , squadra di Serie D ufficializza Perico tramite i propri canali social.\nNazionale.\nNel 2003 fa parte della spedizione azzurra al Campionato europeo Under-19 in Liechtenstein, vincendo la competizione dopo aver battuto in finale la selezione portoghese.\nStatistiche.\nPresenze e reti nei club.\n\"Statistiche aggiornate al 12 maggio 2018.\""}
{"id": "1798522", "revid": "3831", "url": "https://it.wikipedia.org/wiki?curid=1798522", "title": "Azienda Ospedaliera Civile e Ospedale Maria Patern\u00f2 Arezzo", "text": ""}
{"id": "1798527", "revid": "19933", "url": "https://it.wikipedia.org/wiki?curid=1798527", "title": "Record PTR", "text": ""}
{"id": "1798530", "revid": "661526", "url": "https://it.wikipedia.org/wiki?curid=1798530", "title": "Gianni D'Elia", "text": "Biografia.\nHa fondato e diretto la rivista \"Lengua\" (1982-1994), nata grazie al rapporto con Roberto Roversi \u2014 poeta bolognese amico di Pier Paolo Pasolini \u2014 e al lavoro comune con amici come Katia Migliori, Stefano Arduini e Attilio Lolini. Ha collaborato come critico con numerose riviste e giornali; suoi saggi sono stati pubblicati su \"il manifesto\", \"Poesia\", \"Nuovi Argomenti\" e \"L'Unit\u00e0\".\nGianni D'Elia ha pubblicato varie raccolte poetiche, fra cui \"Notte privata\" (Einaudi, 1993), \"Congedo dalla vecchia Olivetti\" (Einaudi, 1996), \"Bassa stagione\" (Einaudi, 2003). Nel 2005 ha pubblicato \"L'eresia di Pasolini. L'avanguardia della tradizione dopo Leopardi\" (Effigie, Milano, 2005), studio segu\u00ecto poi da \"Il petrolio delle stragi. Postille a\" L'eresia di Pasolini (Effigie, Milano, 2006).\nNel 2001 \u00e8 stata pubblicata in Francia la traduzione di \"Congedo della vecchia Olivetti\", a cura di Bernard Simeone.\nNel 1993 ha vinto il premio Carducci. Nel 2007 \u2014 assieme ad Antonio Pascale, Carlo Ginzburg e Titos Patrikios \u2014 \u00e8 stato insignito del Premio Brancati.\nNel 1994 la sua poesia \"Memoria\" \u00e8 stata posta su una lapide a Pesaro nel piazzale Falcone e Borsellino, di fronte al Monumento alla Resistenza.\nHa scritto anche i testi di alcune canzoni per Claudio Lolli, come \"Il grande bluff\", incluso nell'album \"Intermittenze del cuore\" del 1997, \"Riascoltando gli zingari felici\", in \"Dalla parte del torto\", 2000 e \"Le rose di Pantani\", in \"La scoperta dell'America\", 2006."}
{"id": "1798532", "revid": "287204", "url": "https://it.wikipedia.org/wiki?curid=1798532", "title": "Naeroyfjord", "text": ""}
{"id": "1798537", "revid": "71155", "url": "https://it.wikipedia.org/wiki?curid=1798537", "title": "Antonio Mario La Pergola", "text": ""}
{"id": "1798546", "revid": "15756", "url": "https://it.wikipedia.org/wiki?curid=1798546", "title": "Numenius borealis", "text": "Il chiurlo boreale (Numenius borealis ) \u00e8 un rarissimo uccello della famiglia degli Scolopacidae.\nTassonomia.\nIl chiurlo boreale \u00e8 una delle otto specie di chiurlo ed \u00e8 classificata con loro nel genere \"Numenius\". \u00c8 stato usato nel genere separato \" Mesoscolopax \". \" Numenius \" \u00e8 Classificato nella famiglia Scolopacidae, ordine dei Charadriiformi. Altre specie in quella famiglia comprendono beccaccia, falaropo e beccaccino.\nLa specie fu descritta da Johann Reinhold Forster nel 1772. Il nome generico ha tre possibili etimologie. La prima, dal greco \"\"noumenios\". \"Noumenios\"\" significa \"della luna nuova\", il sottile becco di questa specie sarebbe paragonato ad una sottile mezzaluna. Una seconda possibilit\u00e0 \u00e8 che il nome del genere sia derivato dalla parola latina \"numen\", che significa \"cenno\" e riferendosi alla testa che questa specie tiene piegata avanti e indietro. La possibilit\u00e0 finale \u00e8 che \"Numenius\" \u00e8 una forma latinizzata del greco \"noumenios\", che era la parola che Diogene Laerzio ha usato per riferirsi a una specie di chiurli . Il nome specifico \"borealis\" \u00e8 latino per \"boreale\", \"del nord\".\nDescrizione.\nI chiurli boreali sono piccoli, di circa 30 centimetri di lunghezza. Gli adulti hanno lunghe gambe grigiastro scuro, il becco \u00e8 lungo e leggermente curvo verso il basso. Le parti superiori sono screziate di marrone, la pancia e le parti inferiori del piumaggio sono marrone chiaro. In volo le ali mostrano un rivestimento di piume color terra di Siena . Sono simili in apparenza alla numerous hudsonicus, la sottospecie americana del chiurlo piccolo, ma di dimensioni pi\u00f9 ridotte.\nDi fatto l'unico modo certo di distinguere il chiurlo boreale \u00e8 l'analisi della parte inferiore delle penne remiganti disserrate. Il suo canto \u00e8 poco documentato, ma Include suoni chiari e fischiati.\nil chiurlo boreale forma una coppia di specie parallele, ecologicamente equivalenti, con il numero \" Numenius minutus \", ma rispetto al suo parente asiatico \u00e8 leggermente pi\u00f9 grande, pi\u00f9 lungo, con gambe pi\u00f9 corte e dal tono del piumaggio pi\u00f9 caldo.\nDistribuzione e habitat.\nSi teme che il chiurlo boreale possa essere estinto, perch\u00e9 l'ultimo avvistamento accertato risale al 1963, a Barbados. Questo uccello nidificava in Canada, tra Cape Bathurst e Point Lake nei Territori del Nord-Ovest; nel resto dell'anno era presente anche in Siberia, in Alaska e nel New England. In inverno migrava a sud, soprattutto nel Sud America meridionale (Cile e Argentina, ma anche in Brasile, Paraguay e Uruguay). Era di passo nei Caraibi, in Messico e nel Sud America settentrionale."}
{"id": "1798553", "revid": "830939", "url": "https://it.wikipedia.org/wiki?curid=1798553", "title": "Carlo Rivolta (attore)", "text": "Nato a Lodi dove ha frequentato le scuole elementari, medie e il liceo classico, si iscrive alla Facolt\u00e0 di Medicina. \u00c8 proprio il fervore culturale universitario vissuto nel Sessantotto ad avvicinarlo alla recitazione. Presto si trasferisce alla Facolt\u00e0 di Lettere, senza tuttavia conseguire la laurea.\nDal 1973 al 1981 ha diretto il Teatro Fraschini di Pavia\n\u00c8 stato inoltre direttore del Teatro alle Vigne, massimo teatro lodigiano, dalla sua inaugurazione avvenuta il 15 aprile 1985 fino al 1989.\nLa polemica con Dell'Utri.\nIl 13 dicembre 2004, due giorni dopo la condanna di Marcello Dell'Utri a nove anni di reclusione con l'accusa di concorso esterno in associazione mafiosa, Carlo Rivolta avrebbe dovuto recitare l\"'Apologia di Socrate\" al Teatro Valle di Roma. L'attore, pochi istanti prima di andare in scena, si \u00e8 rifiutato di recitare, sentendosi strumentalizzato politicamente in quanto il senatore del Popolo della Libert\u00e0, committente della rappresentazione, prima dell'inizio spettacolo aveva fatto una dichiarazione al pubblico in merito alla condanna a lui comminata.\nNonostante le proteste di Marcello Dell'Utri e del pubblico presente, l'attore lodigiano ha abbandonato la scena lasciando ai giornalisti le seguenti dichiarazioni:\nSocrate e la Nuvola rosa.\nIl 10 giugno 2008, Carlo Rivolta ha terminato le riprese del film corto misto ad animazioni \"Socrate e la Nuvola rosa\", regia di Andrea Lucisano, girato negli studi di Cinecitt\u00e0 di Roma, in cui il Daimon \u00e8 raffigurato come una nuvola rosa, sempre vicina a Socrate."}
{"id": "1798556", "revid": "1361571", "url": "https://it.wikipedia.org/wiki?curid=1798556", "title": "Giacinto Fiore", "text": "Biografia.\nTrascorre l'infanzia e l'adolescenza a Siena. Frequenta il liceo Artistico a Firenze.\nDal 1935 al 1940 partecipa a diverse mostre di gruppo, nel 1935 Mario Delle Piane parla di lui sul \"Popolo d'Italia\" e nel 1937 il \"Giornale d'Italia\" riferisce della sua partecipazione alla rassegna degli artisti senesi.\nNel 1939 \u00e8 \"L'Avvenire d'Italia\" (22 agosto) che riferisce di Giacinto Fiore insieme ad altri giovani toscani al \"Premio Livorno\". Nel 1938 l'artista partecipa all\"'annuale mostra sindacale\", come pure a quella del 1940.\nL\"'Italiano\" e \"La Gazzetta del Popolo della Sera\" segnalano l'arte di Fiore e riproducono il suo dipinto \"Testa di Vecchio\". Partecipa con tre opere anche alla \"III Mostra del Sindacato Fascista Belle Arti di Milano\" (Palazzo dell'Arte). Nel 1941 \u00e8 presente alla \"VII Mostra del Sindacato Provinciale di Belle Arti in Siena\", sempre come invitato.\nNel 1942, presentato da Enzo Carli, espone la sua prima personale a Siena al Palazzo Tolomei e comincia a ricevere una serie di lusinghiere recensioni.\nDal 1943 al 1950 vive a Roma, facendo ben presto parte degli artisti protagonisti della citt\u00e0. Nel 1943 si accettano due quadri alla \"IV Quadriennale d'Arte\", diretta da Cipriano Efisio Oppo. Vende il quadro \"Fiori\" per 3.000 Lire. Nel 1945 partecipa alla mostra dell'Istituto d'Arte di Siena. Nel 1946 si presenta a Roma per la seconda personale, con introduzione in catalogo di Marcello Venturoli, e consegue un discreto successo.\nNel 1947 partecipa ai premi \"Orvieto e Perugia\" e alla \"Mostra d'Arte Italiana a Zurigo\" e successivamente dal 1951 al 1958 partecipa, ogni anno, al \"Maggio della pittura romana\" (Roma, palazzo di vetro). Nel 1955 espone alla \"Galleria Marguttiana\" con 20 quadri a olio tra cui \"Fornace I, II, III\" e \"Autoritratto I e II\".\nNel 1956 \u00e8 premiato con la medaglia d'argento dal Comune di Pisa per le opere esposte alla \"prima Mostra d'Arte Contemporanea degli Artisti Toscani\". Nel 1957 partecipa alla \"IV Mostra del Piccolo Formato\" a Il Camino di Roma. Fino al 1959 partecipa a molte mostre tra Roma, Firenze e Siena. Nel 1959, presentato da Mario Verdone, espone una serie di nuovi quadri nella mostra personale alla \"Galleria La Babuinetta\", che ripete nel 1961, raccogliendo molti consensi.\nNel 1964 gli \u00e8 conferita la \"Lupa d'Argento\" con la quale l'Associazione tra Senesi e Grossetani, residenti a Roma, gli riconosce pubblicamente i meriti di quei cittadini che sono affermati in campo nazionale e internazionale per le arti figurative. Nel 1965 \u00e8 invitato con due opere alla \"V Rassegna di Arti Figurative di Roma e del Lazio\". Nel 1968 partecipa alla \"IV Biennale Romana\" dove una sua opera. \"Paesaggio\", \u00e8 premiato con 100.000 Lire. Negli ultimi anni della sua vita, continua a lavorare finch\u00e9 le condizioni di salute glielo permettono. Nel 1979 gli \u00e8 stata dedicata, a Siena, una mostra postuma insieme alle opere di Emilio Montagnani."}
{"id": "1798557", "revid": "287204", "url": "https://it.wikipedia.org/wiki?curid=1798557", "title": "Coppa Italia 2008-2009", "text": "La Coppa Italia 2008-2009 \u00e8 stata la 62\u00aa edizione della manifestazione calcistica. \u00c8 iniziata il 9 agosto 2008 ed \u00e8 terminata il 13 maggio 2009 e ha visto la vittoria della Lazio contro la Sampdoria. Per il settimo anno consecutivo arriva in finale una squadra di Roma, in quattro occasioni ha vinto una squadra della Capitale (due a testa per Lazio e Roma).\nFormula.\nLa formula della manifestazione cambia nuovamente rispetto all'edizione precedente, cercando di avvicinarsi, secondo le intenzioni del presidente della Lega Calcio, Antonio Matarrese, al modello ideale rappresentato dalla Coppa di Francia.\nDopo solo un anno viene revocato il criticato bando delle squadre di Serie C, che tornano a gareggiare nella competizione. In particolare, la nuova Lega Pro seleziona 27 squadre, delle quali 24 di Prima Divisione (comprese le sei neopromosse dall'ex Serie C2) e 3 di Seconda Divisione. Partecipano anche 9 societ\u00e0 selezionate dal Comitato Interregionale della Lega Nazionale Dilettanti, individuate tra le migliori classificate (ma non promosse in Seconda Divisione) in ciascuno dei nove gironi della Serie D 2007-08. Di queste nove squadre una (il Barletta) verr\u00e0 successivamente ripescata in Seconda Divisione, aumentando a 28 le partecipanti della Lega Pro (24 di Prima Divisione e 4 di Seconda Divisione) e riducendo a 8 quelle della Serie D.\nLa principale novit\u00e0 \u00e8 comunque costituita dall'eliminazione diretta in gara unica anche negli ottavi di finale e nei quarti di finale, oltre che nei quattro turni preliminari e nella finale. In pratica solo le semifinali restano con gare di andata e ritorno. Ancora una volta, le 8 squadre italiane partecipanti alle coppe europee entrano nella competizione direttamente dagli ottavi di finale.\nDate.\nLe date dei turni della Coppa Italia 2008-2009 sono state comunicate il 28 maggio 2008. Il sorteggio del tabellone \u00e8 stato effettuato il 30 luglio 2008, ore 12:00 CET, presso la sede della Lega Nazionale Professionisti a Milano.\nPartite.\nTurni eliminatori.\nPrimo turno.\nSi \u00e8 disputato sabato 9 e domenica 10 agosto, con la partecipazione dei soli club non appartenenti alla Lega Calcio (24 di Prima Divisione, 4 di Seconda Divisione e 8 di Serie D). Hanno giocato in casa le 18 squadre di Prima Divisione che erano in Serie B o in Serie C1 nella stagione precedente, mentre hanno giocato in trasferta le 6 neopromosse dalla Serie C2 alla Prima Divisione, le 4 squadre di Seconda Divisione e le 8 squadre di Serie D. A questa norma vi sono state due eccezioni: Mezzocorona - Pescara (giocata in casa del Mezzocorona per accordo fra le due societ\u00e0) e Cremonese - Reggiana (giocata a Pizzighettone anzich\u00e9 a Cremona).\nSecondo turno.\nSi \u00e8 disputato tra sabato 16, domenica 17 e mercoled\u00ec 20 agosto 2008 e ha visto in lizza 40 squadre: i 22 club di Serie B e le 18 vincenti del primo turno (16 di Prima Divisione e 2 di Seconda Divisione). Avevano diritto a giocare in casa tutte le squadre di Serie B con eccezione delle due societ\u00e0 neopromosse dalla Serie C1 attraverso i play-off. Queste ultime hanno giocato in trasferta gli unici due scontri diretti tra squadre cadette di questo turno. Le altre 18 partite vedevano una squadra di Serie B giocare in casa contro una proveniente dal primo turno. Le eccezioni sono state due: Pro Sesto - Modena e Barletta - Sassuolo si sono giocate in casa delle formazioni di Lega Pro anzich\u00e9 in casa di quelle di Serie B.\nTerzo turno.\nSi \u00e8 disputato sabato 23 e domenica 24 agosto 2008 con la partecipazione di 32 squadre: i 12 club di Serie A che non prendono parte alle coppe europee e le 20 vincenti del secondo turno (15 squadre di Serie B e 5 di Prima Divisione). Le 12 formazioni della massima serie hanno giocato in casa contro altrettante vincenti del secondo turno. Le rimanenti 8 squadre di serie inferiore si sono affrontate tra loro con fattore campo determinato dal sorteggio. L'incontro Cittadella - Empoli si \u00e8 disputato a Treviso per l'indisponibilit\u00e0 del terreno di gioco del Cittadella.\nQuarto turno.\nSi \u00e8 disputato tra mercoled\u00ec 17, marted\u00ec 30 settembre, mercoled\u00ec 1\u00ba e gioved\u00ec 2 ottobre 2008, con in lizza le 16 vincenti del terzo turno: 9 formazioni di Serie A, 5 di Serie B e 2 di Prima Divisione. Le vincenti dei quattro incontri del terzo turno che non vedevano in lizza formazioni di Serie A giocavano obbligatoriamente in trasferta nel quarto turno. Nelle altre quattro partite il fattore campo \u00e8 stato determinato dal sorteggio.\nFase finale.\nOttavi di finale.\nSi sono disputati tra mercoled\u00ec 12 novembre, mercoled\u00ec 3 e mercoled\u00ec 17 dicembre 2008, marted\u00ec 13 e mercoled\u00ec 14 gennaio 2009. Entrano in lizza gli 8 club di Serie A partecipanti alle coppe europee, i quali giocano di diritto in casa contro le 8 vincenti del quarto turno (fra cui sono rimaste in lizza anche 2 squadre di Serie B).\nQuarti di finale.\nSi sono disputati tra mercoled\u00ec 21, gioved\u00ec 22 gennaio e mercoled\u00ec 4 febbraio 2009 fra le 8 vincenti degli ottavi di finale. Anche in questo caso si \u00e8 giocato in gara unica, con fattore campo predeterminato dal sorteggio.\nSemifinali.\nLe quattro vincenti dei quarti di finale si sono affrontate con gare di andata e ritorno (unico caso in questa edizione). Gli incontri di andata si sono disputati marted\u00ec 3 e mercoled\u00ec 4 marzo, quelli di ritorno mercoled\u00ec 22 e gioved\u00ec 23 aprile 2009.\nFinale.\nLa finale \u00e8 stata disputata mercoled\u00ec 13 maggio 2009 allo stadio Olimpico di Roma."}
{"id": "1798559", "revid": "43530", "url": "https://it.wikipedia.org/wiki?curid=1798559", "title": "Fiore Giacinto", "text": ""}
{"id": "1798565", "revid": "309289", "url": "https://it.wikipedia.org/wiki?curid=1798565", "title": "Tringa erythropus", "text": "Il totano moro (Tringa erythropus (Pallas, 1764)) \u00e8 un uccello migratore della famiglia degli Scolopacidae dell'ordine dei Charadriiformes, diffuso nel vecchio mondo.\nDescrizione.\n\u00c8 un uccello limicolo lungo circa 30 cm, con zampe lunghe e becco diritto, lungo e sottile, nero eccetto la parte basale della mandibola inferiore che \u00e8 rossa.\nIn estate zampe e piumaggio sono tutti neri, mentre nel resto dell'anno le parti superiori sono grigie chiare (con un sopracciglio bianco dal becco all'occhio), mentre le parti inferiori sono bianche e le zampe rosso-arancio.\nBiologia.\nAlimentazione.\nIl totano moro \u00e8 carnivoro, si nutre principalmente di insetti e delle loro larve, di piccoli crostacei, molluschi, vermi e piccoli pesci e anfibi. \u00c8 attivo sia di giorno che di notte.\nRiproduzione.\nNidifica in leggere depressioni di ciuffi d'erba, cumuli di sfagno, o comunque in zone di foresta con bassa vegetazione.\nSpostamenti.\nDopo il periodo riproduttivo gli individui si radunano in vasti stormi per la muta del piumaggio; subito dopo migrano verso i quartieri di svernamento: per prime le femmine, in giugno; poi i maschi in luglio, e infine i giovani tra agosto e settembre. Tra agosto e ottobre i totani mori raggiungono le zone di svernamento, che lasceranno nuovamente per ritornare in aprile - maggio nelle zone di nidificazione.\nDurante il periodo di nidificazione il totano moro non \u00e8 particolarmente gregario, si trova di norma in coppie isolate.\nSistematica.\n\"Tringa erythropus\" non ha sottospecie, \u00e8 monotipica.\nSpecie simili sono la pettegola, la pantana e in generale le altre specie del genere \"Tringa\".\nDistribuzione e habitat.\nSi riproduce nel nord dell'Europa e dell'Asia, dalla Norvegia alla Siberia orientale, e sverna in una fascia che comprende le coste del Mediterraneo, l'Africa equatoriale, il Medio Oriente, l'India e le coste dell'Indocina. In Italia \u00e8 di passo, e sverna in alcune localit\u00e0. La popolazione mondiale stimata \u00e8 di alcune centinaia di migliaia di individui.\nI suoi habitat di nidificazione sono le paludi di tundra e taiga, mentre in altri periodi dell'anno si pu\u00f2 trovare pi\u00f9 generalmente in zone umide con acque basse, dolci o salmastre.\nConservazione.\nLa principale minaccia per la specie \u00e8 la perdita di habitat nelle zone di svernamento e lungo le rotte migratorie, dovuta principalmente alla degradazione e alla bonifica delle zone umide. Tuttavia la popolazione mondiale \u00e8 stabile, numerosa e distribuita su di un'ampia zona geografica, di conseguenza lo stato di conservazione \u00e8 considerato di rischio minimo (least concern)."}
{"id": "1798567", "revid": "767487", "url": "https://it.wikipedia.org/wiki?curid=1798567", "title": "Relight Orchestra", "text": "Relight Orchestra \u00e8 un progetto discografico creato dai produttori Robert-Eno (Dj), Mark Lanzetta (maestro di violino, arpa laser e tastiere) e in origine anche Alex Montana (cantante e percussionista in attivit\u00e0 fino al 2015).\nIl nome significa letteralmente \"l'orchestra del riaccendere\", in linea con l'attivit\u00e0 della band, che dal 2001 rielabora i classici musicali del passato sia nelle produzioni discografiche sia negli spettacoli live, sotto forma di DJ set affiancato da musicisti dal vivo.\nNel 2001 il loro primo singolo \"For your love\" (UNIVERSAL) fu un successo nei club e nelle radio, utilizzato all'interno di trasmissioni televisive quali \"Grande Fratello\", \"Paperissima\" e \"Lucignolo\", e come sigla prima di ogni partita allo stadio San Siro di Milano, per circa un anno.\nNell'estate 2005, il loro rifacimento del grande classico di Lamont Dozier \"Going back to my roots\", in pochi giorni scala le classifiche dance italiane, e viene scelto come sigla iniziale del noto programma televisivo \"Markette\" su LA7.\nNell'estate 2006 insieme al co-produttore DJ Andrea Degli Angeli rielaborano il brano della star brasiliana Margareth Menezes \"ELEGIBO\" (Uma historia de if\u00e0) divenuto uno dei pi\u00f9 grandi evergreen di musica \"latin house\" di tutti i tempi, con pi\u00f9 di 10 milioni di streaming e svariati remix internazionali ogni anno\nA gennaio 2008 il loro primo album \"Discology\", una raccolta di tutte le produzioni musicali dal 2001 al 2008. Fra i singoli estratti \"Remedios, il classico\" di Gabriella Ferri rivisitato insieme a DJ Brizi e Selma Hernandez ottiene successo radiofonico scalando la Fifty songs di Radio Deejay.\nA seguire \"Beso de amor\" realizzato con il cantante Carlos El Rumbero della famiglia Gipsy Kings e \"Olodum\", altro classico brasiliano sulla scia di Elegibo\nNel 2009 il successo mediatico dei brani del primo album, porta la band ad effettuare i remix di successi internazionali quali Special Love feat. Jocelyn Brown dei Jestofunk e Gam Gam di Mauro Pilato &amp; Max Monti, che faranno parte della seconda raccolta su CD: \"My House Style\" (2010).\nParallelamente una lunga serie di esibizioni nei club e nella piazze di tutta Italia, e in prestigiosi locali esteri da Miami a Mosca, dalla Svizzera alla Turchia, dall'Egitto all'Ucraina, sempre con la formula caratteristica del live / dj set\nNel 2012 lo spettacolo della Relight Orchestra diventa ancor pi\u00f9 atipico nel panorama dance con l'inserimento di interventi dal vivo all'arpa laser. La presentazione del nuovo set avviene a Italia's Got Talent 2012, su Canale 5, e al Winter Music Conference 2012 a Miami.\nNello stesso anno esce anche il terzo CD album \"10 - The Complete Collection\", che celebra i primi 10 anni di produzioni. All'interno anche Superstar, il singolo 2013 interpretato da David Laudat e utilizzato da Carlo Conti come stacchetto musicale nel programma \"L'Eredit\u00e0\" su RAI 1 nei 3 anni successivi.\nNel 2014 una nuova collaborazione con la star brasiliana Margareth Menezes produce \"A luz de Tieta\", un classico di Caetano Veloso, che esce su Epic USA (SONY MUSIC).\nNel 2016 il progetto celebrativo contenente tutti i pi\u00f9 famosi remix mondiali del brano \"Elegibo\" realizzati in 10 anni (2006-2016).\nNel 2018, oltre all'album acustico solista di Mark Lanzetta al violino, anche la collaborazione con grosse star mondiali. Fra questi il DJ olandese Gregor Salto per i remix ufficiali decennali del brano \"Olodum\"; Leroy Gomez Santa Esmeralda, per le nuove versioni dei successi \"Gloria\" e \"Don't let me be misunderstood\"; Aax Donnell dei Traks per i remix della sua hit dell'82 \"Long train running\"; e infine la diva Claudja Barry per il remake di \"You make me feel (mighty real)\"\nNel 2019 la star della musica italiana Donatella Rettore affida alla relight Orchestra la produzione dei remix quarantennali del proprio successo \"Splendido splendente\"\nAnche dal vivo Relight Orchestra continua a fare esibizioni internazionali sotto forma di live / DJ set con Robert-Eno DJ e Mark Lanzetta al violino e arpa laser, non solo nei club ma anche nelle piazze, fino ai party privati pi\u00f9 esclusivi, come quello di Giorgio Armani (azienda) Ea7 a Monaco di Baviera durante l'ISPO 2019\nDiscografia.\nHOUSE MUSIC - POP DANCE\n2001) For your love (white promo) \u2013 Relight Orchestra [UNIVERSAL /Sounds Good]\n2002) For your love (part 1 &amp; 2) \u2013 Relight Orchestra (ft. Cheryl Porter) [UNIVERSAL /Sounds Good]\n2003) Dance all night \u2013 Relight Orchestra (ft. Cheryl Porter) [UNIVERSAL /Sounds Good]\n2003) Are you ready? \u2013 Tom Who by Relight Orchestra [WARNER / M.O.D.A ]\n2004) The party \u2013 Relight Orchestra [UNIVERSAL /Sounds Good]\n2005) Turn the beat around \u2013 Melanie (by The Relight Orchestra) [Ritmica /Just Entertainment]\n2005) Going back to my roots / Roots \u2013 Relight Orchestra [MilanoLab /Just Entertainment]\n2006) Going back to my roots / Are you ready? (2006 remixes) \u2013 Relight Orchestra [MilanoLab /Just Entertainment]\n2006) Elegibo (Uma historia de ifa) \u2013 Relight Orchestra &amp; DJ Andrea ft. Margareth Menezes [MilanoLab / STEALTH USA / Happy Music France / Contrasena Spain]\n2006) (Let me take you) 4 hours \u2013 Z.A.A.R. (by The Relight Orchestra) [MilanoLab /Just Entertainment]\n2007) Woman \u2013 DJ Dami &amp; Relight Orchestra ft. Vincent [Milanolab /Just Entertainment]\n2007) Remedios \u2013 DJ Brizi &amp; Selma Hernandez vs Relight Orchestra [MilanoLab /Just Entertainment]\n2007) Elegibo (Uma historia de ifa) (french remixes) \u2013 Relight Orchestra &amp; DJ Andrea ft. Margareth Menezes [Happy Music France]\n2008) Work it to the bone \u2013 Chris Moody &amp; Relight Orchestra [Sneakymood USA]\n2008) Beso de amor / Rumba de amor \u2013 Relight Orchestra &amp; PNS ft Carlos El Rumbero [MilanoLab /Just Entertainment]\n2008) Olodum (\u201cDiscology\u201dalbum original version) \u2013 Ziko &amp; Relight Orchestra [MilanoLab / Do it Yourself]\n2008) Gloria (\u201cDiscology\u201dalbum original version) \u2013 Dami, Timmy &amp; The Relight Orchestra ft. Vincent [Milanolab /Just Entertainment]\n2009) Elegibo (Uma historia de ifa) (2009 remixes) \u2013 Relight Orchestra &amp; DJ Andrea ft. Margareth Menezes [Milanolab / Do it Yourself]\n2009) Mama Africa (remixes) \u2013 Relight Orchestra &amp; DJ Andrea ft. Margareta Menezes [MilanoLab / Do it Yourself]\n2009) Olodum (remixes) \u2013 Ziko &amp; Relight Orchestra [MilanoLab / Do it Yourself]\n2009) Maracana \u2013 Relight Orchestra ft. Baccano [MilanoLab / Do it Yourself]\n2009) There must be an angel \u2013 Stereo Touch (with The Relight Orchestra) [Ritmica / Do it Yourself / EDEL]\n2009) Gloria (remixes) \u2013 Dami, Timmy &amp; The Relight Orchestra ft. Vincent [Milanolab /Just Entertainment]\n2010) E ta \u2013 Relight Orchestra &amp; Horizons [Do it Yourself]\n2010) It\u2019s a fine day \u2013 Stereo Touch (with The Relight Orchestra) [MilanoLab / Do it Yourself]\n2010) Keep pushing \u2013 ZAAR ft Manuelle (with The Relight Orchestra) [MilanoLab / Do it Yourself]\n2010) Loving forever \u2013 DJ Dami (with The Relight Orchestra) [MilanoLab / Do it Yourself]\n2011) Venezia 2099 \u2013 Mark Lanzetta &amp; The Relight Orchestra [iTop / Do it yourself]\n2011) Stereo \u2013 Stereo Touch (with The Relight Orchestra) [Do it Yourself]\n2011) Turn the beat around (2011 remixes) \u2013 Relight Orchestra with Melanie [Ritmica / Do it Yourself]\n2012) My obsession (Venezia 2099) \u2013 Mark Lanzetta &amp; The Relight Orchestra [Do it Yourself]\n2012) Superstar (\u201c10\u201d album original version) \u2013 CB &amp; The Relight Orchestra ft. David Laudat [Smilax]\n2012) A luz de Tieta (\u201c10\u201d album original version) \u2013 Relight Orchestra &amp; Margareth Menezes [Smilax]\n2012) Laser Harp (\u201c10\u201d album original version) \u2013 Relight Orchestra [Smilax]\n2012) Something for your mind (\u201c10\u201d album version) \u2013 Relight Orchestra [Smilax]\n2012) Can you feel me? (\u201c10\u201d album original version) \u2013 Robert Eno &amp; The Relight Orchestra [Smilax]\n2012) 404 (\u201c10\u201d album original version) \u2013 Alex Montana &amp; The Relight Orchestra [Smilax]\n2012) Elegibo (Uma historia de ifa) (\u201c10\u201d album remixes) \u2013 Relight Orchestra &amp; DJ Andrea ft. Margareth Menezes [Smilax]\n2012) For your love (\u201c10\u201d album remixes) \u2013 Relight Orchestra (ft. Cheryl Porter) [Smilax]\n2012) Are you ready? (\u201c10\u201d album remixes) \u2013 Relight Orchestra [Smilax]\n2012) E ta (\u201c10\u201d album remixes) \u2013 Relight Orchestra &amp; Horizons [Smilax]\n2012) Going Back to my roots (\u201c10\u201d album remixes) \u2013 Relight Orchestra [Smilax]\n2012) Maracana (\u201c10\u201d album remixes) \u2013 Relight Orchestra [Smilax]\n2012) Olodum (\u201c10\u201d album remixes) \u2013 Mark Lanzetta &amp; The Relight Orchestra [Smilax]\n2012) My Obsession (\u201c10\u201d album remixes) \u2013 Mark Lanzetta &amp; The Relight Orchestra [Smilax]\n2012) Remedios (\u201c10\u201d album remixes) \u2013 DJ Brizi &amp; Selma Hernandez vs Relight Orchestra [Smilax]\n2012) Olodum (\u201c10\u201d album remixes) \u2013 Ziko &amp; Relight Orchestra [Smilax]\n2012) Turn the beat around (\u201c10\u201d album remixes) \u2013 Melanie &amp; The Relight Orchestra [Smilax]\n2012) Belly dance (\u201c10\u201d album remixes) \u2013 The Relight Orchestra [Smilax]\n2012) Superstar (\u201c10\u201d album original version) \u2013 CB &amp; The Relight Orchestra ft. David Laudat [Smilax]\n2013) Superstar (remixes) \u2013 CB &amp; The Relight Orchestra ft. David Laudat [Smilax]\n2014) A luz de Tieta (remixes) \u2013 Relight Orchestra &amp; Margareth Menezes [SONY / EPIC USA / Smilax]\n2014) Eta Eta (A luz de Tieta) \u2013 Relight Orchestra &amp; Margareth Menezes ft. Amscat [Smilax]\n2014) Elegibo (Uma historia de ifa) (Absolut Groovers remix) \u2013 Relight Orchestra &amp; DJ Andrea ft. Margareth Menezes [Casa Rossa]\n2014) Elegibo (Uma historia de ifa) (Brasil 2014 remixes) / Samba Twerk \u2013 Relight Orchestra, DJ Andrea, Margareth Menezes [Smilax]\n2014) Esa vida loca \u2013 Carlos El Rumbero &amp; The Relight Orchestra ft. El 3Mendo [Saifam]\n2014) Soundfade \u2013 Stereo Touch &amp; Relight Orchestra ft. Didascalis [Smilax]\n2014) Goodnight moon \u2013 Relight Orchestra, Simone Vitullo [Go Deeva]\n2015) Goodnight moon (remixes) \u2013 Relight Orchestra &amp; Venomis [Go Deeva Light]\n2015) Meu carnaval \u2013 Karim Razak &amp; Relight Orchestra [Saifam / TETA Israel]\n2015) Can you feel me? \u2013 Relight Orchestra &amp; Absolut Groovers [A-Gain]\n2016) Olodum \u2013 Favela Chic &amp; Relight Orchestra [Do it Yourself / Blanco Y Negro Spain]\n2016) Porno disco \u2013 Relight Orchestra &amp; Mitch B. [Go Deeva Light]\n2016) Elegibo (Uma historia de ifa) (2006 / 2016: 10 Years remixes) \u2013 Relight Orchestra &amp; DJ Andrea ft. Margareth Menezes [Smilax]\n2016) 10 years &amp; 4 hours \u2013 Geo From Hell &amp; Relight Orchestra [SONY]\n2017) Bailando \u2013 Blaze &amp; Ollen with Relight Orchestra [Do It Yourself / UNIVERSAL Poland]\n2017) Long train running \u2013 Traks &amp; Relight Orchestra ft Aax Donnell [JANGO France]\n2018) You make me feel \u2013 Claudja Barry &amp; The Relight Orchestra [Disco Diva]\n2018) You make me feel (remixes) \u2013 Claudja Barry &amp; The Relight Orchestra [Casa Rossa]\n2018) Olodum (Gregor Salto edit) \u2013 Relight Orchestra, Aqiila &amp; Clayton Barros [SALTO SOUNDS Netherland]\n2018) Elegibo (Uma historia de ifa) (2018 remixes) \u2013 Relight Orchestra &amp; DJ Andrea ft. Margareth Menezes [Yuppies]\n2018) Gloria \u2013 Santa Esmeralda / Leroy Gomez with Joe Vinyle &amp; The Relight Orchestra [IRMA]\n2018) Don\u2019t let me be misunderstood \u2013 Santa Esmeralda / Leroy Gomez with Joe Vinyle &amp; The Relight Orchestra [IRMA]\n2018) Long train running (2018 rework) \u2013 Traks Aax Donnell with Joe Vinyle &amp; The Relight Orchestra [IRMA]\n2018) La parranda \u2013 Simioli, Lisio, Relight Orchestra &amp; Mirko Boni [Yuppies]\n2018) Capriccio 2k20 (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2019) All right now - Relight Orchestra, Aax Donnell, Mitch &amp; Zen [JANGO France]\n2019) Hoy - Relight Orchestra, Mirko Boni, El 3mendo [Yuppies]\n2019) Into the groove - Joe Vinyle &amp; The Relight Orchestra ft. The Vinyladies [J&amp;P Records]\n2019) Splendido Splendente - Rettore (Relight Orchestra 40th Anniversary remixes) [Just Entertainment]\nACOUSTIC - LOUNGE MUSIC\n2008) Mama Africa (\u201cDiscology\u201dalbum original version) \u2013 Relight Orchestra &amp; DJ Andrea ft. Margareth Menezes [MilanoLab / Do it Yourself]\n2008) Struggle for pleasure (\u201cDiscology\u201d limited edition intro) \u2013 The Relight Orchestra [MilanoLab]\n2009) There must be an angel \u2013 Stereo Touch (with The Relight Orchestra) (Jazz version) [Ritmica / Do it Yourself / EDEL]\n2011) Venezia 2099 \u2013 Mark Lanzetta &amp; The Relight Orchestra (live intro) [iTop / Do it yourself]\n2012) 2001 Space Odissey (\u201c10\u201d album original version) \u2013 The Relight Orchestra [Smilax]\n2012) Forbidden colours (\u201c10\u201d album / Italia\u2019s Got Talent live performance) \u2013 The Relight Orchestra [Smilax]\n2012) Ritual (\u201c10\u201d album original version) \u2013 The Relight Orchestra [Smilax]\n2012) Woman (\u201c10\u201d album acoustic + remix version) \u2013 Dj Dami &amp; Relight Orchestra ft vincent [Smilax]\n2016) Million years ago (\u201cPapeete Caf\u00e9 2\u201d jazz version) \u2013 Robert Eno Relight &amp; Sara Leone [SONY / COLUMBIA]\n2016) Libertango (\u201cPapeete Caf\u00e9 2\u201d violin version) \u2013 Mark Lanzetta &amp; The Relight Orchestra [SONY / COLUMBIA]\n2016) Goodnight Moon (\u201cPapeete Caf\u00e9 2\u201d jazz version) \u2013 The Relight Orchestra ft Lili Rose [SONY / COLUMBIA]\n2017) Why don\u2019t you do right (\u201cPapeete Caf\u00e9 3\u201d jazz version) \u2013 Goldie\u2019s &amp; The Relight Orchestra [Mima Sound]\n2018) Nel blu dipinto di blu (Volare) (\u201cEleven\u201d album version) \u2013 Mark Lanzetta &amp; The Relight Orchestra [Just Entertainment]\n2018) Venezia 2099 (\u201cEleven\u201d album version) \u2013 Mark Lanzetta &amp; The Relight Orchestra [Just Entertainment]\n2018) Children (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Viva la vida (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) C\u2019era una volta il west (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Perfect (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Spaceman (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) L\u2019amor Toujours (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Who wants to live forever (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Norah (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) I could be the one / Levels (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) Million years ago (\u201cEleven\u201d album \u2013 violin version) \u2013 Mark Lanzetta &amp; The Relight Orchestra [Just Entertainment]\n2018) My life is going on - Enrico Di Stefano &amp; The Relight Orchestra [Just Entertainment]\n2019) Someone you loved with or without you - Mark Lanzetta &amp; The Relight Orchestra [Just Entertainment]\n2019) Splendido Splendente - Rettore (Didascalis ft Andy G with the Relight Orchestra bossa flavour) [Just Entertainment]\nINTERNATIONAL REMIXES\n2003) Pop music all night long (Relight Orchestra remix) \u2013 The gang [UNIVERSAL]\n2003) Windadaya (Relight Orchestra remix) \u2013 Punjab [M.O.D.A. / WARNER]\n2005) To Take me away (Relight Orchestra remix) \u2013 Marcus Levin [Ritmica]\n2005) Forever (Relight Orchestra remix) \u2013 Ste.Ga.Shop [D:Vision]\n2006) Everybody\u2019s singing (Relight Orchestra remix) \u2013 Timelapse [W&amp;W]\n2006) My way (Relight Orchestra remix) \u2013 Supafloor [Molto]\n2006) Never say never (Relight Orchestra remix) \u2013 Gambafreaks [D:Vision]\n2006) You got to set me free (Relight Orchestra remix) \u2013 Fratty ft Cheryl Porter [MilanoLab]\n2007) Ride the storm (Relight Orchestra remix) \u2013 Roachford [Happy Music]\n2007) Catches your love (Relight Orchestra remix) \u2013 Ann Lee [D:Vision]\n2007) Do you wanna dance (Relight Orchestra remix) \u2013 The Bitch Hotel [D:Vision]\n2007) Guloo (Relight Orchestra remix) \u2013 Sergio Del Rio [D:Vision]\n2007) Change (Relight Orchestra remix) \u2013 Julia St. Luis [Molto]\n2007) Struggle for pleasure (Relight Orchestra remix) \u2013 Pussy Dub Foudation [D:Vision]\n2007) Inside outside (Relight Orchestra remix) \u2013 Ste.Ga.Shop [D:Vision]\n2007) People of the night (Relight Orchestra remix) \u2013 Favretto [Energy]\n2008) Fly (Relight Orchestra remix) \u2013 Samuele Sartini [Glitter]\n2008) Let\u2019s get back the feeling (Relight Orchestra remix) \u2013 Samuele Sartini ft CeCe Rogers [Glitter]\n2008) All that (Relight Orchestra remix) \u2013 Eso es [Just Entertainment]\n2008) Wanna be like a man (Relight Orchestra remix) \u2013 Omonimo ft. Simone Jay [D:Vision]\n2008) Sunglasses (Relight Orchestra remix) \u2013 Z.A.A.R. vs SaintPaul [MilanoLab]\n2008) Everybody (Relight Orchestra remix) \u2013 Gambafreaks [D:Vision]\n2008) Blowing in me (Relight Orchestra remix) \u2013 Andrea Paci ft. Michelle Weeks [D:Vision]\n2008) Highway to hell (Relight Orchestra remix) \u2013 Combo De La Muerte [MilanoLab]\n2008) Can\u2019t wait another day (Relight Orchestra remix) \u2013 Andrea Carissimi vs Majuri [Ocean Trax]\n2009) Special love (Relight Orchestra remix) \u2013 Jestofunk ft. Jocelyn Brown [MilanoLab]\n2009) Because the night (Relight Orchestra remix) \u2013 May [D:Vision]\n2009) Boa sorte (Relight Orchestra remix) \u2013 Brizi vs Laura Gaeta [D:Vision]\n2010) Respect (Relight Orchestra remix) \u2013 Yves Larock [D:Vision]\n2010) Naked in the rain (Relight Orchestra remix) \u2013 Blue Pearl [Just Entertainment]\n2010) Gam Gam (Relight Orchestra remix) \u2013 Mauro Pilato &amp; Max Monti [MilanoLab]\n2010) Starlight (Relight Orchestra remix) \u2013 Sagi Rei [Do it Yourself]\n2010) Catch me now (Relight Orchestra remix) \u2013 Pro Hunters [D:Vision]\n2010) Moonlight shadow (Relight Orchestra remix) \u2013 DJ\u2019S Tribute Family [Netswork]\n2010) Moliendo Caf\u00e9 (Relight Orchestra remix) \u2013 Brizi, Eusebio Belli &amp; Laura Gaeta [D:Vision]\n2010) Everybody dance (Relight Orchestra remix) \u2013 Sergio Mauri [Stop &amp; Go]\n2011) Music (Relight Orchestra remix) \u2013 D&amp;G [Ritmica]\n2011) Avec toi (Relight Orchestra remix) \u2013 Zoe ft. In-Grid [D:Vision]\n2011) Follow your heart (Relight Orchestra remix) \u2013 Rudeejay vs Freas Jam [D:Vision]\n2011) The rhythm is magic (Relight Orchestra remix) \u2013 Rudeejay &amp; Freas Jam ft. Jenny B. [D:Vision]\n2011) Club up (Relight Orchestra remix) \u2013 Fratty &amp; Mozza [Energy]\n2011) Gimme Fantasy (Relight Orchestra remix) \u2013 Gianni Coletti [M.O.D.A.]\n2011) I\u2019ve got the music in me (Relight Orchestra remix) \u2013 Azzetto &amp; Valler ft Manuelle [Musica Diaz / Senorita]\n2012) All about you (Relight Orchestra remix) \u2013 Cristian Vlad &amp; Vincent Lupo [Time]\n2012) What\u2019s up (Relight Orchestra remix) \u2013 DJ\u2019S Tribute Family ft Jenny B. [Netswork]\n2013) Shattered dreams (Relight Orchestra remix) \u2013 Roby Marten [MilanoLab]\n2013) All I need is love (Relight Orchestra remix) \u2013 Diana\u2019s [Dancework]\n2013) Breakout (Relight Orchestra remix) \u2013 Robbie Grove &amp; Andrea Mazzali ft. Miss Motif [Molto]\n2014) Voa Voa (Relight Orchestra remix) \u2013 Jesse Spaulding &amp; Luca One Way [Music Life]\n2015) Do love (Relight Orchestra remix) \u2013 Cristian Vlad &amp; Vincent Lupo [Play This!]\n2019) Splendido Splendente - Rettore (Relight Orchestra 40th Anniversary remixes) [Just Entertainment]\nCD ALBUM / VINYL LONG PLAYING\n2008) \u201cDISCOLOGY\u201d (CD album / 2CD limited edition)\n2010) \u201cMY HOUSE STYLE\u201d (CD collection only)\n2012) \u201c10 \u2013 THE COMPLETE COLLECTION\u201d (Mp3 CD)\n2018) \u201cDISCO DIVA \u2013 Evolution 1.0\u201d (Vinyl)\nwith Joe Vinyle / Santa Esmeralda / Claudja Barry / Traks\n2019) \"SPLENDIDO SPLENDENTE\" (40th Anniversary remix collection on red vinyl - limited edition)\nwith Rettore / Relight Orchestra/ Joe Vinyle &amp; Sandro Tommasi / Sergio Cerruti / Didascalis\nDIGITAL COLLECTIONS\n2008) \u201cDISCOLOGY\"\n2012) \u201c10 \u2013 THE COMPLETE COLLECTION\u201d (Part 1 &amp; 2)\n2014) \u201cBRASIL 2014\u201d (E.P.)\n2016) \u201cELEGIBO\u201d \u2013 The anniversary &amp; Olympics edition 2006 / 2016\n2018) \u201cELEVEN\u201d\nMark Lanzetta &amp; The Relight Orchestra\n2018) \u201cDISCO DIVA \u2013 Evolution 1.0\u201d (Digital)\nwith Joe Vinyle / Santa Esmeralda / Claudja Barry / Traks\n2019) \"SPLENDIDO SPLENDENTE\" (40th Anniversary remixes - digital collection)\nwith Rettore / Relight Orchestra/ Joe Vinyle &amp; Sandro Tommasi / Sergio Cerruti / Didascalis"}
{"id": "1798568", "revid": "287204", "url": "https://it.wikipedia.org/wiki?curid=1798568", "title": "Tringa flavipes", "text": "Il totano zampegialle minore (Tringa flavipes, Gmelin 1789) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa flavipes\" non ha sottospecie, \u00e8 monotipica.\nDistribuzione e habitat.\nQuesto uccello vive in tutto il Nord America e Sud America. \u00c8 di passo in Australia, Indonesia, Giappone, in Sudafrica, Zimbabwe, Zambia, Nigeria, Marocco, in Europa centro-occidentale, settentrionale e mediterranea, Italia compresa."}
{"id": "1798587", "revid": "339392", "url": "https://it.wikipedia.org/wiki?curid=1798587", "title": "SA-14", "text": ""}
{"id": "1798588", "revid": "1745361", "url": "https://it.wikipedia.org/wiki?curid=1798588", "title": "Chelona", "text": "Chelona o Chelone (in greco antico \u03a7\u03b5\u03bb\u03ce\u03bd\u03b7, \"Chel\u1e53n\u0113\", \"testuggine\", \"tartaruga\") era una ninfa Oreade che viveva sul monte Khelydorea, in Arcadia.\nNella versione data da Esopo nelle \"Favole\", Chelone \u00e8 una testuggine che, per pigrizia e troppo amore per la casa, non and\u00f2 al matrimonio di Zeus; scoperta la ragione dell'assenza, il dio la maledisse, obbligandola a portarsi sempre appresso la propria casa (il guscio).\nLa versione citata da Servio Mario Onorato (nei \"Commentarii in Vergilii Aeneidos libros\") \u00e8 leggermente differente; qui Chelone venne invitata da Ermes, cos\u00ec come tutti gli dei, gli uomini e gli animali, al matrimonio di Zeus e di Era; ella per\u00f2 decise di restare a casa, per mostrare la sua indifferenza verso la cerimonia. Ermes, quindi, prese la sua casa (con lei dentro) e la gett\u00f2 in un fiume che scorreva nei pressi, trasformandola quindi in una testuggine e costringendola cos\u00ec a portarsi la propria dimora sulla schiena. Inoltre, Ermes la condann\u00f2 anche al silenzio perenne, motivo per cui la testuggine \u00e8 stata successivamente considerata simbolo del silenzio, e come tale effigiata su alcune medaglie."}
{"id": "1798589", "revid": "146644", "url": "https://it.wikipedia.org/wiki?curid=1798589", "title": "2 International Finance Centre", "text": ""}
{"id": "1798590", "revid": "110157", "url": "https://it.wikipedia.org/wiki?curid=1798590", "title": "Chimereo", "text": "Nella mitologia greca, Chimereo era il nome di uno dei figli di Prometeo, il gigante e di Celeno la figlia di Atlante.\nIl mito.\nFratello di Lico, una volta morto venne seppellito insieme al parente nelle terre di Troia, vi era una leggenda sulle loro tombe. Infatti a Sparta vi era un epidemie di peste, per poter sopravvivere alla malattia si consult\u00f2 un oracolo, prassi comune a quei tempi. Il consiglio fu quello di offrire un sacrificio sulla tomba dei due fratelli, e chi doveva fare l'offerta doveva essere un nobile spartano. Il prescelto fu Menelao che nel viaggio incontr\u00f2 Paride, questo fu il loro primo incontro che porter\u00e0 alla guerra di Troia."}
{"id": "1798591", "revid": "33689", "url": "https://it.wikipedia.org/wiki?curid=1798591", "title": "Ciane (disambigua)", "text": ""}
{"id": "1798599", "revid": "490388", "url": "https://it.wikipedia.org/wiki?curid=1798599", "title": "Onda T", "text": "In elettrocardiografia, l'onda T rappresenta la ripolarizzazione (o recupero) dei ventricoli cardiaci. L'intervallo dall'inizio del complesso QRS all'apice dell'onda T \u00e8 indicato come il periodo refrattario assoluto, mentre l'ultima parte \u00e8 definita come il periodo refrattario relativo (o periodo vulnerabile). L'onda T contiene pi\u00f9 informazioni rispetto dell'intervallo QT: pu\u00f2 essere descritta come simmetrica, asimmetrica, ascendente o discendente, e divisa in sottointervalli come l'intervallo T-picco/T-fine.\nNella maggior parte delle derivazioni elettrocardiografiche, l'onda T \u00e8 positiva, ci\u00f2 \u00e8 dovuto alla ripolarizzazione della membrana del miocita. Durante la contrazione del ventricolo (complesso QRS), il cuore si depolarizza. La ripolarizzazione del ventricolo avviene nella direzione opposta alla depolarizzazione ed \u00e8 una corrente negativa. Questa doppia negativit\u00e0 (direzione e carica) \u00e8 il motivo per cui l'onda T \u00e8 positiva; anche se la cellula si carica pi\u00f9 negativamente, l'effetto netto \u00e8 nella direzione positiva, e l'ECG segnala questo come un picco positivo. Tuttavia, un'onda T negativa \u00e8 normale nella derivazione aVR. La derivazione V1 pu\u00f2 avere un'onda T positiva, negativa o bifasica, inoltre, non \u00e8 raro avere un'onda T negativa nelle derivazioni III, aVL e aVF.\nSignificato clinico.\nL'inversione (onde T negative) dell'onda T pu\u00f2 essere un segno di ischemia coronarica, di ipertrofia ventricolare sinistra o disturbi del sistema nervoso centrale. Una variazione battito-per-battito in ampiezza o nella forma dell'onda pu\u00f2 essere definito alternanza dell'onda T. Onde simmetriche T alte e strette possono indicare iperkaliemia. Onde T piatte (meno di 1 mV nelle derivazioni degli arti e meno di 2 mV nelle derivazioni precordiali) possono indicare ischemia coronarica o ipopotassiemia. La prima alterazione elettrocardiografica di un infarto miocardico acuto \u00e8 a volte l'onda T di aumentata ampiezza, che pu\u00f2 essere distinta dall'iperkaliemia dove vi \u00e8 una base ampia e una leggera asimmetria. Questo pu\u00f2 essere visto anche nell'angina di Prinzmetal. Quando \u00e8 presente un blocco di branca, l'onda T avr\u00e0 una deflessione opposta alla deflessione terminale del complesso QRS. Questo \u00e8 noto come discordanza appropriata dell'onda T.\nFrequenza di inversione dell'onda T nelle precordiali (V1-V6) in rapporto al sesso e all'et\u00e0.\nValori ripresi da Lepeschkin E. in"}
{"id": "1798605", "revid": "15431", "url": "https://it.wikipedia.org/wiki?curid=1798605", "title": "Bucures\u0163i", "text": ""}
{"id": "1798608", "revid": "838137", "url": "https://it.wikipedia.org/wiki?curid=1798608", "title": "Mknod", "text": "mknod \u00e8 un comando dei sistemi operativi Unix e Unix-like che crea file speciali, ovvero dispositivi a blocchi, dispositivi a caratteri e \"named pipe\".\nmknod \u00e8 anche il nome di una chiamata di sistema definita dallo standard POSIX che appunto permette di creare i file speciali sopra menzionati. Di fatto il comando \"mknod\" opera invocando l'omonima chiamata di sistema.\nTutti gli utenti possono creare delle \"named pipe\", mentre per motivi di sicurezza solo il \"superuser\" (root) pu\u00f2 creare dispositivi a blocchi e dispositivi a carattere.\nIl comando mknod.\nSintassi.\nLa sintassi generale di \"mknod\" \u00e8 la seguente:\n mknod \"file\" \"tipo\" \"major_number\" \"minor_number\"\nIl parametro \"file\" indica il nome del file da creare, mentre il parametro \"tipo\" \u00e8 un carattere che indica il tipo di file speciale da creare:\nIn caso di dispositivi a blocchi e dispositivi a caratteri occorre specificare anche i valori numerici di \"major_number\" e \"minor_number\" che identificano il dispositivo all'interno del \"kernel\". Tali valori sono altamente specifici per sistema operativo.\nIn caso di una \"named pipe\" essi non vanno specificati.\nUn file speciale creato con \"mknod\" pu\u00f2 essere rimosso con il comando rm come qualunque altro file, posto si abbiano i permessi necessari sulla directory che lo contiene.\nEsempi.\nCrea un dispositivo a blocchi chiamato /tmp/prova:\n # mknod /tmp/prova b 2 0\nCrea un dispositivo a caratteri chiamato /tmp/prova:\n # mknod /tmp/prova c 2 0\nCrea una \"named pipe\" chiamata /tmp/prova\n $ mknod /tmp/prova p\nLa chiamata di sistema mknod.\nLa chiamata di sistema \"mknod\" \u00e8 dichiarata nello header file \"sys/stat.h\":\nint mknod(const char *path, mode_t mode, dev_t dev);\nIl tipo \"mode_t\" \u00e8 un tipo opaco (solitamente un tipo numerico intero) che rappresenta dei permessi d'accesso, e che in questo caso indica anche il tipo di file speciale da creare (dispositivo a blocchi, dispositivo a caratteri o \"named pipe\").\nIl tipo \"dev_t\" \u00e8 un tipo opaco (solitamente un tipo numerico intero) che identifica un dispositivo nel kernel. \nIl parametro \"path\" indica il nome del file speciale da creare.\nIl parametro \"mode\" indica sia i permessi che il tipo di file da creare.\nIl parametro \"dev\" deve essere 0 in caso di \"named pipe\", oppure deve indicare il \"major number\" ed il \"minor number\" del dispositivo a blocchi o a carattere specifico.\nValore di ritorno.\nIl valore di ritorno \u00e8 0 se non vi sono stati errori. Altrimenti \u00e8 -1, e la variabile errno indica lo specifico errore."}
{"id": "1798609", "revid": "1272592", "url": "https://it.wikipedia.org/wiki?curid=1798609", "title": "Ventura County Fusion Soccer Club", "text": "I Ventura County Fusion Soccer Club sono un club calcistico statunitense fondato nel 2006.\nLa squadra partecipa alla Premier Development League (PDL) e gioca le gare interne al Bulldog Stadium di Ventura, una cittadina nel sud della California.\nStoria.\nI Fusion disputano il loro primo campionato nel 2007.\nLa gara d'esordio si gioca il 28 aprile 2007 e vede la vittoria del club di Ventura per 2-1 contro i Lancaster Rattlers. Nelle successive cinque gare, i Fusion vincono per quattro volte, volando ben presto in vetta alla classifica.\nUna lunga serie di infortuni finisce per\u00f2 con l'indebolire la squadra, che comincia a perdere rapidamente posizioni in campionato. A due gare dal termine della regular season i Fusion hanno bisogno di tre punti per entrare nei play-off, ma riusciranno ad ottenere solamente due pareggi: uno spettacolare 3-3 con i Southern California Seahorses e uno 0-0 contro i Los Angeles Storm. La stagione d'esordio, chiusa al quarto posto in classifica, nel complesso \u00e8 comunque stata positiva per il neonato club.\nMark Draycott, attaccante inglese, \u00e8 stato capocannoniere della squadra con 10 reti."}
{"id": "1798611", "revid": "15431", "url": "https://it.wikipedia.org/wiki?curid=1798611", "title": "Nidvaldo", "text": ""}
{"id": "1798612", "revid": "15431", "url": "https://it.wikipedia.org/wiki?curid=1798612", "title": "Basilea Campagna", "text": ""}
{"id": "1798623", "revid": "37056", "url": "https://it.wikipedia.org/wiki?curid=1798623", "title": "Fascia collinare di Sorico", "text": ""}
{"id": "1798625", "revid": "30610", "url": "https://it.wikipedia.org/wiki?curid=1798625", "title": "Errno", "text": ""}
{"id": "1798630", "revid": "287204", "url": "https://it.wikipedia.org/wiki?curid=1798630", "title": "Cristina Fernandez de Kirchner", "text": ""}
{"id": "1798638", "revid": "104458", "url": "https://it.wikipedia.org/wiki?curid=1798638", "title": "Heinz Schilchegger", "text": "Biografia.\nStagioni 1991-2000.\nSpecialista delle prove tecniche e originario di Obertauern, Heinz Schilchegger debutt\u00f2 nel Circo bianco ai Mondiali juniores di Geilo/Hemsedal 1991 ottenendo come miglior risultato il 25\u00ba posto nello slalom speciale. Il 5 dicembre 1994, sullo stesso tracciato e nella stessa specialit\u00e0, disput\u00f2 la sua prima gara in Coppa Europa, giungendo 24\u00ba.\nIl 14 gennaio 1996 esord\u00ec in Coppa del Mondo a Kitzb\u00fchel, non riuscendo a qualificarsi per la seconda manche dello slalom speciale in programma. Il 15 febbraio successivo colse a Sankt Johann in Tirol in slalom gigante la sua prima vittoria, nonch\u00e9 primo podio, in Coppa Europa e al termine di quella stagione risult\u00f2 2\u00ba nella classifica di slalom gigante del trofeo continentale. Sempre in Coppa Europa l'anno dopo vinse la classifica di slalom gigante e si piazz\u00f2 3\u00ba in quella generale. Conquist\u00f2 il suo primo podio in Coppa del Mondo il 25 ottobre 1998 sul ghiacciaio di S\u00f6lden piazzandosi 3\u00ba in slalom gigante, alle spalle dei compagni di squadra Hermann Maier e Stephan Eberharter; il 19 marzo 2000 ottenne a See in slalom speciale l'ultima vittoria, nonch\u00e9 ultimo podio, in Coppa Europa.\nStagioni 2001-2004.\nIl 19 novembre 2000 si aggiudic\u00f2 l'unico successo di carriera in Coppa del Mondo, vincendo lo slalom speciale disputato sul tracciato di Park City; nella stessa stagione esord\u00ec ai Campionati mondiali, classificandosi 6\u00ba nello slalom gigante e 4\u00ba nello slalom speciale della rassegna iridata di Sankt Anton am Arlberg, e si piazz\u00f2 al 2\u00ba posto nella Coppa del Mondo di slalom speciale superato dal vincitore, il suo connazionale Benjamin Raich, di 131 punti. Nello stesso anno, in dicembre sulle nevi di Val-d'Is\u00e8re, mentre disputava uno slalom gigante si procur\u00f2 la rottura del legamenti del ginocchio sinistro.\nAi Mondiali di Sankt Moritz 2003, sua ultima presenza iridata, non concluse la prova di slalom speciale. Il 7 febbraio 2004 ad Adelboden sal\u00ec per l'ultima volta in carriera sul podio in Coppa del Mondo, classificandosi 3\u00ba nello slalom gigante della Chuenisb\u00e4rgli; si ritir\u00f2 dalle competizioni al termine della stagione 2003-2004 e la sua ultima gara in carriera fu lo slalom speciale di Coppa del Mondo disputato il 14 marzo a Sestriere, chiuso da Schilchegger al 18\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "1798639", "revid": "295403", "url": "https://it.wikipedia.org/wiki?curid=1798639", "title": "Cincinnati Kings", "text": "I Cincinnati Kings sono una societ\u00e0 calcistica statunitense fondata nel 2005 che milita nella Premier Development League (PDL). Fino alla stagione 2007, i Kings avevano militato nella USL Second Division.\nGiocano le partite in casa al Town and Country Sports Club, impianto situato nella cittadina di Wilder (Kentucky), ad appena 15\u00a0km da Cincinnati (Ohio). Lo stadio \u00e8 di propriet\u00e0 del club, che lo ha acquistato nel 2007 per oltre 11 milioni di dollari. Precedentemente, i Kings giocavano nello stadio del campus della Xavier University di Cincinnati.\nYacoub Abdallahi, un imprenditore della Mauritania, \u00e8 il proprietario della squadra."}
{"id": "1798646", "revid": "19933", "url": "https://it.wikipedia.org/wiki?curid=1798646", "title": "Record SOA", "text": ""}
{"id": "1798658", "revid": "287204", "url": "https://it.wikipedia.org/wiki?curid=1798658", "title": "Mamor\u00e9", "text": ""}
{"id": "1798662", "revid": "9316", "url": "https://it.wikipedia.org/wiki?curid=1798662", "title": "Mamor\u00e8", "text": ""}
{"id": "1798663", "revid": "9316", "url": "https://it.wikipedia.org/wiki?curid=1798663", "title": "Mamore", "text": ""}
{"id": "1798667", "revid": "767487", "url": "https://it.wikipedia.org/wiki?curid=1798667", "title": "T\u00e9nar\u00e8ze", "text": "La T\u00e9nar\u00e8ze, talvolta definita anche Condomois (nella variet\u00e0 di guascone parlato in zona, Condom\u00e9s) \u00e8 una regione storica, o secondo taluni, una subregione storica dell'Armagnac, situata nella Francia sud-occidentale. Prende nome dall'omonima strada romana (o preromana) che congiungeva Bordeaux ai Pirenei centrali. Oggi forma parte del dipartimento di Gers, di cui occupa la parte settentrionale. Suo centro principale \u00e8 la cittadina di Condom. \u00c8 nota soprattutto per essere, insieme al Basso Armagnac (\"Bas-Armagnac\") e all'Alto Armagnac (\"Haut-Armagnac\"), una delle tre zone di produzione del celebre distillato di vino che prende il nome da questi ultimi territori.\nGeografia e clima.\nLa T\u00e9nar\u00e8ze si estende fra i comuni di N\u00e9rac e Vic-Fezensac (che non ne fanno parte) e occupa una superficie di 182\u00a0km\u00b2. Il territorio \u00e8 per lo pi\u00f9 collinoso, con altitudini modeste, generalmente comprese fra i 50 e i 300 metri. La regione \u00e8 percorsa dal fiume \"Ba\u00efse\", un affluente della Garonna.\nIl clima della regione \u00e8 di tipo subatlantico, con inverni non eccessivamente freddi (le temperature medie del mese pi\u00f9 freddo, gennaio, ruotano attorno ai 5\u00a0\u00b0C) ed estati miti, data la relativa vicinanza dell'oceano (con temperature medie del mese pi\u00f9 caldo, luglio, leggermante al di sopra dei 20\u00a0\u00b0C). Le precipitazioni sono generalmente comprese fra i 650 e i 750\u00a0mm.\nStoria.\nLa regione era abitata, prima della conquista romana, da una popolazione di incerta origine ma di lingua celtica, appartenente a una delle tante trib\u00f9 di Aquitani. \nLa conquista romana della T\u00e9nar\u00e8ze, avvenne attorno alla met\u00e0 del I secolo a.C. e fu portata a termine da Crasso, inviato sul posto da Giulio Cesare. La regione fu integrata dai conquistatori latini nell'Aquitania di cui continu\u00f2 a far parte anche quando, prima ancora della caduta dell'Impero d'Occidente l'intera zona pass\u00f2 sotto il controllo dei Visigoti (primi decenni del V secolo). Attorno al 510 la T\u00e9nar\u00e8ze fu occupata, insieme a tutta l'Aquitania, dai Franchi e successivamente dai Baschi. Tornata nuovamente in potere dei Franchi nel corso dell'VIII secolo, entr\u00f2 a far parte dell'Impero carolingio. Attorno al XIII secolo si affermarono nella sua parte pi\u00f9 occidentale i conti di Armagnac mentre a Condom e nella propria zona di influenza i potenti abati appartenenti all'ordine benedettino. Questi ultimi, forti dell'appoggio della corte papale da poco trasferitasi ad Avignone, riuscirono a distaccarsi dalla diocesi di Agen facendo elevare la propria abbazia a sede vescovile, con potest\u00e0 sull'intera regione (1317). Primo vescovo di Condom fu l'abate Raymond de Galard. La diocesi di Condom venne soppressa nel 1801, durante gli anni tormentati della rivoluzione francese. \nSe i signori della zona ribadirono ripetutamente i propri vincoli di vassallaggio nei confronti dei re di Francia, una vera e propria unione della T\u00e9nar\u00e8ze con lo stato francese avvenne solo nel 1589, sotto il regno di Enrico IV. Da tale momento, e fino ai nostri giorni (2008), la regione ha seguito le sorti del paese gallo.\nDemografia.\nLa popolazione complessiva della T\u00e9nar\u00e8ze \u00e8 inferiore alle 10.000 unit\u00e0, distribuite inegualmente su una superficie che, come si \u00e8 gi\u00e0 indicato, \u00e8 di poco superiore ai 180\u00a0km\u00b2. \nI tre quarti circa degli abitanti risiedono infatti nel municipio di Condom, capitale storica della regione. I comuni in cui si articola il territorio sono, in tutto, nove e, dal 1999, onde poter meglio tutelare gli interessi della propria regione di appartenenza, si sono costituiti in comunit\u00e0 (\"Communaut\u00e9 de communes de la T\u00e9nar\u00e8ze\"): \nCultura.\nLingue.\nLa T\u00e9nar\u00e8ze \u00e8 compresa storicamente nell'area linguistica occitana. Lingua d'uso e amministrativa fu, fino alla rivoluzione francese, un dialetto guascone, appartenente alla grande famiglia d'oc. Il francese era utilizzato, nei rapporti con Parigi e come lingua di cultura, da un limitato numero di abitanti, quasi sempre appartenenti all'aristocrazia, alla borghesia e alle alte gerarchie ecclesiastiche locali. Fra questi ultimi ricordiamo il filosofo e teologo Pierre Charron e Jacques B\u00e9nigne Bossuet, uno fra i massimi letterati del suo tempo, il quale fu, per alcuni anni, vescovo di Condom.\nCon la rivoluzione francese e il processo di omologazione linguistica attuato in Francia nel corso dell'Ottocento e del Novecento il guascone, perso il carattere di ufficialit\u00e0 o di semi-ufficialit\u00e0, \u00e8 andato progressivamente scomparendo. L'assenza di universit\u00e0 e ancor pi\u00f9 di istituzioni e centri di studio superiori e medi bilingue sul territorio, non ha permesso il rilancio dello studio della lingua autoctona presso le giovani generazioni, come invece \u00e8 avvenuto, a partire dagli anni settanta del Novecento, nel B\u00e9arn e in altre zone della Francia sudoccidentale.\nArmagnac-T\u00e9nar\u00e8ze.\nL'Armagnac, considerato fra i pi\u00f9 antichi e prestigiosi distillati europei, rappresenta una delle massime espressioni della civilt\u00e0 enogastronomica francese. Cuore della zona di produzione dei celebri vini bianchi destinati alla sua preparazione \u00e8 la T\u00e9nar\u00e8ze . Tale zona, articolata in Armagnac-T\u00e9nar\u00e8ze, Basso Armagnac (\"Bas Armgnac\") e Alto Armagnac (\"Haut Armagnac\") \u00e8, fin dal 1909, oggetto di particolare protezione da parte dello Stato francese tramite il marchio di \"Appellation d'origine prot\u00e9g\u00e9e\" (AOP).\nEconomia.\nLa T\u00e9nar\u00e8ze \u00e8 una regione poco industrializzata che trae dal commercio le sue pi\u00f9 cospicue fonti di reddito. Grande rilevanza continua ad avere il settore agroalimentare, con in testa la produzione di vini pregiati impiegati per la preparazione dell'Armagnac. A questo proposito ricordiamo che il 40% circa dell'intera produzione di tale celebre distillato proviene dall T\u00e9nar\u00e8ze. Nel territorio hanno una certa importanza le coltivazioni di mais, girasoli e legumi. Modesto l'allevamento di bovini e suini, mentre ha una certa diffusione quello di anatre ed oche per la produzione di \"foie gras\". In costante ascesa il turismo."}
{"id": "1798668", "revid": "287204", "url": "https://it.wikipedia.org/wiki?curid=1798668", "title": "Campo di sterminio di Sobibor", "text": ""}
{"id": "1798669", "revid": "121041650", "url": "https://it.wikipedia.org/wiki?curid=1798669", "title": "Ashley Harkleroad", "text": "Biografia.\nDestrimane, \u00e8 diventata professionista nel giugno del 2000. Il suo migliore anno \u00e8 stato il 2003 quando nel torneo di Charleston ha sconfitto tre giocatrici classificate tra le prime venti (Elena Bovina, Meghann Shaughnessy e Daniela Hantuchov\u00e1) prima di essere eliminata in semifinale da Justine Henin, ha raggiunto la pi\u00f9 alta posizione nel ranking (numero 39) e disputato una finale di doppio (agli Open del Giappone). L'anno successivo ha raggiunto la sua prima finale e unica finale, nel torneo di Auckland, che ha poi perso, contro El\u00e9ni Daniil\u00eddou.\nA seguito di due gravidanze (2009 e 2011), la sua attivit\u00e0 si \u00e8 quasi del tutto interrotta, se si eccettua una breve parentesi nel 2010.\nServizio fotografico per \"Playboy\".\nIl 25 maggio 2008, dopo essere stata eliminata al Roland Garros da Serena Williams, ha posato per un servizio fotografico per \"Playboy\", che venne poi pubblicato nel numero di agosto. La Harkleroad si \u00e8 detta particolarmente soddisfatta per essere la prima tennista ad averlo fatto.\nSerena Williams ha espresso ammirazione per la collega: \"\u00c8 una gran cosa che qualcuna sia tanto coraggiosa e forte\".\nVita personale.\n\u00c8 stata sposata dal dicembre del 2004 all'ottobre del 2006 con il tennista Alex Bogomolov. Dopo il divorzio ha sposato un altro tennista, Chuck Adams - per qualche tempo anche suo allenatore - dal quale ha avuto due figli: un maschio, Charlie, e una figlia, Loretta."}
{"id": "1798670", "revid": "1974457", "url": "https://it.wikipedia.org/wiki?curid=1798670", "title": "Osservazione controllo pedinamento", "text": "L'osservazione controllo pedinamento, in acronimo OCP \u00e8 una modalit\u00e0 di svolgimento delle indagini da parte della polizia giudiziaria che non interviene direttamente sulle persone oggetto di tale procedura ma ne segue i movimenti. \nI risultati di tali indagini vengono inserite di norma all'interno delle annotazioni di servizio degli agenti operanti e, quindi, nel fascicolo del pubblico ministero. Allorquando si giungesse quindi a dibattimento le informazioni scritte frutto della \"osservazione\" del \"controllo\" e del \"pedinamento\" non potranno entrare nel processo se non assunte oralmente da parte degli agenti che materialmente le abbiano svolte."}
{"id": "1798673", "revid": "19933", "url": "https://it.wikipedia.org/wiki?curid=1798673", "title": "Record TXT", "text": ""}
{"id": "1798680", "revid": "767487", "url": "https://it.wikipedia.org/wiki?curid=1798680", "title": "Santa Gaudenzia", "text": " \nSanta Gaudenzia \u00e8 venerata come santa dalla Chiesa cattolica, che la commemora il 30 agosto. Fu probabilmente una martire romana, spesso identificata con Candida, ricordata anche dal martirologio \"Geronimiano\" il 29 agosto."}
{"id": "1798690", "revid": "599013", "url": "https://it.wikipedia.org/wiki?curid=1798690", "title": "Aldershot Town Football Club", "text": "LAldershot Town Football Club \u00e8 un club calcistico di Aldershot (Hampshire), nel Regno Unito, affiliato alla Football Association e alla Football League. Fondato nel 1992, esso sorse sulle ceneri del preesistente Aldershot F.C., fallito proprio in quello stesso anno per insolvenza agli obblighi fiscali.\nNell'aprile del 2008 il club ha guadagnato l'accesso alla Football League Two, la quarta divisione inglese, che fu la serie di militanza della societ\u00e0 fallita nel 1992.\nStoria.\nIl 25 marzo 1992 l'Aldershot F.C. fu dichiarato fallito, diventando cos\u00ec il primo club degli ultimi 30 anni a non poter terminare la stagione sportiva causa chiusura forzata. Un gruppo di tifosi decise cos\u00ec di dar vita a un nuovo club, che prese il nome di \"Aldershot Town F.C.\" il quale, per ventura, era anche il nome originale dell'Aldershot prima che questi cambiasse il suo nome nel 1937.\nIl nuovo club part\u00ec dall'Isthmian League Division Three, una Lega regionale afferente al sud-est inglese, corrispondente al nono livello nazionale, cinque livelli pi\u00f9 in basso della Fourth Division di militanza del vecchio Aldershot F.C.\nLa squadra affront\u00f2 due stagioni di successo e gi\u00e0 nel 1995 era risalita di due categorie, fino alla Isthmian League First Division, fallendo l'accesso nel 1996 alla Premier Division solo per differenza reti. Dopo quattro stagioni di permanenza nella First Division, nel 1998 la squadra si piazz\u00f2 prima e accedette alla Premier Division, nella quale rimase cinque stagioni. Nel 2003 vinse il campionato e fu ammessa alla Football Conference, il sistema immediatamente inferiore alla Football League.\nNel 2004 l'Aldershot Town si classific\u00f2 per i playoff di Conference, perdendo la finale per la promozione in Football League; nella stagione successiva, dopo la ristrutturazione in gironi geografici, la squadra trov\u00f2 posto nella Conference National, la pi\u00f9 bassa divisione nazionale del sistema calcistico inglese, di natura semiprofessionistica. In tale serie il club ha militato fino al 2008, anno in cui ha vinto il campionato e ha conquistato l'ammissione alla Football League 2, il gradino pi\u00f9 basso della Football League. Contestualmente alla promozione - ottenuta con 101 punti in 46 incontri, record nazionale per la Conference - ha vinto anche la Conference League Cup, la coppa della Football Association riservata alle squadre di 5\u00aa e 6\u00aa divisione nazionale.\nPer quanto riguarda le altre competizioni nazionali cui il club ha preso parte, si registra la semifinale nella FA Trophy del 2003/04 e del 2007/08, i quarti di finale della FA Vase nel 1993/94, la citata Conference League Cup e un terzo turno nella Coppa d\u2019Inghilterra nel 2006/07 (eliminazione a opera del , vincitore 4-2).\nColori sociali e simboli.\nLo stemma del rinnovato Aldershot Town Football Club \u00e8 uno scudo blu circolare. Al centro dello scudo \u00e8 rappresentata una fenice, uccello mitologico che si riteneva fosse in grado di rinascere dalle proprie ceneri. Il riferimento alla vecchia societ\u00e0 fallita \u00e8 evidente, anche nell'iscrizione ai bordi dell'immagine sullo scudo: la fenice \u00e8 sormontata dalla ragione sociale del club in stampatello, \"ALDERSHOT TOWN F.C.\". Ai piedi della fenice c'\u00e8 l'anno di fondazione, 1992, e l'iscrizione che fa da contraltare al nome del club \u00e8 \"THE RISING PHOENIX\" (l'Araba Fenice).\nSostanzialmente nel senso della continuit\u00e0 con il vecchio club anche i colori sociali: laddove il vecchio Aldershot F.C. usava un'uniforme rossa con pantaloncini e calzettoni blu, il nuovo Aldershot Town veste completamente di rosso e sulla maglia vi sono inserti blu scuro; la tenuta da trasferta \u00e8 invece speculare, completamente blu con gli inserti rossi.\nStadio.\nLo stadio degli incontri interni della squadra \u00e8 il Recreation Ground, un impianto di circa 15.000 posti che fu anche sede del fallito Aldershot F.C.\nIn ragione della relativa vicinanza con l'area londinese, lo stadio \u00e8 stato impiegato anche, a livello di club, dalla squadra riserve del (fino al 2007) e del Reading, nonch\u00e9, a livello internazionale, anche dall' Under-17."}
{"id": "1798694", "revid": "767487", "url": "https://it.wikipedia.org/wiki?curid=1798694", "title": "Freakdog", "text": "Freakdog (\"Red Mist\") \u00e8 un film del 2008 diretto da Paddy Breathnach.\nTrama.\nUn giovane dottore in un ospedale americano somministra ad un paziente in coma un potente cocktail di farmaci capaci di risvegliare il paziente dal sonno. Ma invece di risvegliarlo, innesca un potere nel degente, cio\u00e8 la capacit\u00e0 di passare nei corpi degli altri. Adesso il medico non pu\u00f2 pi\u00f9 fidarsi di nessuno, poich\u00e9 l'omicida passa di corpo in corpo per vendicarsi, ottenendo sempre pi\u00f9 forza dai nuovi poteri soprannaturali."}
{"id": "1798696", "revid": "21880", "url": "https://it.wikipedia.org/wiki?curid=1798696", "title": "Parco Nazionale delle Everglades", "text": ""}
{"id": "1798699", "revid": "205250", "url": "https://it.wikipedia.org/wiki?curid=1798699", "title": "Carlo Pignatelli", "text": "La sua griffe \u00e8 nota nel mondo soprattutto per i suoi abiti maschili da cerimonia.\nBiografia.\nCarlo Pignatelli nasce a Latiano, in provincia di Brindisi, nel 1944. Si avvicina presto al mondo della sartoria, iniziando a lavorare all'et\u00e0 di quattordici anni presso alcune \"botteghe\" del suo paese. Dal 1962 al 1965 ha modo di acquisire familiarit\u00e0 con le tecniche ed i segreti della sartorialit\u00e0 maschile di alto livello. Con questo bagaglio culturale, nel 1968, si trasferisce a Torino, iniziando la collaborazione con diversi atelier.\nNel 1968 apre la sua prima sartoria. Cinque anni pi\u00f9 tardi, inaugura l'atelier che porta il suo nome. Con una decina di collaboratori, realizza le prime collezioni uomo, riservando un'attenzione particolare ai capi su misura. Nel 1980 organizza le prime sfilate delle collezioni da giorno uomo e donna, con un rilievo particolare dato agli abiti nuziali. Nel 1983 inizia la collaborazione con alcune case cinematografiche, grazie alla costumista Roberta Guidi Di Bagno. Nel 1984 la collezione uomo viene distribuita a livello nazionale.\nNel 1993, Carlo Pignatelli approda sulle passerelle di Milano Collezioni Uomo. In contemporanea si inaugurano una boutique monomarca ed una show room a Matosinhos, in Portogallo.\nNel 1995 viene sottoscritto il sodalizio con la trading company giapponese Marubeni Corporation, con base ad Osaka. In parallelo, a Tokyo, apre la prima show room estera del brand.\nNel 1995 a Milano, presenta la nuova linea Carlo Pignatelli Boutique, alla quale seguono numerose licenze: dalle calzature alle cravatte, dall'underwear agli accessori. Nello stesso anno vi \u00e8 il lancio delle linee da sposa: Carlo Pignatelli Couture e Fiorinda by Carlo Pignatelli (ribattezzata poi \"Fiorinda le spose di Carlo Pignatelli\").\nNel 1996 proseguono le strategie sul piano distributivo sia a livello nazionale che internazionale. A Torino e a Barcellona si inaugurano i flagship store del brand. Nello stesso anno, in occasione della Coppa Intercontinentale di calcio, Carlo Pignatelli sfila per la prima volta a Tokyo.\nNel 1997 Pignatelli inizia a collaborare con l'artista Ugo Nespolo, pittore e scultore, che fornisce il proprio contributo alla definizione dell'immagine della griffe. Nel 2000 nasce la linea Carlo Pignatelli Classico, nel 2001 \u00e8 la volta di Carlo Pignatelli Outside per l'Uomo e di Carlo Pignatelli Pret-\u00e0-Porter per la Donna.\nNel frattempo, le collezioni Carlo Pignatelli Pret-\u00e0-Porter e Carlo Pignatelli Cerimonia Donna vengono affidati a licenziatari. Successivamente il brand debutta nel ramo dell'abbigliamento per i pi\u00f9 piccoli con Carlo Pignatelli Junior e Carlo Pignatelli Outside Donna.\nImportanti anche i traguardi pi\u00f9 recenti della griffe: la licenza per le fedi nuziali nel 2006; la Home Collection nel 2007; nel 2008 una nuova boutique nel cuore di Madrid e la nuova licenza con Asnaghi Interiors per l'interior design.\nLo stile e lo sport.\nPrimo stilista a sperimentare il connubio moda-calcio, ha disegnato le divise ufficiali e di rappresentanza per diverse squadre:\nInizia nel 1995, con la , a cui seguono:\nLa distribuzione.\nLa sua azienda dispone di sedici boutique monomarca (sino alla pi\u00f9 recente aperta a Pechino, alla vigilia dei Giochi olimpici), sei show room e circa cinquecento punti vendita plurimarca, distribuiti tra Europa, Asia ed Africa."}
{"id": "1798700", "revid": "228587", "url": "https://it.wikipedia.org/wiki?curid=1798700", "title": "Andrea Accardi", "text": "Biografia.\nDopo aver frequentato l'Accademia Cappiello di Firenze e l'Accademia di belle arti di Palermo e Bologna, Accardi inizia la sua attivit\u00e0 professionale collaborando con le riviste \"Kaos\" e \"Nova Express\" all'interno della casa editrice Granata Press.\nNel 1994, su testo di Onofrio Catacchio, disegna \"Progenie d'Inferno\", e nel 1996 prende parte alla stesura di \"Mondo Naif\", edita dalla Star Comics, collaborando con Massimiliano De Giovanni. In questi anni entra nello staff di disegnatori della Kappa Edizioni di Bologna. Contemporaneamente \u00e8 nello staff di Esp dell'editrice Universo e illustra \"I dannati\" su testi di Michelangelo La Neve.\nNel 2002, con autore De Giovanni, partecipa all'opera di ripresentazione di Lupin III, edita dalla Kappa Edizioni in collaborazione con il creatore del personaggio Monkey Punch. In Lupin III Millennium, edizione di dieci nuove avventure inedite, Accardi disegna l'episodio \"Nella camera a gas\". Il suo tratto estremamente comunicativo gli vale il Premio Gran Guinigi come \"Miglior Disegnatore\" a Lucca Comics &amp; Games 2004. \nHa collaborato con l'Eura Editoriale, disegnando tre episodi di John Doe del duo Bartoli/Recchioni. \nAttualmente collabora con la Sergio Bonelli Editore.\nNel 2012 disegna la storia \"La redenzione del samurai\", pubblicata nel mese di novembre come secondo albo della nuova collana Le storie della Sergio Bonelli Editore, che gli vale il Premio Micheluzzi come \"Miglior Disegnatore \"al Napoli Comicon 2013.\nNel 2013 disegna la storia \"I fiori del massacro\", pubblicata nel mese di dicembre e quindicesimo albo sempre della collana Le storie della Sergio Bonelli Editore."}
{"id": "1798701", "revid": "1812835", "url": "https://it.wikipedia.org/wiki?curid=1798701", "title": "Trasformata", "text": "In matematica, una trasformata \u00e8 un operatore, generalmente lineare, di uno spazio di funzioni su un altro spazio di funzioni che trasforma una funzione in un'altra.\nApplicazioni.\nUna trasformata \u00e8 di solito applicata ad una funzione per semplificare alcune operazioni o in generale per risolvere pi\u00f9 facilmente dei problemi. \nDato un problema da risolvere A, che pu\u00f2 essere un calcolo aritmetico o la risoluzione di un'equazione differenziale, uno schema esemplificativo pu\u00f2 essere il seguente:\nAd esempio, in aritmetica il processo di trovare il logaritmo di un prodotto pu\u00f2 essere ridotto al pi\u00f9 semplice processo di sommare i logaritmi dei singoli fattori: potremmo quindi avere una trasformata che trasforma numeri in altri numeri rendendo alcuni aspetti del calcolo pi\u00f9 semplici. \nNella matematica superiore questa stessa idea viene applicata per risolvere certi tipi di equazioni differenziali. Per esempio, la trasformata di Laplace consiste nel moltiplicare una funzione formula_1 di una variabile reale formula_2, definita per formula_3, per formula_4, dove formula_5 \u00e8 una variabile complessa formula_6, e poi nell'integrare i risultati rispetto a formula_2, da zero ad infinito. Ci\u00f2 genera una nuova funzione formula_8 chiamata trasformata di Laplace di formula_1. Grazie a questa trasformata la risoluzione di alcune equazioni differenziali risulta ridotta alla soluzione di un problema algebrico.\nUn altro tipo di trasformata usata per algebrizzare la risoluzione di equazioni differenziali \u00e8 la trasformata di Fourier che \u00e8 inoltre alla base dell'analisi di Fourier cio\u00e8 lo studio di problemi di analisi dei sistemi dinamici e di segnali nel dominio della frequenza (nei sistemi a tempo discreto essa \u00e8 sostituita dalla trasformata zeta).\nL'utilizzo della trasformata di Radon o della trasformata wavelet nell'analisi di onde elettromagnetiche riflesse da superfici o corpi \u00e8 alla base di molte tecniche di diagnostica medica o mappatura della superficie terrestre: grazie a tali trasformate la ricostruzione di immagini tridimensionali viene notevolmente semplificata."}
{"id": "1798708", "revid": "767487", "url": "https://it.wikipedia.org/wiki?curid=1798708", "title": "Beni (fiume)", "text": "Il Beni (in spagnolo \"R\u00edo Beni\") \u00e8 un fiume della Bolivia settentrionale, fra i pi\u00f9 importanti per navigabilit\u00e0. Dopo aver raccolto l'acqua di numerosi affluenti, si unisce al Mamor\u00e9 per formare il fiume Madeira.\nIl Beni nasce nelle Ande, dalla confluenza dei fiumi Alto Beni e Kaka, nelle vicinanze di Puerto Pando. Scorre poi verso nord-est attraverso la pampas e uno dei suoi affluenti principali \u00e8 il fiume Tuichi nel Parco nazionale Madidi. Il Tuichi si getta nel Beni vicino alla citt\u00e0 di Rurrenabaque. A sud di Rurrenabaque il Beni scorre attraverso la foresta pluviale. Circa 30\u00a0km prima di unirsi al fiume Madeira, al confine fra Bolivia e Brasile, le cascate di Cachuela Esperanza interrompono la navigabilit\u00e0 del fiume. Fra la sorgente e la foce il Beni misura una lunghezza di 1 130\u00a0km, anche se questa pu\u00f2 variare poich\u00e9 il fiume forma molte anse.\nLa sua profondit\u00e0 media \u00e8 di 9 metri, mentre la massima \u00e8 di 21,3 metri, raggiunta a valle di Rurrenabaque. La sua larghezza media \u00e8 di 400 metri, mentre quella massima di 1.069 metri, raggiunta sempre nei pressi di Rurrenabaque."}
{"id": "1798709", "revid": "6923", "url": "https://it.wikipedia.org/wiki?curid=1798709", "title": "Gordan Petri\u0107", "text": ""}
{"id": "1798713", "revid": "287204", "url": "https://it.wikipedia.org/wiki?curid=1798713", "title": "Gordan Petric", "text": ""}
{"id": "1798715", "revid": "15756", "url": "https://it.wikipedia.org/wiki?curid=1798715", "title": "Local Hero", "text": "Local Hero \u00e8 un film del 1983 diretto da Bill Forsyth.\nTrama.\nImpiegato di livello in una grossa azienda petrolifera con sede a Houston, MacIntyre viene scelto dal management per trattare l\u2019acquisizione di alcuni terreni in Scozia, dove la Knox vuole impiantare un gigantesco terminal petrolifero. La scelta \u00e8 caduta su di lui perch\u00e9, dal suo cognome, tutti pensano sia scozzeze: in realt\u00e0 i suoi genitori sono fuggiti dall\u2019Ungheria, e hanno scelto MacIntyre pensando che fosse un nome americano. \u201cNon so nemmeno pronunciarlo, il mio cognome\u201d, confessa ad un collega.\nPrima di partire, Mac viene convocato da Harper, il gran capo, che gli spiega come l\u2019azienda sia stata fondata da uno scozzese, Knox appunto, e poi acquistata da suo padre; quindi, rivolgendogli la frase \u201cLa vergine \u00e8 in posizione favorevole\u201d, apre sopra di loro un planetario e indica a Mac la costellazione della vergine, che \u201c\u2026 splende alta in questa stagione, nel cielo di Scozia.\u201d Harper \u00e8 un appassionato di astronomia, vuole che Mac gli riferisca immediatamente, chiamandolo al suo numero privato anche di notte, se necessario, qualunque fenomeno celeste insolito.\nIn Scozia Mac trova ad attenderlo Danny Olsen, della Knox di Aberdeen, che lo porta a vedere il modello in scala ridotta del terminal petrolifero, sviluppato di tecnici della Knox, dove incontrano Marina, giovane laureata in oceanografia.\nDopo un lungo viaggio in macchina, Mac e Danny arrivano a Fernes, il piccolo borgo di cui devono trattare l\u2019acquisto insieme alla bellissima spiaggia e alle propriet\u00e0 circostanti. Alloggiano nell\u2019unico albergo del paese, gestito da Gordon Urquhart (Denis Lawson) e dalla moglie Stella. Gordon \u00e8 anche un \u201cchartered accountant\u201d, un dottore commercialista (\u201cFacciamo tutti pi\u00f9 di un lavoro, qui. Io guido anche il taxi\u201d), cura gli interessi della gente di Fernes: ed \u00e8 quindi con lui che Mac dovr\u00e0 trattare direttamente.\nMac e Danny, lentamente, iniziano a prendere i ritmi del posto, completamente diversi da quelli a cui sono abituati. Qui tutti sembrano tranquilli, rilassati, con le loro occupazioni quotidiane, le serate al pub, ma in realt\u00e0 stanno pensando che finalmente la fortuna \u00e8 arrivata: diventeranno tutti ricchi, finalmente. Danny incontra Marina, che, ignara di tutto, pensa che loro siano stati mandati da Houston per verificare il suo progetto di un laboratorio marino. Mac invece si spoglia poco per volta della sua routine: cerca conchiglie, parla con gli abitanti del paese, passeggia sulla spiaggia, e passa da giacca e cravatta a pi\u00f9 comodi maglioni.\nRichiamato via radio dall\u2019annuncio di una festa, arriva a Fernes anche Victor, marinaio della flotta russa di pesca con base a Murmansk, vecchio amico di Gordon e di tutti gli altri. Durante la festa succedono parecchie cose: Mac e Gordon raggiungono l\u2019accordo di vendita, Danny viene corteggiato da una ragazza punk del posto, Mac prima balla con Stella e poi vede per la prima volta un\u2019aurora boreale, cosa della quale informa immediatamente Harper telefonando dalla cabina rossa davanti all\u2019albergo.\nSembra tutto a posto, ma arriva l\u2019imprevisto. Sulla spiaggia, in una strana costruzione senza porta vive un tipo solitario, Ben, che Mac ha gi\u00e0 incontrato qualche giorno prima. Ed \u00e8 lui il proprietario della spiaggia. Gordon non lo sapeva: e tutti i tentativi di convincere Ben a vendere non vanno a buon fine. Dopo una cena in cui viene fatto un ultimo tentativo per convincerlo a vendere, mentre torna alla sua capanna accompagnato da Gordon e da Mac, Ben racconta loro la storia della spiaggia, concludendo con questa frase: \u201cMa la spiaggia \u00e8 ancora qui. Se la comprate voi, invece, la spiaggia sparisce.\u201d\nProprio mentre tutta la gente di Fernes, riunitasi in chiesa, decide di andare da Ben per costringerlo in qualche modo a vendere, arriva in elicottero Harper, richiamato dal desiderio di vedere con i suoi occhi il cielo di Scozia. Informato delle difficolt\u00e0 con Ben, decide di occuparsene personalmente, anche perch\u00e9 gli viene detto che Ben stesso si interessa di astronomia e possiede un telescopio.\nAl momento della presentazione con Harper, per la prima volta Ben dice il suo cognome: Knox, lo stesso del fondatore della compagnia petrolifera che vuole acquistare la spiaggia.\nHarper, dopo il colloquio con Ben, decide che quello non \u00e8 il posto dove costruire la raffineria: lui ci vedrebbe piuttosto un osservatorio. Danny prende la palla al balzo e gli parla del progetto di Marina, che incontra subito i favori del petroliere.\nMac, al quale Harper dice che \u201c \u2026 stava per combinarmi un bel guaio, se non arrivavo in tempo \u2026\u201d, deve cos\u00ec rientrare a Houston. Arrivato a casa, dopo aver svuotato le tasche dalle conchiglie e attaccato le foto con Gordon e Stella, esce sul balcone affacciato su Houston.\nStacco immediato dell\u2019inquadratura sulla cabina telefonica davanti all\u2019albergo di Fernes, il cui telefono inizia a squillare.\nProduzione.\nAmbientato in Scozia, il film, a sfondo ecologista, ha per protagonista Peter Riegert e Burt Lancaster vi recita una parte significativa\nLa colonna sonora \u00e8 composta da Mark Knopfler; il brano \"\" \u00e8 entrato stabilmente nel repertorio dei Dire Straits e dello stesso Knopfler.\nDistribuzione.\nFu presentato alla Quinzaine des R\u00e9alisateurs del 36\u00ba Festival di Cannes.\nRiconoscimenti.\nNel 1999 il British Film Institute l'ha inserito al 37\u00ba posto della lista dei migliori cento film britannici del XX secolo."}
{"id": "1798717", "revid": "298055", "url": "https://it.wikipedia.org/wiki?curid=1798717", "title": "Aster (personaggio)", "text": ""}
{"id": "1798719", "revid": "57342", "url": "https://it.wikipedia.org/wiki?curid=1798719", "title": "Federici", "text": ""}
{"id": "1798721", "revid": "767487", "url": "https://it.wikipedia.org/wiki?curid=1798721", "title": "Pierre-Jean-Baptiste Constant de Suzannet", "text": "Fu un generale dell'Esercito cattolico e reale che combatt\u00e9 le Guerre di Vandea. Era cugino di un altro importante generale vandeano Henri de La Rochejaquelein.\nTornato dalle campagne militari del 1792 emigr\u00f2 in Inghilterra e torn\u00f2 in Francia con lo Sbarco a Quiberon, per partecipare alla Seconda guerra di Vandea sotto il comando del generale Fran\u00e7ois Charette, dopo che questo venne giustiziato, raccolse le sue truppe e si rifugi\u00f2 in Svizzera.\nPoco dopo torner\u00e0 in Inghilterra e quindi sbarcher\u00e0 nuovamente in Vandea per partecipare alla Terza guerra di Vandea nel 1799 raccogliendo gli uomini dell'esercito di Charette. Ma durante la guerra venne catturato e trascorse alcuni anni in carcere.\nFugg\u00ec nel 1803 in occasione del processo per il tentato assassinio di Napoleone Bonaparte, quindi torner\u00e0 in Inghilterra e insieme ad altri capi vandeani organizzer\u00e0 un nuovo sbarco in Vandea, fu cos\u00ec uno dei maggiori promotori della Quarta guerra di Vandea scoppiata in seguito ai Cento giorni al cui termine verr\u00e0 ripristinata la monarchia, con la salita al trono di Luigi XVIII di Francia.&lt;br&gt; Suzannet per\u00f2 morir\u00e0 il 21 giugno 1815 a Rocheservi\u00e8re a causa delle ferite riportate nella battaglia di Rocheservi\u00e8re contro il generale Jean Maximilien Lamarque."}
{"id": "1798725", "revid": "83531", "url": "https://it.wikipedia.org/wiki?curid=1798725", "title": "Falcon 9", "text": "Il Falcon 9 \u00e8 una famiglia di lanciatori a razzo progettati e costruiti dalla Space Exploration Technologies (SpaceX), il \"9\" indica il numero dei motori del primo stadio. Il Falcon 9 \u00e8 prodotto in tre versioni:1.0, 1.1 e Full thrust divisa nelle versioni Block 3, Block 4 e Block 5 (a giugno 2020 l'unica in servizio).\nIl Falcon 9 \u00e8 composto da due stadi, entrambi spinti da motori Merlin a ossigeno liquido e RP-1 (un tipo di kerosene), inoltre il primo stadio \u00e8 progettato per essere riutilizzato. Questo lanciatore \u00e8 il vettore per il lancio dei veicoli spaziali Dragon e Crew Dragon. La NASA ha assegnato alla combinazione Falcon 9/Dragon un contratto Commercial Resupply Services per il rifornimento della Stazione Spaziale Internazionale, nell'ambito del programma Commercial Orbital Transportation Services. La prima missione nell'ambito CRS \u00e8 stata lanciata il 12 ottobre 2012. Dal 2019, SpaceX utilizzer\u00e0 il Falcon 9 per lanciare la Crew Dragon verso la ISS. Progetto che si \u00e8 realizzato quando il 30 maggio 2020 la Crew Dragon \u00e8 stata lanciata con successo, portando sulla ISS 2 astronauti americani. La versione 1.0 ha svolto cinque voli prima di essere ritirata nel 2013, la versione 1.1 ha volato per un totale di quindici missioni ed \u00e8 stata ritirata nel gennaio 2016.\nLe performance della versione attualmente in uso, il Block 5, sono aumentate dell\u20198% rispetto alla versione precedente; quest'ultima versione \u00e8 la base del Falcon Heavy. SpaceX intende completare i test per certificare il vettore al trasporto di equipaggi umani per trasportare gli equipaggi NASA verso la ISS, obbiettivo parte del contratto Commercial Crew Trasportation Capability. \nSviluppo e produzione.\nFinanziamento.\nMentre SpaceX spendeva risorse nel Falcon 1, il lanciatore precedentemente sviluppato, lo sviluppo del Falcon 9 \u00e8 stato accelerato dall'acquisto di molti voli test da parte della NASA. La fase di progettazione inizi\u00f2 ufficialmente grazie alla sottoscrizione del contratto COTS nel 2006. L'obiettivo proposto nel contratto era:\nIl compenso totale stabilito dal contratto era di 278 milioni di dollari per la progettazione della capsula Dragon, del Falcon 9 e per i lanci dimostrativi della capsula a bordo del Falcon 9. Nel 2009 sono stati aggiunti ulteriori obbiettivi al contratto portando la ricompensa totale a 396 milioni di dollari.\nLa NASA divenne utilizzatore del veicolo quando nel 2008 acquist\u00f2 12 lanci CRS verso la Stazione Spaziale Internazionale. Il contratto di trasporto, del valore di 1,6 miliardi di dollari, prevedeva un minimo di dodici missioni verso e dalla stazione. Musk ha pi\u00f9 volte affermato che senza i finanziamenti della NASA lo sviluppo del vettore avrebbe necessitato di pi\u00f9 tempo.\nNel 2014, SpaceX pubblic\u00f2 il costo totale del Falcon 9 e della capsula Dragon. SpaceX aveva investito 450 milioni di dollari mentre la NASA aveva contribuito con 396 milioni.\nProgettazione, sviluppo e test.\nSpaceX intendeva inizialmente produrre un veicolo intermedio dopo il Falcon 1, il Falcon 5. Nel 2005 SpaceX annunci\u00f2 che avrebbe invece sviluppato il Falcon 9, un \"vettore pesante totalmente riutilizzabile\", e che si era gi\u00e0 assicurata un cliente governativo. Il Falcon 9 era stato presentato come un lanciatore in grado di portare 9.500\u00a0kg in orbita terrestre bassa al costo di 27 milioni di dollari, per il lancio di carichi fino a 3,7\u00a0m di diametro, e 35 milioni di dollari per carichi fino a 5,2\u00a0m. Il Falcon 9 era stato progettato per raggiungere sia l'orbita bassa sia l'orbita di trasferimento geostazionaria, oltre a poter portare sia cargo sia equipaggi verso la Stazione Spaziale Internazionale.\nDopo una fase di test dei motori svoltasi al sito di McGregor, per la prima volta il 25 febbraio 2010 il Falcon 9 fu portato sulla rampa del Launch Complex 40 del Kennedy Space Center per un test statico, ovvero un'accensione dei motori senza il decollo effettivo. Il test \u00e8 stato interrotto a due secondi dall'accensione per un problema con la rampa di lancio. L'interruzione non ha arrecato danno n\u00e9 al razzo n\u00e9 alla rampa ed il test \u00e8 stato ripetuto con successo il 13 marzo.\nIl volo inaugurale fu ritardato da marzo 2010 a giugno per la necessit\u00e0 di una modifica al \"Flight Termination System\" da parte dell'AirForce. Il primo tentativo di lancio \u00e8 avvenuto alle 17:30 UTC il venerd\u00ec 4 giugno 2010. Il lancio \u00e8 stato interrotto subito dopo l'accensione dei motori e il razzo \u00e8 riuscito ad interrompere la procedura di lancio in sicurezza. Il personale di terra \u00e8 stato in grado di recuperare il razzo, che \u00e8 stato lanciato con successo alle 18:45 UTC lo stesso giorno.\nIl 30 maggio 2020, (il lancio era previsto inizialmente il 27 maggio, ma \u00e8 stato rinviato causa maltempo), la navicella Crew Dragon di SpaceX attraverso un Falcon 9 \u00e8 stata lanciata dalla rampa 39A del Kennedy Space Center (la stessa da cui erano partite le missioni Apollo), con a bordo i due astronauti americani Douglas Hurley e Robert Behnken nella missione SpaceX Demo 2. L'evento \u00e8 stato considerato una pietra miliare nella storia dell'esplorazione spaziale, perch\u00e9 ha dato il via al trasporto di equipaggio, con una navicella progettata ed interamente costruita da un'azienda privata. Oltre che aver restituito, dopo 9 anni (cio\u00e8 dal ritiro dello Space Shuttle), la capacit\u00e0 agli Stati Uniti, di lanciare i propri astronauti, dal suolo statunitense, utilizzando un vettore statunitense.\nIncidenti.\nIl 28 giugno 2015, nel corso della missione CRS-7, destinata ad inviare rifornimenti alla Stazione Spaziale Internazionale, il vettore \u00e8 esploso circa due minuti dopo il lancio,(causa cedimento strutturale combinato a sovrapressione del secondo stadio) determinando la perdita di quest'ultimo e della capsula Dragon. Il 1\u00ba settembre 2016, durante il test di carico dei serbatoi, due giorni prima del lancio della missione Amos-6 con a bordo un satellite per telecomunicazione, \u00e8 esplosa la cisterna dell'ossigeno liquido all'interno del secondo stadio del razzo, distruggendo cos\u00ec il veicolo ed il carico.\nProduzione.\nNel dicembre 2010, la linea di produzione della SpaceX era in grado di assemblare un Falcon 9 ogni tre mesi, con l'obiettivo di raddoppiare il rateo di produzione ogni sei settimane. A settembre 2013, SpaceX aveva aumentato la propria superficie di produzione a 93.000 m2 e la fabbrica era stata configurata per raggiungere il traguardo dei 40 stadi all'anno. A febbraio 2016 questi ratei di produzione non sono ancora stati raggiunti, SpaceX ha indicato di riuscire a produrre 18 stadi all'anno e il numero di stadi che possono essere completati contemporaneamente \u00e8 salito da tre a sei. Si \u00e8 previsto di riuscire a raggiungere i 30 stadi l'anno per la fine del 2016.\nVersioni.\nIl Falcon 9 originale ha compiuto cinque missioni con successo tra il 2010 e 2013, e il pi\u00f9 potente Falcon 9 v1.1 ha compiuto il suo primo volo il 29 settembre 2013. Tra i vari payload i pi\u00f9 importanti furono il lancio del grande SES-8 e del satellite di comunicazione Thaicom, entrambi portati su un'orbita di trasferimento geostazionaria. Sia il Falcon v1.0 che il v1.1 erano vettori a perdere.\nInvece la versione Full Thrust \u00e8 progettata per essere riutilizzabile. i primi test atmosferici furono condotti dal dimostratore tecnologico Grasshopper.\nL\u201911 maggio 2018 \u00e8 stato lanciato il primo Block 5, versione ulteriormente migliorata e definitiva del Falcon 9, capace di un riutilizzo fino a 100 volte, il quale una volta certificato per operare con la capsula Crew Dragon sar\u00e0 in grado di trasportare fino a 7 astronauti alla volta verso la Stazione Spaziale Internazionale. Il lancio inaugurale senza equipaggio \u00e8 fissato per il 17 gennaio 2019 dal Complesso di lancio 40 presso la Cape Canaveral Air Force Station in Florida.\nFalcon 9 v1.0.\nLa prima versione del Falcon 9, la v1.0, \u00e8 stata sviluppata tra il 2005 e il 2010 e il suo primo lancio \u00e8 avvenuto il 4 giugno 2010. Comp\u00ec 5 missioni con successo prima di essere ritirato nel 2013.\nFalcon 9 v1.1.\nIl Falcon v1.1 rappresenta un'evoluzione rispetto al Falcon v1.0: \u00e8 pi\u00f9 alto e pi\u00f9 pesante del 60% ed \u00e8 equipaggiato con i nuovi motori merlin\nSviluppato tra il 2010 e il 2013, ha compiuto il suo volo inaugurale nel settembre 2013. Ha volato per quindici missioni (di cui una \u00e8 terminata con un'esplosione in volo) ed \u00e8 stato ritirato dopo il volo del 17 gennaio 2016, in favore del pi\u00f9 potente Falcon 9 Full Thrust.\nFalcon 9 full thrust.\nIl Falcon 9 Full Thrust, conosciuto anche come Falcon 9 v1.2, \u00e8 la terza versione del lanciatore Falcon 9. Essa \u00e8 stata progettato tra il 2014 e il 2015, ha cominciato le operazioni nel dicembre 2015 e ha nell'agenda dei lanci pi\u00f9 di cinquanta contratti assegnati in un periodo di cinque anni.\nIl 22 dicembre 2015 questo fu il primo lanciatore che riusc\u00ec con successo a far atterrare il proprio primo stadio verticalmente presso il sito di lancio dopo la missione operativa, a seguito di un intenso programma di sviluppo partito nel 2011 e le tecnologie sviluppate dalle versioni precedenti. Il Falcon 9 Full Thrust rappresenta un sostanziale miglioramento rispetto al Falcon 9 v1.1, il quale ha volato la sua ultima missione il 18 gennaio 2016. Con entrambi gli stadi migliorati, serbatoi del secondo stadio pi\u00f9 grandi e propellente caricato con una temperatura pi\u00f9 bassa per aumentarne la densit\u00e0 il vettore pu\u00f2 portare un carico utile maggiore in orbita e riuscire a completare con successo un recupero del primo stadio di precisione assistito solo dai motori del primo stadio.\nConfronto tra le versioni.\nTutte le versioni del Falcon 9 sono a due stadi alimentati da motori che utilizzano la miscela LOX/RP-1.I serbatoi degli stadi sono costruiti con una lega alluminio-litio. SpaceX utilizza serbatoi saldati con il metodo FSW, la tecnica pi\u00f9 resistente e affidabile disponibile.. Il serbatoio del secondo stadio \u00e8 semplicemente una versione pi\u00f9 corta di quello del primo e utilizza molta della stessa attrezzatura, materiali e tecniche di assemblaggio, riducendo i costi di produzione.\nEntrambi gli stadi utilizzano una miscela piroforica di trietilalluminio e trietilborano per avviare i motori.\nSpaceX usa computer di volo ridondanti progettati per essere tolleranti ai guasti. Ogni motore Merlin \u00e8 controllato da tre computer, ognuno dei quali possiede due processori fisici che si controllano costantemente a vicenda. I software operano in ambiente Linux e sono scritti in C++.\nL'interstadio \u00e8 costituito di un materiale composito di fibra di carbonio e alluminio. La versione originale del lanciatore possedeva 12 punti di attacco tra i due stadi, mentre la versione 1.1 solo tre.\nCaratteristiche.\nAffidabilit\u00e0.\nIl Falcon 9 vanta un alto livello di affidabilit\u00e0. Per garantire questa caratteristica, l'azienda si \u00e8 concentrata sulle cause principali dei fallimenti di lanci di veicoli simili: gli eventi di separazione e i motori. Ha quindi ridotto a due il numero di stadi, e aumentato il numero di motori del primo stadio per garantire ridondanza (vedere la sezione sulla peculiarit\u00e0 \"engine out\"). Inoltre, come il Falcon 1 e lo Space Shuttle, anche il Falcon 9 prevede nella sua sequenza di lancio l'accensione completa dei motori e un controllo dei sistemi prima del decollo vero e proprio: la rampa di lancio non rilascia il razzo fino a che non riceve conferma di funzionamento normale da tutti i sistemi. In caso di anomalie, interviene un sistema automatico di spegnimento sicuro e scarico del carburante.\nAl 23 gennaio del 2021 il Falcon 9 ha effettuato 104 voli, dei quali 103 sono risultati un successo, garantendo un indice di affidabilit\u00e0 del 99%.\nEngine out.\nIl Falcon 9 \u00e8 in grado di completare la sua missione anche nel caso in cui uno dei nove motori del primo stadio subisca un'avaria. Questa caratteristica \u00e8 chiamata \"engine out\", ed \u00e8 la prima volta che viene implementata cos\u00ec radicalmente dai tempi del programma Apollo, con i Saturn V. Una dimostrazione di questa capacit\u00e0 si \u00e8 avuta durante la missione SpaceX CRS-1, quando il motore Merlin numero 1 del primo stadio ha perso pressione 79 secondi dopo il lancio, ed \u00e8 quindi stato spento. Il razzo \u00e8 ugualmente riuscito a completare la sua missione, dando prova della sua affidabilit\u00e0.\nRiusabilit\u00e0.\nUna delle caratteristiche pi\u00f9 innovative in assoluto nel campo del trasporto in orbita \u00e8 la riusabilit\u00e0: solo riutilizzando lo stesso razzo per pi\u00f9 lanci si potr\u00e0 raggiungere l'obiettivo di abbassare radicalmente il costo di tale operazione. Ad oggi, infatti, ogni razzo al di fuori di SpaceX e Blue Origin (la quale tuttavia recupera il primo stadio effettuando solamente voli suborbitali poco al di sopra della Linea di K\u00e1rm\u00e1n) pu\u00f2 essere utilizzato per un solo volo, in quanto si distrugge ritornando sulla Terra. Questo porta a costi elevatissimi, che l'azienda californiana \u00e8 riuscita ad abbattere parzialmente.\nIl primo stadio del Falcon 9 \u00e8 riutilizzabile: dopo il distacco ed il rientro in atmosfera, infatti, scende in caduta libera controllata attraverso 4 alette aerodinamiche in titanio, poi accende nuovamente i motori frenando bruscamente la caduta ed atterrando in piedi, estendendo a pochi metri dalla superficie quattro zampe retrattili, su una piattaforma predisposta nell'Oceano Atlantico (Autonomous spaceport drone ship), o in una piazzuola di atterraggio nella terraferma (Landing Zone 1 e Landing Zone 2 alla Cape Canaveral Air Force Station, Landing Zone 3 alla Vandenberg Air Force Base). In caso di atterraggio sulle piattaforme galleggianti al largo della costa oceanica, il primo stadio deve seguire una semplice traiettoria parabolica; per atterrare sulla terra ferma, invece, il vettore, una volta separato dal secondo stadio, deve eseguire una rotazione di 180\u00b0 ed accendere i motori un'ulteriore volta per poter rallentare invertendo la rotta e tornare sulla costa. Tuttavia, nei primi due tentativi effettuati, il 10 gennaio e il 14 aprile 2015, il razzo non \u00e8 riuscito ad atterrare e a rimanere in piedi sulla piattaforma galleggiante, fallendo quindi l'obiettivo della SpaceX di poterlo riutilizzare mediante un atterraggio controllato dopo aver lanciato la capsula Dragon in orbita.\nIl successo \u00e8 stato raggiunto il 22 dicembre 2015 con il lancio di 11 satelliti Orbcomm e il recupero del primo stadio, atterrato sulla Landing Zone 1 di Cape Canaveral.\nLa riutilizzabilit\u00e0 del secondo stadio presenta pi\u00f9 difficolt\u00e0, data l'altitudine da cui viene lasciato cadere, che lo costringono ad un vero e proprio rientro atmosferico. Questo comporta che il secondo stadio dovr\u00e0 essere dotato di uno scudo termico completo, oltre ai sistemi di comunicazione e di propulsione per gestire il rientro.\nEntrambi gli stadi, comunque, sono stati progettati per renderli resistenti all'acqua marina e agli impatti. In particolare, per contrastare la corrosione sono stati adottati alcuni accorgimenti progettuali: ad esempio, s\u00ec \u00e8 prestata attenzione a minimizzare la serie galvanica e si \u00e8 fatto uso di anodi sacrificali; inoltre tutte le parti metalliche esposte sono state rivestite, anodizzate o placcate.\nDal 2016 SpaceX ha eseguito decine di atterraggi, riuscendo a riutilizzare 3 volte un singolo Falcon 9 Block 5 nella seconda met\u00e0 del 2018, arrivando a riutilizzare e recuperare con successo per ben 6 volte il primo stadio del Falcon 9, nella seconda met\u00e0 del 2020. \u00c8 proprio con questa ultima e definitiva versione del Falcon 9 che l\u2019azienda punta ad un riutilizzo dello stesso vettore fino a 100 volte.\nPer favorirne il riutilizzo, il primo stadio del Falcon 9 \u00e8 stato costruito appositamente con un diametro non superiore ai 3,7m, in modo da poter essere classificato come trasporto eccezionale su strada secondo le leggi degli Stati Uniti d'America. In questo modo, smontando le gambe di atterraggio, il primo stadio pu\u00f2 essere trasportato su un particolare rimorchio lungo circa 50m attraverso tutti gli Stati Uniti, senza dover essere disassemblato, quindi facendo risparmiare notevoli spese, e fornendo un collegamento economico ed efficiente tra le sedi di SpaceX, i siti di lancio, ed i siti di atterraggio.\nDal 2018, l\u2019azienda utilizza una nave pesantemente modificata per provare a recuperare 1 delle 2 fairings in caduta sull'oceano attraverso una grande rete posizionata sopra al vascello. Queste paratie servono a proteggere il payload durante la fase di ascesa da forze aerodinamiche, suono e vibrazioni, tuttavia il costo di produzione \u00e8 elevato, ed in caso di recupero e riutilizzo, il costo per lancio di un Falcon 9 diminuirebbe ulteriormente. Nel marzo 2017, SpaceX ha recuperato per la prima volta una fairing. L'11 aprile 2019, durante la missione Arabsat-6A, entrambe le fairings sono atterrate intatte nell'Oceano Atlantico e recuperate dai team di recupero di SpaceX. Elon Musk ha twittato che tali fairings sarebbero state riutilizzate per un lancio di Starlink. A partire da giugno 2019 SpaceX \u00e8 riuscita a recuperare una met\u00e0 del fairing con una grande rete su una nave appositamente attrezzata, \"Ms. Tree\", evitando il contatto con acqua salata corrosiva. Con il reclutamento di una seconda nave gemella, \"Ms. Chief,\" SpaceX apre alla possibilit\u00e0 di recuperare entrambe le fairings di una singola missione. L'11 novembre 2019, durante la missione Starlink L1, per la prima volta sono state utilizzate delle fairings precedentemente recuperate, quella della precedente missione Arabsat-6A.\nInfrastrutture.\nSiti di lancio.\nIl complesso di lancio 40 presso la base dell'Air Force Cape Canaveral, in Florida, \u00e8 stato il primo sito di lancio del Falcon 9 ed \u00e8 tuttora il luogo di partenza principale per i lanci verso la ISS e verso l'orbita geostazionaria. Un sito di lancio secondario si trova presso la base di Vandenberg, California, ed \u00e8 utilizzato per i lanci verso l'orbita polare.\nPer un periodo, durante il 2017, \u00e8 stato usato come sito di lancio del Falcon 9 (versione Full Thrust) anche lo storico Pad 39A del John F. Kennedy Space Center (distante pochi km dal Launch Complex 40), utilizzato in passato per le missioni Apollo e STS. All\u2019inizio del 2018 il Pad 39A (preso il leasing da SpaceX con un contratto di 20 anni) \u00e8 stato riconvertito per lanciare il Falcon Heavy. Verso la fine del 2018 SpaceX ha installato un moderno ponte di imbarco sulla torre di servizio del Pad39A, che dal 2019 verr\u00e0 utilizzato dagli astronauti diretti verso la ISS per salire a bordo della capsula Crew Dragon. Pertanto, solo per questo tipo di missioni, la piattaforma verr\u00e0 utilizzata nuovamente per lanciare il Falcon 9.\nSiti di atterraggio.\nAll\u2019inizio del 2019, SpaceX dispone di 5 siti di atterraggio per il primo stadio del Falcon 9:"}
{"id": "1798748", "revid": "19933", "url": "https://it.wikipedia.org/wiki?curid=1798748", "title": "Record SRV", "text": ""}
{"id": "1798750", "revid": "25883565", "url": "https://it.wikipedia.org/wiki?curid=1798750", "title": "Diretta Calcio", "text": ""}
{"id": "1798751", "revid": "1714743", "url": "https://it.wikipedia.org/wiki?curid=1798751", "title": "Pipino il Gobbo", "text": "Biografia.\nNato dal re dei Franchi nord-occidentali e futuro re di tutti i Franchi e futuro imperatore, Carlo Magno, e da Imiltrude, giovane aristocratica franco-alsaziana di modesto rango.\nSecondo Eginardo, parente, biografo ufficiale e consigliere di Carlo Magno, il matrimonio tra Carlo e Imiltrude fu sancito nella forma franca del \"fredelehe\", cio\u00e8, seguendo una prassi in uso tra i Franchi, secondo una forma non indissolubile, e, per questo, Pipino e la sorella, di nome Amaltrude (Amaudru), non furono riconosciuti come legittimi. La madre Imiltrude fu ripudiata nel 770.\nSecondo un'altra accreditata teoria la Chiesa di Roma esercit\u00f2 pressioni su Carlo, perch\u00e9 risultava scandaloso che il sovrano dell'Occidente e protettore della chiesa non seguisse una delle sue pi\u00f9 elementari norme, la monogamia. Per questo motivo Pipino fu diseredato e dichiarato illegittimo, al fine di \"eliminare le prove\" della poligamia di Carlo Magno (o, per lo meno, di salvare le apparenze).\nEgli \u00e8 descritto da Eginardo come bello di viso ma deformato da una gobba.\nComunque anche se considerato illegittimo, Pipino continu\u00f2 a vivere a corte, anche dopo che il suo nome, Pipino, nel 780, era stato passato al suo fratellastro, il terzogenito, Carlomanno, che, nel 781, divenne re d'Italia (questo perch\u00e9, presso i Franchi come presso moltissime dinastie regali precedenti e successive, l'attribuzione a uno dei rampolli del nome del nonno, re anch'egli, aveva quasi il significato di una designazione di successione al trono).\nSembra che tra il 791 e il 792, alcuni nobili Franchi, mentre il re era in campagna contro gli avari e Pipino il Gobbo svernava in Baviera (secondo Eginardo, simulando una malattia), ordissero una congiura che avrebbe attentato alla vita di Carlo e dei suoi tre figli, Carlo il Giovane, Carlomanno e Ludovico (Lotario, il gemello di Ludovico, era morto bambino, nel 780 circa). La congiura venne scoperta, nel corso del 792, e in un'assemblea, a Ratisbona, si giunse alla conclusione che lo stesso Pipino, aveva dato il suo consenso a prendere il posto del padre, se la congiura fosse andata a buon fine. La pena fu molto severa, a tutti i congiurati venne inflitta la pena capitale, che fu eseguita per tutti meno che per Pipino, che fu obbligato a prendere i voti, fu tonsurato e rinchiuso, pare con l'obbligo del silenzio, nell'abbazia di Pr\u00fcm situata sull'omonimo fiume, affluente della Mosella."}
{"id": "1798755", "revid": "22475", "url": "https://it.wikipedia.org/wiki?curid=1798755", "title": "Summer Knight", "text": "Summer Knight \u00e8 un romanzo fantasy contemporaneo hard boiled del 2002 di Jim Butcher. \u00c8 il quarto romanzo della serie The Dresden Files, che segue le vicende di Harry Dresden, unico mago professionista nella Chicago odierna.\nTrama.\nLa faerie Leanansidhe ha venduto il patto che aveva con Dresden alla regina dell'Inverno, dell'aria e della terra Mab. La regina patteggia con Dresden di liberarlo dell'onere se soddisfa tre richieste di sua scelta tra quelle proposte dalla regina. La prima richiesta \u00e8 di scoprire chi ha ucciso Il cavaliere dell'Estate(\"Summer Knight\") e Dresden decide inizialmente di non accettare. Colui che ha ucciso il Cavaliere ha anche preso il mantello del cavaliere e il potere che quel ruolo rivestiva, interferendo cos\u00ec tra l'equilibro delle corti ferali Inverno ed Estate. Nel frattempo, dati gli avvenimenti dell'ultimo romanzo, la \"Corte Rossa\" dei vampiri sta per iniziare una guerra di territorio contro \"Il concilio Bianco\" dei maghi. Il Concilio ritiene Dresden responsabile dell'attuale situazione e decide che verr\u00e0 consegnato ai vampiri, come da richiesta imposta nelle condizioni di pace dei vampiri, se non svolge il compito di assicurare al Concilio il controllo di alcune tratte del NeverNever. La sicurezza di tali tratte garantirebbe un trasporto veloce ai maghi e andrebbe dunque ad avvantaggiare il Concilio nella guerra imminente. Le tratte sono sotto il controllo della regina Mab e l'unico modo che Dresden ha per assicurarle al Concilio \u00e8 adempiere la richiesta di Mab. Ogni corte delle faerie, Estate ed Inverno, ha una regina che \u00e8, una fanciulla che sar\u00e0 e una madre che era. Ogni corte ha inoltre un solo cavaliere umano che porta parte del potere della corte. Le ricerche di Dresden riducono i possibili assassini alle sole regine, fanciulle e madri delle due corti pi\u00f9 il cavaliere dell'Inverno. La regina Mab \u00e8 esclusa perch\u00e9 ha assunto Dresden per cercare il colpevole, la fanciulla dell'inverno \u00e8 esclusa perch\u00e9, secondo Dresden, troppo debole. Le madri sembrano voler aiutare Dresden a ristabilire l'equilibrio tra Estate ed Inverno e quindi vengono escluse. Nel finale Dresden capisce che la fanciulla dell'estate ha ordinato al cavaliere dell'inverno di compiere l'assassinio, ha preso il potere del mantello e lo ha intrappolato in una \"Changeling\" chiamata Lily rendendola statua. Il potere intrappolato non \u00e8 potuto tornare alla regina dell'estate per essere riassegnato e si \u00e8 cos\u00ec creato il forte squilibrio di poteri. Proprio mentre le corti Estate ed Inverno giungono alla guerra per riappianare la differenza di forze, Dresden interviene insieme agli Alphas(un gruppo di licantropi conosciuti nei precedenti romanzi), libera Lily uccide la fanciulla dell'estate e ripristina l'equilibrio. Adempie cos\u00ec alla prima richiesta del patto con Mab, assicura al concilio le tratte, e si salva dall'essere consegnato ai vampiri. La \"Changling\" Lily viene fatta fanciulla d'Estate e va a sostituire la precedente e Fix, un suo fratello \"Changeling\", viene nominato cavaliere d'Estate."}
{"id": "1798760", "revid": "20768", "url": "https://it.wikipedia.org/wiki?curid=1798760", "title": "Annamaria Bernardini de Pace", "text": "Biografia.\nAnnamaria Bernardini de Pace \u00e8 un'avvocata del foro di Milano, esperta di diritto di famiglia e della persona.\nCome pubblicista fu al \"Giornale\" tra il 1987 e il 1999 e, successivamente alla \"Voce\" e all\"Indipendente\" per poi tornare al \"Giornale\".\nFu consigliere dell'ordine dei giornalisti della Lombardia dal 1995 al 1998.\nAltre collaborazioni sono con l'allegato \"IO Donna\" del \"Corriere della Sera\", con i settimanali \"Oggi\" e \"House 24\" e i quotidiani \"Libero\" e \"Il Sole 24 ORE\".\nLa sua pi\u00f9 recente attivit\u00e0 editoriale \u00e8 la cura della rubrica \"Coppie di fatto\" sul settimanale \"Chi\". Come scrittrice ha pubblicato opere divulgative sul diritto di famiglia e della persona.\n\u00c8 membro del Giur\u00ec dell'Autodisciplina Pubblicitaria dal 1987 e consigliere della Societ\u00e0 di Psicologia Giuridica di Padova."}
{"id": "1798765", "revid": "110157", "url": "https://it.wikipedia.org/wiki?curid=1798765", "title": "Caine (fiume)", "text": "Caine \u00e8 un fiume della Bolivia. Nasce nel sud-ovest del Dipartimento di Cochabamba, dalla confluenza dei fiumi Rocha e Arque, nelle Ande boliviane. Scorre per 162\u00a0km per sfociare infine nel Rio Grande."}
{"id": "1798767", "revid": "2166030", "url": "https://it.wikipedia.org/wiki?curid=1798767", "title": "Emirato di Bari", "text": "L'Emirato di Bari fu un'entit\u00e0 politico-militare musulmana, retta da un emiro, che nell'arco di un quarto di secolo, tra l'847 e l'871, sorse nel mezzogiorno d'Italia nel territorio urbano e suburbano della citt\u00e0 di Bari. Esso, malgrado la sua esiguit\u00e0, fu il pi\u00f9 rilevante insediamento islamico nella Penisola italiana.\nKhalfun.\nBari sub\u00ec verso la fine dell'840 e i primi dell'841 una prima breve occupazione da parte di Arabi e Berberi. Secondo lo storico arabo al-Baladhuri, Bari fu strappata ai Bizantini dal berbero Khalf\u016bn (847-852), appartenente alla trib\u00f9 dei Ban\u016b Rab\u012b\u2018a, forse originario della Sicilia, da poco conquistata dagli Aghlabidi, che all'epoca erano emiri dell'Ifriqiya.\nMufarraj ibn Sallam.\nLa conquista fu ritenuta poco importante dal regno di Abu l-'Abbas Muhammad I, tanto che le notizie in merito sono estremamente scarse.\nSappiamo per\u00f2 che, per legittimare tale conquista, il successore di Khalfun, Mufarraj ibn Sall\u0101m, invi\u00f2 una richiesta d'investitura al califfo abbaside al-Mutawakkil e al \"wali\" d'Egitto: richiesta che sar\u00e0 tuttavia accolta solo parecchio pi\u00f9 tardi, vista la situazione in cui allora versava Baghdad. Mufarraj nel frattempo riusc\u00ec tuttavia ad ampliare sul territorio circostante la sua influenza politica, militare ed economica.\nSawdan.\nIl terzo e ultimo emiro di Bari (in arabo \"B\u0101ru\") fu Sawd\u0101n, che sal\u00ec al potere intorno all'857, dopo che il suo predecessore Mufarraj era stato ucciso. Egli invase i territori longobardi del Ducato di Benevento, obbligando Adelchi a pagargli un tributo. Nell'864 egli infine consegu\u00ec l'agognata investitura da parte di Baghdad. A met\u00e0 dell'860, un monaco franco, di nome Bernardo, e due suoi compagni di viaggio si fermarono a Bari, lungo la via che avrebbe dovuto condurli in pellegrinaggio a Gerusalemme. Essi chiesero, ottenendole, lettere di salvacondotto (\"aman\") per poter attraversare senza fastidi le aree islamiche dell'Egitto e della Siria-Palestina. Secondo l\"'Itinerarium Bernardi\", in cui Bernardo testimonia quanto accadutogli, Bari, la \"civitas Sarracenorum\", cadde successivamente nelle mani dei Beneventani.\nLa cronaca ebraica nota col nome di \"Cronaca di Ahimaaz\" registra il fatto che Sawdan avrebbe governato saggiamente la cittadina pugliese e che sarebbe stato in ottime relazioni con l'eminente studioso ebreo Abu Aaron. Cronache monastiche cristiane, tuttavia, danno un diverso giudizio dell'emiro: \"nequissimus ac sceleratissimus\": \"pessimo e scelleratissimo\". Di sicuro, incursioni musulmane contro i cristiani non cessarono durante il governo di Sawdan. Vi sono testimonianze tuttavia dell'alto livello culturale raggiunto da Bari durante quella breve dominazione. Lo storico Giosu\u00e8 Musca suggerisce che l'emirato fosse stato positivamente attento alle questioni economiche e attivo durante quel medesimo periodo per quanto riguarda il traffico di schiavi. Sotto Sawdan la citt\u00e0 di Bari fu abbellita da una moschea (la cui costruzione forse era stata avviata gi\u00e0 sotto Mufarraj), da un palazzo emirale e da altre opere pubbliche.\nI primi tentativi cristiani di riconquista.\nNell'859, Lamberto I di Spoleto si un\u00ec a Gerardo, conte dei Marsi, a Maielpoto, gastaldo di Telese e a Wandelberto, gastaldo di Boiano, per impedire a Sawdan di prendere nuovamente possesso di Bari dopo che questi s'era allontanato in forze per attaccare Capua e la Terra di Lavoro. Malgrado un cruento scontro armato, l'emiro riusc\u00ec a rientrare nella sua capitale.\nL'Emirato di Bari visse abbastanza a lungo per entrare in relazioni con i suoi vicini cristiani. In base al \"Chronicon Salernitanum\", ambasciatori (\"legati\") furono inviati a Salerno dove furono ospitati nel palazzo episcopale, con grande disappunto del vescovo. Bari serv\u00ec anche da rifugio per almeno un rivale politico dell'Imperatore Ludovico II, un uomo di Spoleto che era fuggito in seguito a una fallita rivolta. Nell'865 Ludovico II, forse pressato dalla Chiesa, sempre irriducibile nei confronti di un'entit\u00e0 statale musulmana all'interno della Penisola italica, emise un capitolare che chiamava al combattimento guerrieri del Nord Italia perch\u00e9 si radunassero a Lucera nella primavera dell'866 per condurre un assalto contro Bari. Non si sa dalle fonti dell'epoca se questa compagine avesse in effetti marciato su Bari, ma nell'estate di quell'anno l'Imperatore effettu\u00f2 un giro in Campania con l'Imperatrice Engelberga e ricevette un'urgente richiesta d'aiuto dal principe longobardo Adelchi di Benevento, da Guaiferio di Salerno e da Landolfo II di Capua per condurre un nuovo attacco congiunto contro Bari.\nNon fu per\u00f2 prima della primavera dell'867 che Ludovico avvi\u00f2 la sua azione contro l'Emirato. Immediatamente pose sotto assedio Matera e Oria, conquistate brevemente, e dette alle fiamme la prima. Oria era stato un centro prospero prima della conquista musulmana; la studiosa Barbara Kreutz ipotizza che Matera abbia resistito a Ludovico mentre Oria gli avrebbe spalancato le porte ed \u00e8 forse per questo che Matera fu rasa al suolo. Ci\u00f2 potrebbe aver creato gravi difficolt\u00e0 ai collegamenti fra Bari e Taranto, l'altro insediamento musulmano nell'Italia meridionale. Ludovico stabil\u00ec una guarnigione a Canosa di Puglia, sulla frontiera fra Benevento e Bari, ma ritir\u00f2 la prima nel marzo 868. Fu probabilmente in quell'epoca che Ludovico avvi\u00f2 negoziati col nuovo Imperatore bizantino, Basilio I. Si discusse probabilmente di un matrimonio fra la figlia di Ludovico e il primogenito di Basilio, Symbatios, chiamato poi Costantino, che avrebbe poi portato una forza navale bizantina a combattere per la presa di Bari.\nL'attacco congiunto fu programmato per la tarda estate dell'869 e Ludovico rimase a Benevento per pianificarlo per la fine di giugno. La flotta bizantina comandata da Nicetas \u2014 forte di quattrocento navi secondo gli \"Annales Bertiniani\" - giunse davanti a Bari, attendendosi che Ludovico avrebbe immediatamente concesso la mano della figlia. Ludovico per\u00f2 si rifiut\u00f2 di mantenere l'impegno, per ragioni a noi ignote, da ricondurre forse per\u00f2 al fatto che Nicetas avrebbe rifiutato di riconoscere la dignit\u00e0 imperiale di Ludovico, visto che Ludovico avrebbe scritto in una sua lettera dell'\"insultante offesa\" del comandante. Forse, tuttavia, la flotta sarebbe semplicemente giunta troppo in ritardo, in autunno.\nLa riconquista.\nNell'870 i musulmani baresi si spinsero molto lontano dalle loro basi per condurre le loro razzie, fino alla penisola del Gargano e al Santuario di Monte Sant'Angelo. L'Imperatore Ludovico organizz\u00f2 una risposta, combattendo in profondit\u00e0 all'interno della Puglia e della Calabria ma oltrepassando i maggiori centri abitati come Bari o Taranto. Pochi centri urbani furono in apparenza liberati dal controllo islamico e le varie formazioni armate dei musulmani che s'incontrarono furono senza eccezioni sconfitte. Incoraggiato probabilmente da questi successi, Ludovico attacc\u00f2 Bari con una forza terrestre composta da Franchi e Longobardi, aiutato da una flotta croata di Sclavini. Nel febbraio dell'871 la cittadella di Bari cadde e Sawdan fu catturato e portato in catene a Benevento."}
{"id": "1798769", "revid": "125031213", "url": "https://it.wikipedia.org/wiki?curid=1798769", "title": "Faye Valentine", "text": " \u00e8 un personaggio dell'anime \"Cowboy Bebop\" dell'autore Shinichiro Watanabe, doppiata in giapponese da Megumi Hayashibara, e in italiano da Barbara De Bortoli.\nFaye \u00e8 un membro dell'equipaggio del \"Bebop\", e cos\u00ec come i suoi compagni \u00e8 una cacciatrice di taglie. Nonostante dall'aspetto non le si darebbero pi\u00f9 di ventitr\u00e9 anni, Faye ne ha effettivamente settantasette, avendone passati circa cinquantaquattro in animazione sospesa.\nCaratteristiche.\nPersonalit\u00e0.\nFaye \u00e8 di carattere opportunista, arrogante, egoista e decisamente pigra, passando la maggior parte del tempo a curare il proprio aspetto anzich\u00e9 rendersi utile. Presenta una lunga serie di cattive abitudini quali il gioco d'azzardo patologico, l'alcolismo, il consumo eccessivo di sigarette e di sigari, il reagire violentemente senza un vero motivo e lo scaricare il lavoro sugli altri. Generalmente riesce a farsi perdonare tutto grazie al suo visino innocente e alla sua bellezza, che le permettono di ottenere spesso ci\u00f2 che vuole. Tali trucchi tuttavia non sortiscono alcun effetto sui compagni del \"Bebop\", con cui ha spesso scontri e discussioni.\nSi comporta in modo molto provocatorio e tenta spesso di sedurre gli uomini per il proprio tornaconto, ma a dispetto di ci\u00f2 ha affermato di detestare il sentirsi desiderata. e raramente la si \u00e8 vista interessata sentimentalmente a qualcuno Riguardo al suo orientamento sessuale \u00e8 generalmente inquadrata come etero, ma in un'occasione ha baciato Ed sulla bocca per risvegliarla da uno dei suoi momenti \"autistici\".\nSostanzialmente Faye non si fida di nessuno, afferma di essere certa di poter vivere senza affetti ed \u00e8 abituata a non rimanere mai troppo tempo nello stesso posto a causa dei suoi creditori. Sebbene si mostri forte e indolente il pi\u00f9 possibile per\u00f2, nasconde in realt\u00e0 una grande vulnerabilit\u00e0 emotiva e, spesso, dimostra di nutrire molta simpatia ed empatia nei confronti dei suoi compagni di viaggio.\nNonostante per tutta la durata della serie, le caratteristiche distintive di Faye rimangano il sarcasmo e la presunzione, \u00e8 tuttavia possibile notare uno sviluppo del personaggio: infatti comincer\u00e0 a fidarsi dei suoi compagni e a capire il valore dell'amicizia, imparando a voler bene, a modo suo, a Jet e anche a Ed. In diverse occasioni fuggir\u00e0 dal \"Bebop\" poich\u00e9 spaventata dall'idea di affezionarsi ed essendosi ormai abituata all'idea di \"abbandonare prima di essere abbandonata\", ma vi far\u00e0 puntualmente ritorno, essendo quello l'unico posto che pu\u00f2 considerare \"casa\". Spesso questo suo atteggiamento, come notato da Jet, sembra essere quasi un bisogno di attenzione, nonch\u00e9 un tentativo di mettere alla prova l'affetto dei compagni nei suoi confronti.\nIl suo rapporto con Spike invece \u00e8 il pi\u00f9 complesso della serie: per la maggior parte del tempo i due non fanno altro che bisticciare, ma nei momenti di pericolo Faye ha sempre dimostrato una particolare preoccupazione per Spike e vicendevolmente Spike ha mostrato una certa empatia per la situazione della donna. Faye si \u00e8 inoltre sempre presa cura di Spike quando questi era ferito, sebbene mantenesse comunque un atteggiamento pungente. L'affetto tra i due \u00e8 abbastanza evidente, e si \u00e8 molto speculato sulla possibilit\u00e0 che Faye possa essere innamorata di Spike. Watanabe intervistato in proposito ha affermato: \u00abA volte mi sono posto la domanda, \"Che cosa pensa Spike di Faye?\" Penso che in realt\u00e0 un po' gli piaccia. Ma lui non \u00e8 una persona molto semplice quindi si assicura di non darlo a vedere\u00bb.\nAspetto.\nFaye \u00e8 alta 168 cm, pesa 46 kg e il suo gruppo sanguigno \u00e8 B. Ha gli occhi verde scuro ed i capelli viola, tanto scuri da sembrare quasi neri, a caschetto e con la frangia, che ricadrebbe sulla fronte se non li tenesse pettinati all'indietro con un cerchietto giallo. Ha un fisico atletico e voluttuoso, il viso ovale, quasi innocente, e porta sempre un rossetto scarlatto.\nSolitamente veste con una top e dei pantaloncini aderenti di colore giallo, delle calze autoreggenti color carne, degli stivaletti bianchi e un largo cappotto rosso. Nella serie indossa comunque una vasta gamma di abiti da sera, al fine di infiltrarsi in ambienti malavitosi.\nI fan occidentali dello show hanno notato una forte somiglianza, per abbigliamento e pettinatura, con una versione adulta di Mathilda, il personaggio interpretato dall'allora dodicenne Natalie Portman nel film \"L\u00e9on\".\nCos\u00ec come gli altri personaggi principali della serie, anche Faye \u00e8 ispirata ad un personaggio di Lupin III, per la precisione a Fujiko Mine.\nBiografia del personaggio.\nAntefatti.\nFaye nasce il 14 agosto 1994, sulla Terra. Alcuni indizi sul suo passato fanno intuire che la ragazza proviene da Singapore, e che \u00e8 figlia di una famiglia piuttosto facoltosa. Faye trascorre l'infanzia all'insegna della spensieratezza, e un giorno, assieme alle compagne di scuola, decide di incidere un messaggio su una vecchia videocassetta Betamax da recapitarsi dieci anni nel futuro come una sorta di capsula del tempo. Ai tempi della scuola sembra che fosse una cheerleader.\nCompiuti i vent'anni prende parte a uno dei primi viaggi spaziali per privati assieme ai genitori, forse come regalo per l'importante traguardo. La navicella su cui viaggiano subisce un incidente, e mentre i genitori della ragazza muoiono, lei riporta ferite tanto gravi da non poter essere salvata con la medicina convenzionale. Viene cos\u00ec ibernata in attesa che si trovi una cura per le sue condizioni.\nDurante il sonno criogenetico di Faye avviene l'incidente del Gate (sistema ad anelli che facilita i viaggi spaziali) con la conseguente distruzione della Luna, i cui detriti formano una fascia di asteroidi intorno alla Terra, che provocano enormi danni alla sua superficie. Nella distruzione che ne deriva i dati sull'identit\u00e0 della ragazza vengono persi e l'unica cosa che si salva \u00e8 il suo nome di battesimo: Faye.\nSvegliatasi dall'animazione sospesa dopo cinquantaquattro anni (nel doppiaggio italiano viene erroneamente detto in pi\u00f9 occasioni che l'ibernazione di Faye \u00e8 durata 514 anni), in una clinica criogenetica chiamata \"Cold Sleep\", Faye scopre di avere un debito di 300.028.000 di \u20a9 a causa del lungo ricovero e completamente immemore del proprio passato, a causa di un grave incidente avvenuto durante il sonno criogenico. Essendo i suoi dati perduti le viene assegnato il cognome \"Valentine\" dal dottore che l'ha risvegliata.\nUn avvocato di nome Whitney Hagas Matsumoto si offre di aiutare Faye, che si \u00e8 venuta a trovave in un mondo a lei del tutto sconosciuto. L'uomo si mostra molto gentile e la ragazza se ne innamora. Tuttavia i suoi creditori vanno a cercarla per via del ritardato pagamento, e allora Whitney si sacrifica affinch\u00e9 Faye possa ereditare il suo patrimonio. Con esso per\u00f2 la ragazza si assume anche i debiti dell'uomo, e rifiutandosi di pagarli decide di fuggire. Da allora conduce una vita di espedienti, piccole truffe e ricettazione. Quando riesce a mettere le mani su una grossa somma, se la gioca tutta al casin\u00f2, sperando in quel colpo grosso che le permetterebbe di risolvere i suoi problemi finanziari.\nA causa delle sue attivit\u00e0 sulla sua testa viene messa una taglia di 6.000.000 \u20a9.\nVerso la fine della serie, Faye riaquista la memoria, tuttavia, non viene rivelato allo spettatore, quale esso sia o quali siano le vere origini di Faye.\nNella serie.\nPrima di diventare effettivamente un membro del Bebop, Faye incontra Spike e Jet per la prima volta quando viene assoldata da un boss del gioco d'azzardo per recuperare una preziosa fiche, portata da un incaricato, al tavolo del Blackjack del casin\u00f2 dell'uomo. Per una serie di coincidenze si ritrova prigioniera dei due cacciatori di taglie sul \"Bebop\", intenzionati a incassare la taglia sulla sua testa e a rivendere al boss la sua fiche. Faye riesce per\u00f2 a fuggire, mandando a monte l'operazione e rubando loro alcuni milioni.\nIn seguito alla fuga, la sua astronave, la Redtail, rimane a secco di carburante nei pressi di Giove e a soccorrerla \u00e8 proprio il \"Bebop\". Inizialmente tenuta prigioniera, dopo aver aiutato Jet e Spike a sgominare una banda di ecoterroristi, si autoinvita sul Bebop, dove mangia a sbafo, tortura Ein e rende la vita difficile a tutti per via dei creditori che la inseguono. Entrambi gli uomini inizialmente non sono molto d'accordo sull'avere una donna a bordo, soprattutto una opportunista come Faye, tuttavia col tempo si affezionano e diventano una squadra funzionale.\nSpaventata dall'affetto che incomincia a provare verso i compagni, Faye decide di scappare dal \"Bebop\" per seguire la sua filosofia di \"abbandonare prima di essere abbandonata\". Si rifugia su Callisto, il pianeta dei fuggiaschi, dove tuttavia viene raggiunta da Spike e Jet, dal quale viene soccorsa dopo una disavventura con un uomo di nome Gren. Al ritorno sente per la prima volta il nome di Julia, come: \"una donna che in passato ebbe a che fare con Spike\".\nPochi giorni dopo racconta ad Ein la storia del suo risveglio dal sonno criogenico per sfogarsi, ma Spike, nascosto in bagno, ascolta tutto il racconto e si dice commosso, esortandola a dimenticare il passato e a vivere il presente. Successivamente Jet ritorna sul \"Bebop\" con un prigioniero: Whitney. Dall'uomo Faye scopre di essere stata ingannata in combutta col dottore e l'infermiera affinch\u00e9 si accollasse i suoi debiti. Inferocita Faye lo porta personalmente in prigione e incassa la taglia.\nTrascorso qualche tempo riceve la videocassetta Betamax registrata in giovent\u00f9. Nessuna delle immagini che scorrono sul video per\u00f2 le risulta familiare e dunque passer\u00e0 intere nottate a visionare il contenuto del nastro, finch\u00e9 Ed nel dormiveglia le rivela di conoscere la zona in cui si trovano i luoghi ripresi. Giunta sul posto indicato, Faye viene avvicinata da un'anziana donna, che si rivela essere una sua ex-compagna di scuola. Sconvolta, la ragazza fugge via. In seguito, durante una doccia, la memoria le riaffiora. Faye lascia dunque il \"Bebop\" e, inseguendo i ricordi riaffiorati, torna alla sua casa sulla Terra salvo per\u00f2 trovare solo un cumulo di macerie. Rassegnata, la ragazza traccia per terra il perimetro di quello che un tempo era il suo letto e si sdraia alla luce del tramonto.\nFrustrata e sconvolta dall'assenza delle sue radici, Faye si imbatte casualmente in Julia e la salva dai sicari della \"Red Dragon Crime Syndicate\" che le danno la caccia. Poco dopo viene contattata da Spike, che le chiede di fare ritorno al \"Bebop\" non sapendo per\u00f2 che Ed e Ein se ne sono infine andati. Scoperta la connessione tra i due, Julia incarica Faye di portare all'uomo un messaggio affinch\u00e9 possano rincontrarsi. Tornata al \"Bebop\", la ragazza, seppur esitante, consegna a Spike il messaggio, e mentre lei rimane sul Bebop, questi si reca all'appuntamento. Nell'attesa del suo ritorno Faye si interroga con Jet sul perch\u00e9 Spike voglia rischiare la vita per Julia, entrambi preoccupati di non vederlo tornare.\nQuando, contrariamente alle aspettative, Spike ritorna, unicamente per dirigersi verso la sede del \"Red Dragon Crime Syndicate\", e verso la sua possibile morte, Faye gli punta la pistola alla testa nel tentativo di fermarlo, ricordandogli che fu lui un tempo a dirle di dimenticare il passato e vivere il presente. L'uomo spiega allora di avere l'occhio destro artificiale: questo impianto, registrando il passato, finisce per rendere il passato stesso indelebile nella sua mente. La ragazza gli rivela allora di aver recuperato la memoria e di aver capito che lui e Jet sono la sua sola famiglia, esortandolo a non andare a morire, al che egli replica che va solo a dimostrare se \u00e8 ancora vivo o no.\nMentre l'uomo si allontana Faye, straziata dal dolore, scarica i colpi della sua pistola a vuoto, per poi abbandonarsi ad un pianto disperato.\nAbilit\u00e0.\nFaye, nonostante la pigrizia, sa essere incredibilmente abile come cacciatrice, essendo dotata di incredibile scaltrezza e adattabilit\u00e0 alle circostanze, nonch\u00e9 di una grande bellezza e di quell'aspetto innocente che sfrutta per raggirare i suoi obiettivi.\n\u00c8 un'abilissima truffatrice: la sua abilit\u00e0 con le carte, che le valse il soprannome di \"Poker Alice\", \u00e8 ben nota nell'ambiente del gioco d'azzardo, ed \u00e8 anche un'abilissima bara in innumerevoli altri giochi, come ad esempio con i dadi e nel gioco delle tre scatolette.\nInsospettabilmente \u00e8 dotata di una forza fisica quasi maschile, e dimostra una certa attitudine al combattimento corpo a corpo. \u00c8 molto esperta nell'utilizzo delle armi da fuoco, e generalmente utilizza una Glock 30, sebbene nella sua prima apparizione la si sia vista maneggiare una pistola mitragliatrice Heckler &amp; Koch MP5.\nOltre a tutto ci\u00f2, \u00e8 una eccellente pilota, probabilmente migliore di Spike e Jet.\nRedtail.\nIl velivolo personale di cui si serve Faye \u00e8 un'astronave Zipcraft simile allo Swordfish II di Spike, il Redtail. \u00c8 equipaggiato di strumenti bellici notevolmente superiori a quelli di un normale Zipcraft, difatti dispone di una coppia di mitragliatrici, missili termosensibili, un cannone automatico e delle pinze esterne per ancorarsi ad altri veicoli.\nIl mezzo dispone inoltre di una serie di modifiche quali un dispositivo anti-missile, un design che ne favorisce l'agilit\u00e0, un sistema di volo verticale, un pilota automatico, e un comando a distanza (il cui dispositivo di attivazione \u00e8 nascosto in uno dei suoi braccialetti) tramite il quale Faye pu\u00f2 richiamare a s\u00e9 il velivolo.\nGrazie alla sua abilit\u00e0 nel manovrarlo Faye riesce a togliersi da diverse situazioni sgradevoli.\nAccoglienza.\nFaye Valentine ha ricevuto il premio Anime Grand Prix della rivista \"Animage\" come miglior personaggio femminile del 1998 e 1999, classificandosi in entrambi i casi al quinto posto."}
{"id": "1798777", "revid": "44598", "url": "https://it.wikipedia.org/wiki?curid=1798777", "title": "Teoria di starling", "text": ""}
{"id": "1798778", "revid": "110157", "url": "https://it.wikipedia.org/wiki?curid=1798778", "title": "Santuario della Madonna della Fontana (Castelgerundo)", "text": "Il santuario della Madonna della Fontana \u00e8 una piccola chiesa situata a Camairago, frazione del comune di Castelgerundo.\nStoria.\nIl santuario \u00e8 situato su una piccola altura nei pressi di un'ansa dell'Adda. Gi\u00e0 nel XIII secolo, pi\u00f9 precisamente prima del 1261, si hanno notizie di una chiesa in questa localit\u00e0, bagnata dall'Adda.\nLa tradizione vuole che, a causa delle inondazioni del fiume, il luogo fosse molto pericoloso; i pescatori e i barcaioli locali, sempre devoti alla Madonna, decisero, nel XIII secolo, di costruirvi una piccola cappella, nei pressi della quale c'era una fonte di acqua sorgiva, ritenuta miracolosa, benedetta da san Carlo Borromeo. \nNel secolo scorso il santuario era meta di folti pellegrinaggi. Oggi viene utilizzato sporadicamente per celebrazioni liturgiche."}
{"id": "1798795", "revid": "2043251", "url": "https://it.wikipedia.org/wiki?curid=1798795", "title": "Maria Domenica Mantovani", "text": "Fu la prima superiora dell'Istituto delle Piccole Suore della Sacra Famiglia, fondato insieme al beato Giuseppe Nascimbeni.\n\u00c8 venerata come beata dalla Chiesa cattolica.\nBiografia.\nMaria Domenica Mantovani nacque a Castelletto di Brenzone il 12 novembre 1862 ed era la primogenita di Giovanni Battista Mantovani e Prudenza Zamperini. \nIl giorno dopo la sua nascita ricevette il Battesimo. \nSin da bambina ricevette una buona educazione cristiana dai suoi genitori, dimostrandosi molto incline alla preghiera e maturando una profonda sensibilit\u00e0 religiosa.\nFrequent\u00f2 con singolare profitto la scuola primaria, ma non pot\u00e9 proseguire gli studi a causa delle scarse condizioni economiche della famiglia. \nNel periodo della sua adolescenza, il suo parroco, Giuseppe Nascimbeni, la incoraggi\u00f2 a visitare gli ammalati e ad insegnare il catechismo in parrocchia.\nL'8 dicembre 1886, fece un voto di castit\u00e0 in forma privata e chiese alla Madonna di vivere a pieno la propria vocazione.\nNel 1892 fond\u00f2 l'Istituto delle Piccole Suore della Sacra Famiglia insieme a padre Nascimbeni, divenendone la prima Superiora e guidando per quarant'anni la congregazione.\nSuor Maria Domenica e 4 sue compagne fecero la loro professione solenne il 4 novembre 1892. \nL'Istituto ricevette l'approvazione papale da Pio XI il 3 giugno 1932.\nMadre Mantovani mor\u00ec nel 1934 a seguito di alcune complicazioni di una forma influenzale.\nNel 1987 i suoi resti mortali furono trasferiti vicino a quelli del suo amico e confessore Giuseppe Nascimbeni.\nCulto.\nIl 27 aprile 2003 \u00e8 stata proclamata beata da Giovanni Paolo II. Il 27 maggio 2020 la Santa Sede ha attribuito alla sua intercessione un miracolo, che consentir\u00e0 la sua canonizzazione, prevista per il 15 maggio 2022."}
{"id": "1798798", "revid": "110157", "url": "https://it.wikipedia.org/wiki?curid=1798798", "title": "Museo di fisica dell'Universit\u00e0 di Napoli Federico II", "text": "Il Museo di Fisica dell'Universit\u00e0 di Napoli \"Federico II\" raccoglie una collezione di strumenti scientifici antichi.\nFu istituito ufficialmente nel 1983 a cura di ricercatori dell'Istituto di Fisica\ndell'Universit\u00e0 di Napoli \"Federico II\". Oggi fa parte del Centro musei delle scienze naturali e fisiche.\nCollocazione.\nFu inizialmente realizzato presso l'aula di Rodi nell'ex sede del Dipartimento di Scienze Fisiche, alla Mostra d'Oltremare. Dal 28 gennaio 2005 il Museo di Fisica \u00e8 stato collocato, insieme agli altri musei dell'ateneo, nella sede in via Mezzocannone 8, nell'edificio monumentale dell'Ateneo Fridericiano, nei locali un tempo occupati dal refettorio del Collegio dei gesuiti, restaurato dal 2003 al 2004. Nel refettorio, progettato da Dionisio Lazzari nel 1680, sono presenti decorazioni in stucco originali ed un dipinto del '500 del pittore senese Marco Pino raffigurante una Circoncisione.\nCollezioni.\nLe collezioni sono raggruppate per tre grandi nuclei storici.\nIl primo \u00e8 costituito dalla collezione reale di strumenti portati a Napoli da Carlo di Borbone nel 1734 da Parma e Piacenza quando si insedi\u00f2 al trono di Napoli. Questa collezione fu collocata nella reggia di Capodimonte, accanto alla quadreria ed alla biblioteca, ed arricchita successivamente.\nIl secondo nucleo contiene pezzi provenienti dalla collezione di Ferdinando I di Borbone e del Gabinetto Fisico creato da Gioacchino Murat. Nel 1787, la raccolta viene trasferita al Palazzo dei Regi Studi, attualmente Museo Archeologico Nazionale, quindi trasferita temporaneamente in Sicilia durante la Repubblica Partenopea, e poi di nuovo a Napoli, dove viene restaurata e sistemata nel Palazzo Reale. Al Gabinetto Fisico confluscono strumenti che provengono dal Collegio militare della Nunziatella. Dopo l'unit\u00e0 d'Italia gli strumenti del Gabinetto vengono dispersi in diversi gabinetti universitari, dove sono acquisiti anche preziosi strumenti di propriet\u00e0 del fisico Macedonio Melloni, che costituiranno il terzo nucleo: la \"Collezione Melloni\".\nLe collezioni saranno di nuovo unificate in un unico Gabinetto Fisico universitario nel 1878 con una maggiore vocazione verso la ricerca per volont\u00e0 del professore di fisica sperimentale Gilberto Govi.\nTra i pezzi di pregio del museo vi \u00e8 una lente obiettiva per cannocchiale realizzata da Evangelista Torricelli nel 1654. Misura 111 mm di diametro ed ha una distanza focale di 6 m. Si tratta di una delle poche lenti realizzate da Torricelli che siano ancora conservate. Un banco ottico realizzato da Macedonio Melloni rappresenta uno dei primi esempi di questo tipo di apparecchiatura.\nSito web.\nIl sito web del Museo di Fisica, nella sua prima versione,\n\u00e8 stato attivato nel 1993 ed \u00e8 stato tra i primissimi siti web d'Italia.\n\u00c8 stato realizzato ad opera di ricercatori dell'INFN che lavoravano al CERN,\ndove era da poco stato creato il World Wide Web.\nHa ricevuto, nel 1994, la \"nomination\" come miglior sito nella sezione \"educational\" nel concorso \"Best of the web\", edizione '94."}
{"id": "1798805", "revid": "245802", "url": "https://it.wikipedia.org/wiki?curid=1798805", "title": "Discografia di Laura Pausini", "text": "La discografia di Laura Pausini, cantautrice pop italiana, \u00e8 costituita da quattordici album in studio, compreso un album di cover, tre raccolte, tre album dal vivo e tre album video.\nNel corso della sua carriera, Laura Pausini ha inciso brani in italiano, spagnolo, inglese, portoghese e francese, vendendo una cifra stimata di 70 milioni di dischi e diventando la cantante italiana pi\u00f9 famosa al mondo nei giorni nostri.\nIl debutto discografico di Laura Pausini avvenne nel febbraio 1993, con la pubblicazione per l'etichetta CGD Records del singolo \"La solitudine\", brano vincitore della 43\u00aa edizione del Festival di Sanremo nella sezione \"Novit\u00e0\". Il singolo, dopo aver occupato per tre settimane consecutive la prima posizione della classifica italiana redatta da \"Musica e dischi\", venne pubblicato anche all'estero, raggiungendo il numero uno anche nella classifica fiamminga e entrando nella top 5 in Francia e nei Paesi Bassi.\nNel maggio 1993, il brano fu inserito nell'album di debutto eponimo della cantante, che raggiunse il 6\u00ba posto nella classifica di \"Musica e dischi\", vendendo circa 500.000 copie in Italia e arrivando al disco d'oro anche in Francia e in Svizzera.\nIl secondo album della cantante, intitolato \"Laura\" e trainato dal singolo \"Strani amori\", fu pubblicato nel febbraio 1994 e riusc\u00ec a ripetere il successo del precedente, vendendo circa 4.000.000 di copie a livello mondiale. Alcune canzoni dell'album, insieme a brani tratti dal suo predecessore, furono tradotte in spagnolo e incise per il disco \"Laura Pausini\", uscito in Spagna e Sud America nel 1994. Il disco ottenne ottimi riscontri commerciali in Spagna dove, grazie a vendite superiori ad un milione di copie, risult\u00f2 essere l'album di maggior successo del 1994.\nNel settembre 1995, Laura Pausini pubblic\u00f2 il suo primo singolo in inglese, un adattamento del brano con il quale debutt\u00f2 nel 1993, curato da Tim Rice ed intitolato \"La solitudine (Loneliness)\". Il brano fu utilizzato come singolo di lancio della raccolta \"Laura Pausini\", pubblicata nel corso dello stesso anno in Regno Unito, ma n\u00e9 l'album n\u00e9 il singolo riuscirono a raggiungere vendite significative.\nIl terzo album di inediti della cantante, \"Le cose che vivi\" del 1996, fu pubblicato sia in edizione italiana, sia in una versione in spagnolo. Lo stesso accadde per i successivi \"La mia risposta\", che nel 1998 divenne il suo primo album a raggiungere la vetta della classifica italiana, \"Tra te e il mare\", uscito nel 2000, e la raccolta \"The Best of Laura Pausini - E ritorno da te\", rivelatasi uno dei suoi pi\u00f9 grandi successi in Italia e Francia, dove vendette in entrambi 1.000.000 copie.\nNel 2002 Laura Pausini pubblic\u00f2 \"From the Inside\" in America Settentrionale. L'album, l'unico interamente in inglese inciso dalla cantante, usc\u00ec nel gennaio 2003 anche in Europa e Sud America, ma ottenne risultati inferiori ai precedenti, vendendo circa 33.000 copie negli Stati Uniti d'America nella prima settimana e arrivando a circa 2.000.000 copie distribuite a livello mondiale. A partire dal successivo lavoro discografico, \"Resta in ascolto\", Laura Pausini torn\u00f2 ad incidere i propri brani prevalentemente in italiano e spagnolo. Nel 2006, Laura Pausini pubblic\u00f2 inoltre il suo primo album di cover, \"Io canto\", che risult\u00f2 essere il disco pi\u00f9 venduto dell'anno in Italia. Seguirono gli album \"Primavera in anticipo\" nel 2008 e \"Inedito\" nel 2011, che totalizzarono rispettivamente nove settimane e due settimane al primo posto della classifica italiana. Dopo la raccolta \"20 - The Greatest Hits\" del 2013, gli album seguenti sono stati \"Simili\" del 2015 e \"Fatti sentire\" del 2018.\nDemo \"Les Copains Music Show\".\nDurante l'infanzia Laura Pausini ha affiancato il padre Fabrizio in numerose serate di pianobar chiamato \"Les Copains Music Show\" lungo tutta la riviera romagnola. In questi anni sono stati pubblicati tre demo in formato musicassetta realizzati per pubblicizzare il lavoro nei pianobar, \"I sogni di Laura\" (1987), \"Laura\" (1989) e \"L'immenso\" (1991)."}
{"id": "1798807", "revid": "61749", "url": "https://it.wikipedia.org/wiki?curid=1798807", "title": "Italo Americano", "text": ""}
{"id": "1798812", "revid": "6923", "url": "https://it.wikipedia.org/wiki?curid=1798812", "title": "Osvaldo Polimanti", "text": "Biografia.\nDopo aver frequentato gli studi classici presso il Liceo di Spoleto, nel 1887 si iscrisse alla Facolt\u00e0 di Medicina e Chirurgia della R. Universit\u00e0 di Roma. Si laure\u00f2 nel 1893 discutendo la tesi \u201c\"Influenza dei disturbi chimici e meccanici della respirazione sulla metamorfosi regressiva\"\u201d, che vinse il \"Premio Girolami\" di quell'anno e venne successivamente pubblicata. Nel 1894 venne chiamato come assistente dalla R. Universit\u00e0 di Genova, dove rimase fino al 1896. Alla fine del triennio trascorso a Genova super\u00f2 in quella Universit\u00e0 gli esami per la Libera Docenza. Rientrato a Roma, vinse il premio \u201cCorsi\u201d per il perfezionamento all'estero, che lo port\u00f2 in Germania.\nTra il 1896 ed il 1899 frequent\u00f2 l'Istituto di Fisiologia di Berlino (Prof. Zuntz) e quello di Friburgo (Prof. Kries). Tornato a Roma, entr\u00f2 nell'Istituto di Fisiologia, diretto dal prof. Luigi Luciani, ricoprendo la carica di aiuto (1903). Nel 1907 pass\u00f2 a lavorare nella Sezione di Fisiologia della Stazione Zoologica di Napoli. Nel dicembre del 1913 fu prescelto alla cattedra di Fisiologia dell'Universit\u00e0 di Perugia, dove, nel 1914, fond\u00f2 l'Istituto di Fisiologia. Nel 1919 fond\u00f2 la \u201cRivista di Biologia\u201d. Dal 1923 al 1927 fu Preside della Facolt\u00e0 di Medicina e Chirurgia, ed in seguito Prorettore. Nel 1939, avendo raggiunto i 70 anni di et\u00e0, a norma del nuovo regolamento universitario, dovette abbandonare la cattedra di Fisiologia. Si ritir\u00f2 a Monte del Lago, dove continu\u00f2 a dirigere la Stazione Idrobiologica del Trasimeno, da lui stesso fondata nel 1921."}
{"id": "1798814", "revid": "767487", "url": "https://it.wikipedia.org/wiki?curid=1798814", "title": "Lauca (fiume)", "text": "Il Lauca \u00e8 un fiume cileno-boliviano che nasce in un altopiano situato nella regione cilena di Tarapac\u00e1, attraversa le Ande e si getta nel lago Coipasa, in Bolivia.\nIl corso superiore del fiume si trova entro i confini del Parco Nazionale Lauca, nella Provincia di Parinacota. Il Lauca riceve le acque della Laguna di Cotacotani attraverso il fiume \"Desaguadero\". In questo settore esiste un tipo di palude noto come Bofedal de Parinacota, in cui convergono diversi corsi d'acqua.\nUscendo dalla palude di Bofedal, il fiume scorre verso ovest. Pi\u00f9 avanti la \"Cordillera Central\" (nota anche come \"Chapiqui\u00f1a\") costituisce un ostacolo impossibile da attraversare, costringendo il corso del fiume a deviare verso sud. Nelle vicinanze del vulcano Guallatiri, il Lauca modifica ancora il suo corso, stavolta verso est, passando dal Cile alla Bolivia nei pressi di \"Macaya\", ad un'altitudine di 3\u00a0892 metri e con una portata di circa 2,6\u00a0m\u00b3/s. In Cile il fiume drena una superficie di 2350\u00a0km\u00b2.\nNell'altopiano boliviano, il Lauca raccoglie le acque dei fiumi Sajama e Coipasa, accrescendo la sua portata fino a 8\u00a0m\u00b3/s prima di svoltare verso sud e gettarsi infine nel lago Coipasa.\nNel 1930, il governo cileno inizi\u00f2 ad utilizzare le risorse idriche del fiume Lauca per l'irrigazione nella valle di Azapa, causando una decisa proteste diplomatica da parte del governo boliviano che sosteneva che le autorit\u00e0 cilene stavano alterando il corso di un fiume internazionale. Il Cile ha sempre risposto che il naturale corso del fiume non veniva modificato, in quanto i lavori eseguiti non incidevano sul corso del fiume in Bolivia. Il contenzioso fra i due Paesi, iniziato nel 1939, ha provocato tensioni diplomatiche fino al 1960.\nBibliografia.\n Niemeyer, Hans; Cereceda, Pilar (1983). \"Geograf\u00eda de Chile\" \u2014 Tomo VIII: Hidrograf\u00eda, 1\u00ba edici\u00f3n, Santiago de Chile: Instituto Geogr\u00e1fico Militar."}
{"id": "1798821", "revid": "767487", "url": "https://it.wikipedia.org/wiki?curid=1798821", "title": "The Way (Fastball)", "text": "The Way \u00e8 un singolo del 1998 del gruppo musicale Fastball, estratto dall'album \"All the Pain Money Can Buy\". Negli Stati Uniti il singolo ha raggiunto la posizione numero 1 della classifica \"Billboard's Modern Rock Tracks\" ad aprile e vi \u00e8 rimasto per sette settimane.\nAnche in Europa il singolo ha goduto di un ottimo successo, soprattutto radiofonico, dato che in realt\u00e0 il singolo ha raggiunto soltanto la posizione numero 21 della classifica inglese e la numero 28 in quella italiana.\nLa canzone \u00e8 inoltre stata piazzata da VH1 alla posizione 94 della speciale classifica \"100 pi\u00f9 grandi canzoni degli anni '90\".\nL'anno seguente alla sua uscita il brano \u00e8 stato remixato dal DJ Gigi D'Agostino ed incluso nell'album \"L'amour toujours\"."}
{"id": "1798829", "revid": "767487", "url": "https://it.wikipedia.org/wiki?curid=1798829", "title": "Make Your Mama Proud", "text": "Make Your Mama Proud \u00e8 l'album di debutto del gruppo musicale statunitense Fastball pubblicato nel 1996."}
{"id": "1798831", "revid": "838137", "url": "https://it.wikipedia.org/wiki?curid=1798831", "title": "Polisportiva Amazzoni Agrigento", "text": "La Polisportiva Amazzoni Agrigento \u00e8 stata una societ\u00e0 pallavolistica femminile italiana con sede nella citt\u00e0 di Agrigento.\nRaggiunse l'apice della sua notoriet\u00e0 nel corso degli anni 90 del XX secolo, quando la squadra milit\u00f2 stabilmente in Serie A1.\nStoria.\nLa Polisportiva Amazzoni Agrigento fu fondata nel febbraio del 1969 da Lillo Lena. Fu un inizio pionieristico che vide le prime pallavoliste esibirsi nel campo scoperto del Magistrale \"Politi\". Lena venne affiancato nel giro di qualche anno prima da Dino Castronovo, poi da Enzo Cordaro e Peppino Bartolomeo che costituirono il nucleo storico del sodalizio. Gli anni fino alla stagione 1982-83 furono trascorsi nei campionati provinciali di Serie D, con qualche eccellente piazzamento anche nella Serie C regionale.\nNella stagione 1983-84 arriv\u00f2 la promozione in C1 e l'anno seguente nella B nazionale. Con l'ingresso in societ\u00e0 dell'ingegnere Mario D'Alessandro si avvicinarono alla squadra gli sponsor Impresem e Guadagni, mentre Lena e Castronovo assunsero gli incarichi, rispettivamente, di direttore sportivo e general manager. Nel primo campionato di Serie B, la societ\u00e0 conquist\u00f2 un secondo posto e la disputa dei play-off per la promozione in A2, disputati a Reggio Calabria con la conduzione tecnica ancora affidata a Lena. L'anno successivo l'Amazzoni ottenne nuovamente un secondo posto, l'accesso ai play-off e la disputa dello spareggio promozione, perso al palasport \"Nicosia\" di Agrigento dopo tre incontri. Solo nel terzo anno di B, con il sestetto allenato da Maria Mineva, fu centrato l'obiettivo della promozione in A2 vincendo tutte le partite di campionato.\nNel primo campionato di A2, con la guida tecnica affidata prima a Maria Mineva e poi a Tiborosky, la societ\u00e0 ottenne la salvezza. Il secondo, iniziato con l'allenatore Claudio Casadio, vicecampione d'Italia con il San Lazzaro, e concluso ancora con Lena in panchina, vide le biancobl\u00f9 classificarsi al quarto posto. Al terzo tentativo la societ\u00e0 agrigentina, stavolta allenata dal peruviano Herrera, si piazz\u00f2 al secondo posto disputando i play-off promozione. Solo al quarto anno di A2, nel 1991-92, fu centrato l'obiettivo atteso da ventuno anni, la promozione in A1, con il professore Giancarlo Mazzola.\nAll'esordio nel massimo campionato, nella stagione 1992-93, il club siciliano ottenne un terzo posto in classifica e l'approdo alle semifinali dei play-off scudetto, nei quali fu superatp dalla . Nel campionato seguente, 1993-94, con un quarto posto in \"regular season\" approd\u00f2 nuovamente in semifinale play-off, dove fu sconfitta dalle campionesse uscenti del . Nel corso dell'esperienza in massima serie, durata quattro anni, la squadra raggiunse inoltre la finale di Coppa CEV 1993-94, nella quale fu sconfitta dalle tedesche del .\nDopo la retrocessione del 1995-96, avvenuta dopo la sconfitta nei play-out interdivisionali contro e , e dopo il poco esaltante campionato di Serie A2 1996-97, l'Amazzoni vendette i suoi diritti sportivi alla di Messina; infine, dopo una decina di campionati in Serie B, nel 2005 fu esclusa dal torneo di B1 poich\u00e9 travolta da una grave crisi economica, fatto che sanc\u00ec lo scioglimento della societ\u00e0."}
{"id": "1798832", "revid": "1529788", "url": "https://it.wikipedia.org/wiki?curid=1798832", "title": "Vera Renczi", "text": "Biografia.\nNata in una ricca famiglia da madre rumena e padre ungherese a Bucarest, Romania, si trasfer\u00ec con la famiglia nella citt\u00e0 di Berkerekul quando aveva 13 anni. Con il compimento dei quindici anni divent\u00f2 sempre pi\u00f9 ingestibile da parte dei suoi genitori ed era solita scappare da casa con numerosi amanti, molti dei quali erano notevolmente pi\u00f9 anziani di lei. Gli amici della prima infanzia dicono che lei avesse un quasi patologico e costante desiderio di rapporti sessuali e compagnia maschile; era inoltre molto gelosa e possessiva.\nIl primo omicidio.\nIl suo primo matrimonio avvenne a Bucarest con un ricco uomo d'affari molto pi\u00f9 anziano di lei, dal quale ebbe un figlio di nome Lorenzo. Sola a casa, mentre suo marito era al lavoro, cominci\u00f2 a sospettare che il coniuge le fosse infedele. Una sera, durante un attacco di gelosia, vers\u00f2 l'arsenico nel vino del consorte e successivamente raccont\u00f2 a familiari ed amici che lei e suo figlio erano stati abbandonati. Dopo un anno circa di \"lutto\", dichiar\u00f2 che alcuni stranieri le avevano riferito che suo marito aveva perso la vita in un incidente automobilistico.\nGli omicidi successivi.\nPoco dopo aver dichiarato la morte del marito per \"incidente automobilistico\", convol\u00f2 nuovamente a nozze, questa volta con un uomo pi\u00f9 vicino alla sua et\u00e0. Tuttavia, il rapporto fu molto tumultuoso e la Renczi fu nuovamente colpita dal sospetto che il suo nuovo marito avesse delle relazioni extraconiugali. Pochi mesi dopo il matrimonio, l'uomo spar\u00ec e la donna raccont\u00f2 agli amici e alla famiglia che il coniuge l'aveva abbandonata. Dopo un anno, afferm\u00f2 di aver ricevuto una lettera dal marito, il quale proclamava la sua intenzione di lasciarla per sempre. Questo fu il suo ultimo matrimonio.\nLa donna ebbe negli anni seguenti diverse storie d'amore, alcune clandestine con uomini sposati, altre vissute alla luce del sole. I suoi amanti appartenevano a diversi ceti sociali e tutti erano destinati a sparire nel giro di mesi, settimane o, in alcuni casi, addirittura giorni dopo essere stati \"romanticamente\" coinvolti dalla donna. Quando veniva coinvolta dalle indagini sulle sparizioni, affermava sempre di essere stata abbandonata. Le autorit\u00e0 furono spinte ad indagare sulla Renczi dalla moglie di un suo amante, il quale, pedinato dalla consorte fino alla casa della rea, successivamente svan\u00ec nel nulla. Quando i poliziotti ispezionarono la cantina della donna, rinvennero trentadue bare di zinco allineate, le quali contenevano i resti dei suoi amanti in vari stadi di decomposizione.\nL'arresto.\nVera Renczi fu arrestata e tenuta in custodia dalla polizia, a cui confess\u00f2 di aver avvelenato i trentadue uomini con l'arsenico non appena sospettava che le fossero stati infedeli o quando non le interessavano pi\u00f9. Confess\u00f2 anche alla polizia che spesso amava sedersi con la sua poltrona in mezzo alle bare, circondata da tutti i suoi ex amanti. Vera Renczi confess\u00f2 inoltre di aver ucciso i suoi due mariti e anche suo figlio Lorenzo. Questo, infatti, durante una visita alla madre, aveva accidentalmente scoperto le bare nella sua cantina e aveva deciso di ricattarla, venendo avvelenato dalla madre. La Renczi fu condannata per trentacinque omicidi al carcere a vita. Si dice che la sua storia pu\u00f2 avere ispirato Joseph Kesselring per la pi\u00e8ce teatrale \"Arsenico e vecchi merletti\"."}
{"id": "1798833", "revid": "1869172", "url": "https://it.wikipedia.org/wiki?curid=1798833", "title": "All the Pain Money Can Buy", "text": "All the Pain Money Can Buy il secondo album del gruppo musicale statunitense Fastball pubblicato nel 1998."}
{"id": "1798836", "revid": "110157", "url": "https://it.wikipedia.org/wiki?curid=1798836", "title": "The Harsh Light of Day", "text": "The Harsh Light of Day \u00e8 il terzo album del gruppo musicale statunitense Fastball, pubblicato nel 2000."}
{"id": "1798837", "revid": "104458", "url": "https://it.wikipedia.org/wiki?curid=1798837", "title": "De Origine et situ Germanorum", "text": ""}
{"id": "1798838", "revid": "287204", "url": "https://it.wikipedia.org/wiki?curid=1798838", "title": "R\u00e1pulo", "text": "Il R\u00e1pulo o R\u00e1puto (in spagnolo \"R\u00edo R\u00e1pulo\" o \"R\u00edo R\u00e1puto\") \u00e8 un fiume della Bolivia, che scorre nel Dipartimento di Beni. \u00c8 un affluente del fiume Yacuma."}
{"id": "1798841", "revid": "78273", "url": "https://it.wikipedia.org/wiki?curid=1798841", "title": "Hollywood monster", "text": ""}
{"id": "1798849", "revid": "110157", "url": "https://it.wikipedia.org/wiki?curid=1798849", "title": "Live from Jupiter Records", "text": "Live from Jupiter Records il quinto album (ed il primo dal vivo) del gruppo musicale statunitense Fastball pubblicato nel 2003."}
{"id": "1798854", "revid": "110157", "url": "https://it.wikipedia.org/wiki?curid=1798854", "title": "Keep Your Wig On", "text": "Keep Your Wig On \u00e8 il sesto album del gruppo musicale statunitense Fastball, pubblicato nel 2004."}
{"id": "1798862", "revid": "767487", "url": "https://it.wikipedia.org/wiki?curid=1798862", "title": "Yacuma (fiume)", "text": "Lo Yacuma (in spagnolo \"R\u00edo Yacuma\") \u00e8 un fiume della Bolivia che scorre nel Dipartimento di Beni. Nasce dalle ultime montagne delle Ande al confine con il Dipartimento di La Paz. Scorre per circa 570\u00a0km, gettandosi infine nel fiume Mamor\u00e9. Durante il suo percorso riceve numerosi affluenti, tra i quali i principali sono il fiume R\u00e1pulo, San Geronimo e Bio."}
{"id": "1798864", "revid": "1610933", "url": "https://it.wikipedia.org/wiki?curid=1798864", "title": "Hollywood Monsters", "text": "Hollywood Monsters \u00e8 una avventura grafica \"punta e clicca\" creata dalla Pendulo Studios per Dinamic Multimedia (e in seguito ripubblicato da FX Interactive) nel 1997. Nel 2011 \u00e8 uscito \"Hollywood Monsters 2\", sebbene non si tratti di un vero e proprio seguito del gioco originale.\nTrama e ambientazione.\nDue giornalisti del \"The Quill\", Ron Ashman e Sue Bergman, discutono con il capo su chi tra loro dovr\u00e0 andare a fare delle interviste nella notte di \"Hollywood Monsters\", alla festa del produttore cinematografico Otto Hannover, dove saranno presenti tutti i mostri pi\u00f9 famosi del cinema horror. Il capo decide di mandare sul posto Sue Bergman, che quella sera ha la possibilit\u00e0 di osservare uno strano comportamento da parte di Frankenstein. La giornalista tenta di intervistarlo al riguardo, ma prima che il mostro le possa confidare la scoperta che tanto lo ha spaventato, i due vengono interrotti da dei misteriosi assalitori. \nIl giorno dopo la festa, Sue risulta misteriosamente scomparsa, e toccher\u00e0 a Ron andare ad investigare alla residenza Hannover.\nL\u00ec, il giornalista scoprir\u00e0 che la sua collega \u00e8 stata rapita, e che Frankenstein, affinch\u00e9 non possa rivelare ci\u00f2 che sa, \u00e8 stato \"fatto a pezzi\", e le sue parti del corpo sono state nascoste poi nei trofei riservati ai migliori mostri-attori di Hollywood: Dracula, la Mummia e l'Uomo Lupo.\nL'avventura ci condurr\u00e0 quindi, nei panni di Ron Ashman, a visitare varie parti del mondo: l'Egitto, la Scozia, la Transilvania, solo per citarne alcuni. Tra i tantissimi personaggi del cinema horror e non con cui interagire e gli altrettanti enigmi da risolvere, l'obiettivo diventa trovare i pezzi di \"Frankie\" e ricomporlo, per salvare Sue e svelare l'oscuro intrigo che coinvolge e mette in pericolo le stelle di Hollywood.\nL'ambientazione fa riferimento agli anni sessanta del XX secolo e i personaggi cinematografici sono: la creatura di Frankenstein amichevolmente soprannominato Frankie, Dracula, la Mummia, l'Uomo Lupo, il dottor Mosca (il vero nome nel film \u00e8 Dottor K), L'Uomo Invisibile, Jack lo Squartatore, Quasimodo, Il mostro della laguna nera, il Dottor Mabuse (viene solo menzionato e ricopre il ruolo del medico di fiducia di Dracula), Igor (l'assistente deforme del dottor Frankenstein, famoso al pubblico col nome di Igor anche se nel film del 1931 il suo nome era Fritz). A questi si aggiungono tre mostri-attori di fantasia, non esistenti nella cinematografia: Spencer McDundee (un fantasma scozzese senza testa), Junior il mostro della Fangaia (una sorta di creatura di Frankenstein che pratica spesso autolesionismo) e Vito \"Piedi Scalzi\" Pastrami (un giocatore di baseball dall'aspetto di una lucertola umanoide)."}
{"id": "1798866", "revid": "767487", "url": "https://it.wikipedia.org/wiki?curid=1798866", "title": "Un lupo mannaro americano a Parigi", "text": "Un lupo mannaro americano a Parigi (\"An American Werewolf in Paris\") \u00e8 un film del 1997 diretto da Anthony Waller e interpretato da Tom Everett Scott e Julie Delpy. \u00c8 di fatto uno spin-off del film del 1981 \"Un lupo mannaro americano a Londra\".\nTrama.\nAndy McDermott e i suoi due amici Brad e Chris sono in viaggio per Parigi.\nQui, Andy, unitamente ai due amici sale di nascosto sulla Torre Eiffel, intenzionato a fare \"bungie jumping\", sua grande passione. Ad un tratto si sentono dei rumori lungo la scalinata della torre e i tre si nascondono sul retro della balconata. \nGiunge da loro una bellissima ragazza vestita di blu che da li a breve si getta dalla torre. \nAndy, innamorato a prima vista della giovane, si butta, legato a una corda elastica, per salvare la vita alla ragazza, cos\u00ec come difatti accade.\nNel risalire dalla caduta tuttavia, Andy riceve un forte colpo alla testa che gli fa perdere i sensi.\nLa mattina successiva, Andy si risveglia in ospedale ricordando ben poco di quanto accaduto,ma intenzionato a ritrovare la ragazza da lui salvata.\nIndagando, i tre riescono a trovare l'abitazione della giovane e vengono a conoscenza che la ragazza si chiama Serafine.\nQuesta, visibilmente preoccupata del fatto che Andy l'abbia rintracciata, chiede ai ragazzi di allontanarsi e di non fare pi\u00f9 ritorno.\nSconsolati, Andy e gli amici, nell'andarsene vengono avvicinati da un certo Claude che invita i tre americani a presentarsi presso il \"Club de la Lune\" quella stessa sera per partecipare ad una festa alla quale prender\u00e0 parte anche la stessa Serafine.\nQui tuttavia Andy non trova Serafine e chiede all'amico Chris di sincerarsi se la ragazza fosse o meno all'interno della sua abitazione.\nChris scopre difatti che Serafine si \u00e8 rinchiusa in casa e avvertita da questo che i restanti amici stanno trascorrendo la serata presso il \"Club de la Lune\", decide di raggiungerli poich\u00e9 a suo dire in pericolo.\nSerafine raggiunge quindi Andy e lo trascina fuori dal locale, attraverso i condotti delle fogne della citt\u00e0, avvertendolo solo in parte del pericolo a cui sta andando incontro e invitandolo ad allontanarsi il pi\u00f9 in fretta possibile.\nSerafine, levata la luna piena, si trasforma in un licantropo, cos\u00ec come Claude e la sua banda che inizia a massacrare gli ignari avventori del locale, tra cui anche l'amico di Andy, Brad.\nNel frattempo Andy, rimasto solo a vagare per le fogne della citt\u00e0, viene assalito anch'esso da un licantropo che lo morde.\nLa mattina seguente, Andy si ritrova a casa di Serafine; qui la giovane gli spiega che il morso subito gli \u00e8 stato sferrato da un lupo mannaro e non da un cane selvatico come il ragazzo riteneva in principio, rivelandogli essere anch'essa un licantropo.\nAndy inizialmente non le crede; ma le strane visioni che incomincia ad avere (come il cadavere vivente della madre di Serafine) iniziano a far vacillare le sue credenze.\nNel frattempo Chris viene catturato da Claude mentre egli lo stava spiando da fuori dalla casa.\nCala la notte e Andy si ritrova in un ristorante di Parigi; qui il giovane inizia ad avere le prime avvisaglie di quanto narrato lui da Serafine che tra le altre cose, lo aveva messo in guardia sul fatto che, essendo stato morso da un lupo mannaro, anch'egli con la prossima luna piena si sarebbe trasformato in un'orribile creatura.\nCos\u00ec difatti accade. Una volta trasformatosi Andy dilania brutalmente la giovane Amy Finch, conosciuta quella stessa sera e il detective che, nel frattempo, lo stava tenendo d'occhio credendolo colpevole dei fatti accaduti al \"Club de la Lune\".\nLa mattina dopo Andy si risveglia nudo sui cadaveri del detective e del suo cane e viene arrestato dall'ispettore Leduc ma riesce tuttavia a fuggire.\nA seguito di un incontro con il cadavere/fantasma dell'amico Brad, Andy viene messo a conoscenza che, per spezzare l'incantesimo \u00e8 obbligato ad uccidere il licantropo che l'ha morso mangiandogli il cuore.\nAndy inizialmente rifiuta l'idea sapendo che ci\u00f2 lo avrebbe obbligato ad uccidere la sua amata Serafine, ritenuta da lui essere il licantropo colpevole dell'aggressione avvenuta nelle fogne.\nClaude e la sua banda in possesso di un siero con il quale possono trasformarsi in lupi mannari a piacimento, portano Andy nel loro covo dove trova il suo amico Chris legato in attesa di essere da lui ucciso ma Andy si rifiuta e fugge con Serafine accorsa nel frattempo in aiuto. \nDopo una serie di inseguimenti Claude utilizza il siero per trasformarsi ma viene fermato da Andy che riconosce Claude quale licantropo responsabile del suo morso e della sua \"malattia\".\nIngerito il siero rubato a quest'ultimo, Andy si trasforma e uccide Claude mangiando il suo cuore e ponendo fine cos\u00ec all'orribile maledizione.\nInfine Andy e Serafine (che nel frattempo era riuscita a liberarsi dalla maledizione del licantropo) si giurano amore eterno sposandosi e scambiandosi le fedi mentre si gettano con l'imbracatura da bungie jumping dalla Statua della Libert\u00e0."}
{"id": "1798868", "revid": "174925", "url": "https://it.wikipedia.org/wiki?curid=1798868", "title": "Orti Sallustiani", "text": ""}
{"id": "1798869", "revid": "1305772", "url": "https://it.wikipedia.org/wiki?curid=1798869", "title": "Line dance", "text": "Una line dance \u00e8 un ballo in formazione nel quale un gruppo di persone balla su una o pi\u00f9 linee (\"lines\" in inglese USA, \"rows\" in inglese GB), tutti rivolti da uno stesso lato ed eseguono le stesse coreografie nello stesso tempo. I ballerini di line dance non sono in contatto fisico gli uni con gli altri. Le line dance pi\u00f9 vecchie comprendono linee di ballerini che si fronteggiano o, in altri casi, la \"linea\" \u00e8 costituita da ballerini in cerchio; oppure ancora tutti i ballerini seguono un leader in giro per la pista tenendo la mano del ballerino accanto.\nDescrizione.\nUn piccolo gruppo pu\u00f2 essere costituito da una sola linea ma normalmente ci sono diverse file parallele una dietro l'altra. In questa formazione, i ballerini si muovono in sincrono ma indipendententemente gli uni dagli altri. Di solito non ci sono passi che richiedono interazione fra i ballerini oltre ai passi sincronizzati.\nSebbene alcune line dance possano essere molto facili, come quella per principianti intitolata \"Electric Slide\" (18 passi su 4 pareti), complessit\u00e0 crescenti possono essere date in diversi modi. Generalmente, pi\u00f9 \u00e8 alto il numero dei \"count\" e pi\u00f9 difficile \u00e8 la coreografia (il \"count\" corrisponde ai battiti della musica). Includere sequenze di passi inusuali o poco familiari o anche movimenti del corpo oltre ai passi, come gesti delle mani, rende il ballo pi\u00f9 impegnativo. Alcune line dance vengono coreografate per essere eseguite su una musica specifica e in questo caso si definiscono \"phrased\". \"Tags\" (cio\u00e8 varianti ai passi), \"bridges\", salti di coreografia e passi ripetuti sono tutti espedienti che permettono di seguire la musica. Chi balla queste \"phrased\" line dance deve essere pi\u00f9 consapevole di come si sviluppa il brano musicale e non ripetere solamente una sequenza di passi per tutta la durata della canzone.\n\"Contra line dances\" come \"Jungle Freak\", coreografata da Pedro Machado e Bill Lorah\ncomprendono due linee di ballerini che si fronteggiano e che entrano momentaneamente in contatto quando si incrociano o passano oltre l'altra linea.\nMusica.\nLa line dance viene spesso associata al cowboy e veniva per lo pi\u00f9 ballata su country-western music. Dagli anni Settanta, per\u00f2, con la diffusione di line dance pi\u00f9 veloci, si iniziarono a utilizzare una variet\u00e0 maggiore di stili musicali soprattutto a causa di giovani che iniziarono a ballare le line dance. A questo contribuirono diverse pop band che nei loro video rappresentavano ci\u00f2 che pi\u00f9 tardi sarebbero diventate line dance. Oggi la country music pu\u00f2 rappresentare una parte limitata delle playlist dei deejay, la quale pu\u00f2 comprendere musica celtica, swing, pop, rock, orchestra jazz, folk e quasi tutti i brani che abbiano un ritmo regolare.\nStoria e cultura.\nSpesso la line dance viene intesa come originaria del vecchio e selvaggio West. In realt\u00e0 essa ha origini molto pi\u00f9 diversificate: alcuni balli folk sono danzati in sincrono su una singola \"linea\" non retta e spesso con contatto fra i ballerini. L'assenza di contatto fisico nella line dance country-western ne fa una caratteristica distintiva. Le line dance hanno accompagnato diversi stili di musica popolare dagli inizi del Novecento, inclusi lo swing, il rock and roll e la disco music. Alla fine del XX inizio del XXI secolo \u00e8 notevole la variet\u00e0 e la diffusione della line dance.\nL'odierna popolarit\u00e0 della line dance crebbe nel periodo della disco music mentre il country-western e le comunit\u00e0 musicali continuarono ad esplorare e sviluppare questa forma di ballo.\nTerminologia.\nVariante.\nI ballerini che non siano a livello base spesso sostituiscono una parte della coreografia con una serie di passi adatti ad essere inclusi nel ballo e che si chiamano \"varianti\"; le varianti spesso sono vietate nelle gare di ballo.\n\"Count\".\nOgni ballo ha un determinato numero di \"count\", ad esempio esistono numerose coreografie da 64 \"counts\"; questo numero indica i battiti della musica che occorrono per completare una sequenza del ballo e che non necessariamente corrispondono ai passi del ballo. Esistono, infatti, i passi eseguiti sugli \"and\", detti sincopati, (per esempio, tre passi eseguiti quando il ritmo musicale ne suggerirebbe solo due) oppure passi tenuti in sospeso per pi\u00f9 di un tempo musicale.\n\"Restart\".\nUn \"restart\" \u00e8 un punto della coreografia in cui si interrompe la sequenza normale e si inizia daccapo. In questo modo la coreografia si inserisce perfettamente nello schema musicale della canzone.\nPasso.\nUn ballo \u00e8 costituito da un numero di movimenti detti \"passi\". Ogni passo ha un nome specifico e in questo modo gli insegnanti possono comunicare ai ballerini di eseguire quel determinato passo durante l'insegnamento. Uno dei passi pi\u00f9 conosciuti \u00e8 il \"grapevine\", una sequenza di quattro movimenti laterali. In un passo possono essere compresi diversi movimenti.\nDescrizione dei passi.\nLa descrizione di alcuni passi di ballo nella loro sequenza tipica viene riportata qui di seguito. Essi sono soggetti a variazioni a seconda delle coreografie: ad esempio, un \"grapevine\" pu\u00f2 terminare con uno \"stomp\" anzich\u00e9 con un \"touch\".\n\"Chass\u00e9\": un piede si sposta di lato, l'altro si posiziona vicino al primo (portandoci il peso), il quale si sposta nuovamente di lato.\n\"Grapevine\": un piede di lato, l'altro incrocia dietro il primo, il primo di nuovo di lato e il secondo va in \"touch\" vicino al primo. Alcune variazioni possono essere l\"'hitch\", lo \"scuff\" o lo spostamento del peso sul secondo piede nel movimento finale. Spesso il nome di questo passo viene abbreviato in \"vine\".\n\"Weave\": \u00e8 simile al \"grapevine\" ma con un incrocio sia davanti che dietro. Pu\u00f2 essere eseguito sia verso destra che verso sinistra. Con questo passo si viene a creare una sorta di zig-zag.\n\"Triple step\": tre passi eseguiti in soli due battiti della musica. Pu\u00f2 essere eseguito in avanti, all'indietro, a destra, sinistra oppure anche sul posto.\n\"Pivot\": passo avanti e giro"}
{"id": "1798876", "revid": "125879095", "url": "https://it.wikipedia.org/wiki?curid=1798876", "title": "Bambola (film 1996)", "text": "Bambola \u00e8 un film del 1996 diretto da Bigas Luna. \u00c8 la prima prova da attrice protagonista di Valeria Marini.\nTrama.\nIn seguito alla morte della madre Greta, la giovane Mina detta \"Bambola\" vive sola con il fratello omosessuale Flavio con cui gestisce una pizzeria sul Lido di Comacchio, grazie anche ai finanziamenti di Ugo, un amico di Flavio innamorato non corrisposto di Bambola. Un giorno i tre vanno al parco acquatico dove incontrano un ragazzo, Settimio, che rimane folgorato dalla bellezza di Bambola.\nUgo non \u00e8 affatto contento delle avances ricambiate del giovane verso la ragazza e preso dalla gelosia lo aggredisce: tra i due scoppia una colluttazione che vede Ugo sbattere la testa e cadere esanime nella piscina. La morte di Ugo porta all'incarcerazione di Settimio; Bambola e Flavio vanno spesso a trovare Settimio in carcere ed un giorno la ragazza viene notata da un altro detenuto, Furio, che arriva a far violentare Settimio dagli altri carcerati pur di incontrare di nuovo Bambola.\nLa ragazza, per evitare altri guai a Settimio che nel frattempo \u00e8 entrato in sintonia col fratello Flavio, decide di andare a trovare Furio, che subito la violenta: nonostante sia un uomo molto arrogante e cinico, qualcosa in lui la attira e di conseguenza continua a vederlo. Uscito dal carcere per buona condotta, Furio va da Bambola in pizzeria: lei prova a fuggire, ma a seguito di una lunga rincorsa viene raggiunta dall'uomo armato che la stupra nuovamente.\nOrmai le violenze sessuali commesse da Furio nei confronti della donna sono all'ordine del giorno: innervosito da ci\u00f2, Flavio imbraccia un fucile e uccide l'odioso antagonista. Flavio decide quindi di andare a vivere insieme a Settimio, con cui ormai \u00e8 fidanzato. Anche Bambola, di fronte al terzo dramma capitatole in poco tempo, medita di scappare dal luogo natio per rifarsi una nuova vita.\nDistribuzione.\nA causa delle numerose scene di violenza carnale, il film venne vietato ai minori di 18 anni: ci\u00f2 caus\u00f2 le ire della Marini, la quale asser\u00ec che le era stato promesso il taglio delle tre scene pi\u00f9 \"forti\" e un divieto per i soli minori di 14 anni. L'attrice pertanto fece causa al produttore Marco Poccioni, chiedendo il ritiro della pellicola, ma il 21 novembre 1997 la sua istanza venne rigettata.\nAccoglienza.\nCritica.\n\"Bambola\" ricevette critiche estremamente negative. Morando Morandini lo defin\u00ec \"il pi\u00f9 insulso, insensato e dilettantesco film del catalano Bigas Luna\", mentre Paolo Mereghetti fu ancora pi\u00f9 duro, descrivendo l'uscita del film \"un segnale significativo e disgraziato dello stato del nostro paese in questi anni novanta\", aggiungendo inoltre che \"mai sono uscito da una sala con un malessere cos\u00ec profondo\"."}
{"id": "1798879", "revid": "74125914", "url": "https://it.wikipedia.org/wiki?curid=1798879", "title": "Riforma Bassanini", "text": ""}
{"id": "1798894", "revid": "599013", "url": "https://it.wikipedia.org/wiki?curid=1798894", "title": "Dante Castellazzi", "text": "Caratteristiche tecniche.\nEra un mediano dotato di corsa e forza fisica, doti con le quali sopperiva ai propri limiti tecnici.\nCarriera.\nDopo l'esordio con il Massa Finalese, passa alla , con cui disputa due campionati, il secondo da titolare. Viene quindi acquistato dalla , che lo gira in prestito al per due campionati consecutivi di Serie B.\nRientrato a Roma, debutta in Serie A il 29 settembre 1957, nella vittoria interna per 2-0 sul Lanerossi Vicenza; impiegato come rincalzo dei titolari, disputa 6 partite in due stagioni, prima di ritornare in Serie C con le maglie di e . Nel \"Piccolo Brasile\" allenato da Edmondo Fabbri ritrova il posto da titolare, contribuendo alla doppia promozione dei virgiliani e disputando altri due campionati di massima serie.\nChiude la carriera con due stagioni da riserva in Serie B, con e , e un'ultima annata al , di nuovo in Serie C.\nHa totalizzato 40 presenze in Serie A e 80 presenze con 3 reti in Serie B.\nEra il fratello del calciatore Mario Castellazzi."}
{"id": "1798897", "revid": "1573940", "url": "https://it.wikipedia.org/wiki?curid=1798897", "title": "Hylarana", "text": "Hylarana \u00e8 un genere di anfibi anuri della famiglia delle Ranidae.\nComprende le seguenti specie:"}
{"id": "1798900", "revid": "2140947", "url": "https://it.wikipedia.org/wiki?curid=1798900", "title": "Sant'Elia (Cagliari)", "text": "Sant'Elia \u00e8 uno dei quartieri di Cagliari.\nUbicazione.\nIl quartiere, il pi\u00f9 meridionale della citt\u00e0, sorge a ridosso di un'area una volta paludosa, vicino al faro di Sant'Elia: consiste in un intrico di stradine che si snodano fra vecchie case al centro del quale si trova una chiesa. In origine questo era un borgo di pescatori. La via diretta per entrare nel quartiere, che appare come un borgo quasi isolato dal continuum urbano, \u00e8 il viale Borgo Sant'Elia. Nel piazzale di fronte al mare, il largo Sant'Elia, sorge il \"Lazzaretto\", sorto attorno al 1600 come area di ricovero ed oggi trasformato in un centro culturale.\nA nord di questo negli anni settanta \u00e8 stata costruita un'area nuova, lungo la via Schiavazzi, a breve distanza dal nuovo stadio; il quartiere consta di palazzi di grandi dimensioni. \nLa linea storica di trasporto pubblico urbano che collega questo borgo alla citt\u00e0 \u00e8 la linea 6, una volta filoviaria, oggi automobilistica ed estesa anche alla zona nuova.\nEtimologia.\nLa denominazione di quest\u2019area della citt\u00e0 di Cagliari trae origine dalla sovrapposizione del culto di due diversi santi di nome Elia.\nIntorno al IV secolo, infatti, sulle alture della zona visse un eremita e anacoreta sardo, di nome Elia. Fu martirizzato su questo colle durante le persecuzioni di Diocleziano, e i suoi resti furono seppelliti dalla popolazione locale sul promontorio che da allora port\u00f2 il suo nome. In seguito fu costruito un edificio sacro per conservare i suoi resti, denominato Sant\u2019Elia al Monte, attestato come propriet\u00e0 dei monaci Vittorini dal 1089. Intorno al 1600 i resti di Sant\u2019Elia Anacoreta furono interessati dalla ricerca dei corpi santi operata dall\u2019Arcivescovo di Cagliari Francisco Desquivel, e ancora oggi si trovano conservati nella Cripta dei Martiri della Cattedrale di Cagliari. Oggi della chiesa di Sant\u2019Elia al Monte rimangono solo ruderi, interessati in tempi recenti da alcuni scavi archeologici. \nIn seguito, a partire dal XVI secolo si stabilirono presso l\u2019area del promontorio di Sant\u2019Elia Anacoreta alcuni membri della congregazione carmelitana, che decisero di intitolare il promontorio a Sant\u2019Elia profeta, personaggio biblico e principale ispiratore dell\u2019ordine carmelitano. Fu allora che il culto per il profeta Elia soppiant\u00f2 parzialmente quello per l\u2019eremita sardo Elia. I carmelitani, temendo le incursioni saracene, lasciarono presto il promontorio per stabilirsi definitivamente presso Piazza del Carmine nel quartiere cagliaritano di Stampace, dove ancora oggi si trovano. Rimase per\u00f2 a testimonianza del loro passaggio la seconda intitolazione del promontorio al profeta Elia. \nEdifici.\nBetile.\nIl \"Betile\" \u00e8 il museo di arte nuragica e contemporanea che sarebbe dovuto sorgere nel quartiere di Sant'Elia, e fu pensato per valorizzare il Borgo.\nIl Betile era fortemente voluto dall'ex Governatore della Sardegna Renato Soru ma fortemente ostacolato dalla Giunta comunale guidata dall'ex Sindaco di Cagliari Emilio Floris e dal vecchio presidente della Regione Autonoma della Sardegna Ugo Cappellacci."}
{"id": "1798901", "revid": "141080", "url": "https://it.wikipedia.org/wiki?curid=1798901", "title": "Ippodromo Savio", "text": ""}
{"id": "1798905", "revid": "14691", "url": "https://it.wikipedia.org/wiki?curid=1798905", "title": "Clan Langa Langa", "text": ""}
{"id": "1798908", "revid": "1320609", "url": "https://it.wikipedia.org/wiki?curid=1798908", "title": "Chiesa dei Santi Siro e Sinigoldo", "text": "La chiesa dei Santi Siro e Sinigoldo si trova nel territorio di Capriate San Gervasio (per la precisione a San Gervasio sull'Adda), in provincia di Bergamo.\nSi tratta di un piccolo edificio romanico a navata unica risalente al XII secolo, costruito nel sito di una necropoli risalente alla cultura di Golasecca.\nLa chiesa ha subito diversi interventi che ne hanno modificato l'aspetto lasciando tuttavia intatta l'abside.\nLa struttura architettonica, piuttosto modesta, conserva alcuni elementi originari, come l'interessante lunetta, posta sopra il portone d'accesso, scolpita con figure antropomorfe.\nLa facciata principale \u00e8 nascosta da un portico recente che ne ha snaturato lo stile.\nL'edificio s'inserisce nell'ampio panorama dell'architettura romanica bergamasca."}
{"id": "1798931", "revid": "1543377", "url": "https://it.wikipedia.org/wiki?curid=1798931", "title": "Dap\u00e9logo", "text": "Dap\u00e9logo \u00e8 un dipartimento del Burkina Faso classificato come comune, situato nella provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 24 villaggi: Ciss\u00e9-Yarc\u00e9, Di\u00e9, Gademtenga, Garp\u00e9n\u00e9, Kouila, Manessa, Nabi-Yiri, Napalgu\u00e9, Nayambs\u00e9, Niandeghin, Nioniogo, Ouamzong-Yiri, Pagatenga, Pighin, Po\u00e9dogo, Soglozi, Somnawaye, Souka, Tamporain, Tanghin-Niangeghin, Tanguiga, Tigem-Koamba, Voaga, Youm-Yiri."}
{"id": "1798932", "revid": "287204", "url": "https://it.wikipedia.org/wiki?curid=1798932", "title": "Dapelogo", "text": ""}
{"id": "1798933", "revid": "174925", "url": "https://it.wikipedia.org/wiki?curid=1798933", "title": "Graffiti preistorici", "text": ""}
{"id": "1798938", "revid": "125837162", "url": "https://it.wikipedia.org/wiki?curid=1798938", "title": "Diane Warren", "text": "\u00c8 la pi\u00f9 prolifica autrice della storia dell'industria musicale, la prima ad aver avuto 7 suoi brani in classifica contemporaneamente; i suoi brani sono presenti nelle colonne sonore di pi\u00f9 di 70 film e per tali motivi \u00e8 soprannominata \"Queen of the Ballad\" (\"Regina della ballata\").\nDal 2001 \u00e8 parte della Songwriters Hall of Fame ed in tutta la sua carriera ha vinto, tra i pi\u00f9 importanti, un Grammy Award, un Emmy Award, due Golden Globe, quattro Satellite Award e un Nastro d'argento, oltre ad aver ricevuto 13 nomination ai Premi Oscar, senza mai l'assegnazione del premio.\nTra i suoi pi\u00f9 grandi successi, si ricordano \"Because You Loved Me\" di C\u00e9line Dion, \"I Don't Want to Miss a Thing\" degli Aerosmith, \"There You'll Be\" di Faith Hill e \"Un-Break My Heart\" di Toni Braxton. Ha scritto inoltre per alcune voci italiane: Giorgia, Daniela Pedali, Alexia, Il Volo e Laura Pausini.\nBiografia.\nDiane Warren nasce il 7 settembre 1956 a Van Nuys. Ha dichiarato di aver avuto un'adolescenza complicata, nella quale solo il padre le \u00e8 stato vicino, infatti a lui ha dedicato il brano \"Because You Loved Me\", affidato alla voce di C\u00e9line Dion.\nLe sue canzoni sono quasi tutte brani romantici, anche se lei non \u00e8 mai stata sposata e ha dichiarato di non essere mai stata innamorata.\nIl suo primo successo \u00e8 stato \"Solitaire\" di Laura Branigan, mentre la canzone \"If I Could Turn Back Time\" del 1989, cantata e resa famosa da Cher, \u00e8 considerata il suo pi\u00f9 grande successo.\nNel 1999 ha scritto la musica di \"Parlami d'amore\" per la cantante italiana soul Giorgia.\nHa lavorato con Ashanti al suo nuovo album, uscito a giugno 2008, Lenny Kravitz, Jennifer Hudson, Elliott Yamin, Whitney Houston, David Archuleta e con la pop star greca Anna Vissi. Il 16 gennaio 2011 ha vinto il Golden Globe per la migliore canzone originale con \"You Haven't Seen The Last Of Me,\" interpretata da Cher nel film \"Burlesque\"; il 28 febbraio 2021, ha vinto il suo secondo Golden Globe per \"Io s\u00ec (Seen)\", interpretata da Laura Pausini e scritta insieme alla Pausini e Niccol\u00f2 Agliardi per il film \"La vita davanti a s\u00e9\".\nHa lavorato con il gruppo italiano Il Volo, scrivendo per loro diversi inediti pubblicati nei primi due album del trio.\nNel 2016 ha scritto insieme a Lady Gaga \"Til It Happens To You\", cantata da Gaga stessa, la quale ha ricevuto una nomination ai Grammy Awards, agli Oscar e agli Emmy Awards, vincendo l'ultimo premio citato. Nel 2021 pubblica l'album \"\", che include canzoni composte da lei e interpretate da un grande numero di artisti, tra cui Celine Dion, Santana, Rita Ora, Leona Lewis e John Legend."}
{"id": "1798939", "revid": "1543377", "url": "https://it.wikipedia.org/wiki?curid=1798939", "title": "Loumbila", "text": "Loumbila \u00e8 un dipartimento del Burkina Faso classificato come comune, situato nella provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 30 villaggi: Bangrin, Bendogo, Daguilma, Dogomnogo, Donsin, Gandin, Gou\u00e9, Goundry, Ipala, Kogninga, Koulsinga, Kouriyaoghin, Nabdogo, Nangtenga, Nomgana, Nonguestenga, Noungou, Ouemtenga, Pendissi, Pendogo, Po\u00e9dogo I, Po\u00e9dogo II, Pousghin, Ramitenga, Silmiougou, Tabtenga, Tangzougou, Tanlaorgo, Wavouss\u00e9 e Zongo."}
{"id": "1798941", "revid": "122874217", "url": "https://it.wikipedia.org/wiki?curid=1798941", "title": "Grande Giro", "text": "Nel ciclismo su strada, grande Giro \u00e8 un'espressione che si riferisce a una delle tre pi\u00f9 grandi corse a tappe europee:\nIn generale, \"i grandi Giri\" appartengono al circuito dell'UCI World Tour. Sono simili come struttura: durano tre settimane, per un totale, nel ciclismo moderno, di 21 giornate di gara; pi\u00f9 alcuni, di solito due, giorni di riposo e, a seconda delle edizioni, due o pi\u00f9 prove a cronometro incluse nelle 21 tappe. Si differenziano dalle corse a tappe pi\u00f9 brevi, che non superano le 10 giornate di gara.\nDescrizione.\nIl Tour de France \u00e8 la pi\u00f9 vecchia e prestigiosa fra le tre, nonch\u00e9 la corsa ciclistica pi\u00f9 famosa del mondo; \u00e8 un evento mediatico internazionale: viene seguito da un numero di spettatori inferiore soltanto, tra gli eventi sportivi, a Olimpiadi e Campionati del mondo di calcio (eventi per\u00f2 che si svolgono una volta ogni quattro anni, mentre i grandi Giri si disputano ogni anno). Il Giro d'Italia \u00e8 la seconda in ordine d'importanza e anzianit\u00e0, ed \u00e8 stato in alcuni periodi popolare quanto il Tour (negli anni quaranta e cinquanta, al tempo della leggendaria rivalit\u00e0 Coppi-Bartali, e negli anni settanta ai tempi di Merckx e Gimondi). Giro e Vuelta, diversamente dal Tour, sono molto conosciute in Europa, ma meno al di fuori del continente, dove sono familiari solo agli appassionati dello sport.\nNel ciclismo moderno queste corse a tappe durano tre settimane. Le tappe possono essere in linea oppure a cronometro (individuali o talvolta anche a squadre). Le tappe in linea dei \"grandi Giri\" hanno una lunghezza variabile, mediamente intorno ai 180 km, in diversi casi sopra i 200 km; mentre la distanza percorsa al termine della manifestazione risulta essere superiore ai 3000 km. La partecipazione a queste corse \u00e8 molto ambita dalle squadre professionistiche, e non tutte possono prendervi parte. Tra il 2005 e il 2007, gli organizzatori di queste corse a tappe sono stati obbligati a far partecipare tutti i team facenti parte dell'UCI ProTour, che attualmente sono 18 e solo quattro squadre \"minori\" (\"professional\" nell'attuale classificazione) invitate a scelta degli organizzatori. A partire dagli inizi degli anni 2000 i Km totali massimi sono stati ridotti da 4000 a circa 3500 abbassando lievemente il grado di difficolt\u00e0. A partire dal 2018 ogni squadra deve essere composta alla partenza da 8 atleti, mentre fino al 2017 erano 9, e nel secolo scorso anche 10.\nAlla fine di ogni tappa vengono aggiornate la classifica generale individuale, che \u00e8 sempre a somma di tempi, la classifica a squadre, quella per il miglior scalatore (chi ottiene pi\u00f9 punti nei traguardi validi per il gran premio della montagna), la classifica a punti (chi accumula pi\u00f9 punti grazie ai piazzamenti in ogni tappa o traguardi volanti), il miglior giovane e altre classifiche minori. Solo tre ciclisti hanno vinto le tre principali classifiche (generale, punti e scalatore) nello stesso grande Giro: Eddy Merckx nel Giro d'Italia 1968 e nel Tour de France 1969, Tony Rominger nella Vuelta a Espa\u00f1a 1993 e Laurent Jalabert nella Vuelta a Espa\u00f1a 1995.\nAlbo d'oro.\n\"Aggiornato all'edizione 2021.\"\nAltre cifre.\nIl record di vittorie di tappa in un singolo Grande Giro spetta al belga Freddy Maertens che, durante la Vuelta a Espa\u00f1a del 1977, riusc\u00ec ad imporsi in 13 tappe conquistando sia la classifica generale che, naturalmente, la classifica a punti. Il record di vittorie di tappa consecutive in un singolo Grande Giro spetta all'italiano Alfredo Binda, che, nel Giro d'Italia del 1929, vinse 8 tappe, imponendosi anche nella classifica finale.\nSono 32 i corridori che son riusciti a terminare nello stesso anno solare tutti e tre i grandi giri; il record spetta all'australiano Adam Hansen che ha concluso i 3 grandi giri nel 2012, 2013, 2014, 2015, 2016 e 2017; Hansen ha spodestato lo spagnolo Marino Lejarreta che ha portato a termine le tre corse a tappe nel 1987, 1989, 1990 e 1991. Due corridori inoltre, Rapha\u00ebl G\u00e9miniani e Gastone Nencini, hanno completato i tre grandi giri nei primi dieci posti nello stesso anno.\nSolamente 7 corridori possono vantare almeno un successo in tutti e tre i grandi giri: Jacques Anquetil, Felice Gimondi, Eddy Merckx, Bernard Hinault, Alberto Contador, Vincenzo Nibali e Chris Froome."}
{"id": "1798944", "revid": "1543377", "url": "https://it.wikipedia.org/wiki?curid=1798944", "title": "Nagr\u00e9ongo", "text": "Nagr\u00e9ongo \u00e8 un dipartimento del Burkina Faso classificato come comune, situato nella Provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 18 villaggi: Baadnogo, Gondogo, Kolokom, Laongo-Taor\u00e9, Linoghin, Malgr\u00e9tenga, Nahartenga, Napamboumbou, Pengdwend\u00e9, Sarogo, Satt\u00e9, Signoghin, Taman\u00e9ga, Tanvouss\u00e9, Toghin-Bangr\u00e9, Watinooma, Wavouss\u00e9 e Youtenga."}
{"id": "1798945", "revid": "287204", "url": "https://it.wikipedia.org/wiki?curid=1798945", "title": "Nagreongo", "text": ""}
{"id": "1798949", "revid": "136473", "url": "https://it.wikipedia.org/wiki?curid=1798949", "title": "Grandi giri", "text": ""}
{"id": "1798951", "revid": "1543377", "url": "https://it.wikipedia.org/wiki?curid=1798951", "title": "Ourgou-Man\u00e9ga", "text": "Ourgou-Man\u00e9ga \u00e8 un dipartimento del Burkina Faso classificato come comune, situato nella Provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 26 villaggi: Bissighin, Bobou, Bouktenga, Boulpor\u00e9, Faaga, Guemsaongo, Lindi, Loyargo, Man\u00e9ga, Namassa, Nounkodogo, Po\u00e9dogo, Romissi, Samissi, Sanbsin, Sanbsin-Peulh, Sidogo, Somdamessom, Somd\u00e9, Sommassi, Tambogo, Tanghin-Man\u00e9ga, Tiguimtenga, Wazel\u00e9, Yobitenga e Zoundi."}
{"id": "1798952", "revid": "287204", "url": "https://it.wikipedia.org/wiki?curid=1798952", "title": "Ourgou-Manega", "text": ""}
{"id": "1798954", "revid": "1410376", "url": "https://it.wikipedia.org/wiki?curid=1798954", "title": "Alberto Giorgetti", "text": "\u00c8 laureato in economia e commercio; dipendente di azienda bancaria. Il fratello maggiore Massimo \u00e8 stato consigliere regionale in Veneto dal 1995 al 2020.\nCarriera politica.\nComincia l'attivit\u00e0 politica e propagandistica da giovanissimo prima con il Movimento Sociale Italiano e poi con Alleanza Nazionale.\nNel 1996 \u00e8 eletto alla Camera dei deputati per Alleanza Nazionale.\nNel 2001 \u00e8 confermato alla Camera dei Deputati.\nNel 2006 \u00e8 rieletto alla Camera dei deputati. \u00c8 membro della V Commissione (Bilancio, Tesoro e Programmazione).\nNel 2008 \u00e8 rieletto alla Camera dei deputati con Il Popolo della Libert\u00e0. Dal 12 maggio 2008 \u00e8 Sottosegretario all'Economia e Finanze.\n\u00c8 coordinatore regionale per il Veneto di Alleanza Nazionale per tre mandati, da ultimo \u00e8 stato riconfermato all'unanimit\u00e0 il 16 giugno 2007 nel congresso regionale di Legnago (Verona).\nPoi \u00e8 Coordinatore Regionale del Popolo della Libert\u00e0 del Veneto, con cui nel 2013 \u00e8 rieletto alla Camera.\nIl 2 maggio 2013 viene nominato Sottosegretario di Stato al Ministero dell'Economia e delle Finanze sotto il Ministro Fabrizio Saccomanni nel Governo Letta.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nCome sottosegretario ha ricevuto la delega ai giochi e al tabacco, ma tale scelta \u00e8 stata fortemente contestata dal senatore del Movimento 5 Stelle Giovanni Endrizzi che lo reputa troppo vicino alla lobby del gioco d'azzardo. Nel marzo 2013 Giorgetti, partecipando all'Enada, fiera internazionale sugli apparecchi da gioco tenutasi a Rimini, ha pubblicamente sostenuto che \u201cnon \u00e8 immaginabile che un settore sostanzialmente in regime di monopolio debba affrontare una campagna complessiva di denigrazione senza precedenti\u201d, considerati inoltre i \u201cnumeri della ludopatia palesemente sovradimensionati rispetto all'impatto reale\u201d.\nDopo la mancata riconferma a Sottosegretario nel nuovo Governo Renzi venendo preferito alla Presidente della Provincia di Padova Barbara Degani abbandona il Nuovo Centrodestra per aderire alla nuova Forza Italia.\nNel 2015 a Terra Nostra che l\u2019anno successivo confluisce in Fratelli d\u2019Italia per\u00f2 lui non lascia il gruppo di Forza Italia ma aderisce al partito di Giorgia Meloni.\nNon viene ricandidato alle elezioni politiche del 2018.\nDal 2021 \u00e8 tra i membri del comitato direttivo del neocostituitosi partito Noi con l'Italia."}
{"id": "1798955", "revid": "287204", "url": "https://it.wikipedia.org/wiki?curid=1798955", "title": "Zaiko Langa Langa", "text": ""}
{"id": "1798958", "revid": "1543377", "url": "https://it.wikipedia.org/wiki?curid=1798958", "title": "Zitenga", "text": "Zitenga \u00e8 un dipartimento del Burkina Faso classificato come comune, situato nella Provincia di Oubritenga, facente parte della Regione dell'Altopiano Centrale.\nIl dipartimento si compone del capoluogo e di altri 46 villaggi: Andem, Bagtenga, Barkoundouba-Mossi, Bendogo, Bissiga-Mossi, Bissiga-Yarc\u00e9, Boalla, Dayagretenga, Dimianema, Itaor\u00e9, Kogmasgo, Kolgdiess\u00e9, Kologkom, Komnogo, Lall\u00e9, Lel\u00e9x\u00e9, Lemnogo, Nagtaoli, Namb\u00e9guian, Nioniokodogo-Mossi, Nioniokodogo-Peulh, Nioniopalogo, Nonghin, Ouatinoma, Pedemtenga, Po\u00e9dogo, Sadaba, Samtenga, Souka, Tamasgo, Tampanga, Tampelga, Tampouy-Silmimoss\u00e9, Tampouy-Yarc\u00e9, Tanghin, Tanghin-Kossodo-Peulh, Tankounga, Tanlili, Tiba, Toanda, Yamana, Yanga, Yargo, Zakin e Z\u00e9gu\u00e9d\u00e9guin."}
{"id": "1798963", "revid": "1573940", "url": "https://it.wikipedia.org/wiki?curid=1798963", "title": "Mantellidae", "text": "I Mantellidi (Mantellidae ) sono una famiglia di anfibi anuri, endemici del Madagascar e di Mayotte, nelle isole Comore.\nTassonomia.\nLa famiglia comprende 233 specie raggruppate in 3 sottofamiglie e 12 generi:"}
