{"id": "1927563", "revid": "1543377", "url": "https://it.wikipedia.org/wiki?curid=1927563", "title": "Invasione della baia dei Porci", "text": "Linvasione della baia dei Porci fu il fallito tentativo di rovesciare il governo di Fidel Castro a Cuba, messo in atto dalla Central Intelligence Agency degli Stati Uniti d'America per mezzo di un gruppo di esuli cubani anticastristi, fatti sbarcare nella parte sud-ovest dell'isola. L'operazione \u00e8 conosciuta in inglese come \"Bay of the Pigs Invasion\" e, tra i cubani, col nome spagnolo di \"invasi\u00f3n de Playa Gir\u00f3n\" o \"batalla de Gir\u00f3n\".\nL'operazione, programmata dal direttore della CIA Allen Welsh Dulles durante l'amministrazione Eisenhower, fu lanciata nell'aprile 1961, neanche tre mesi dopo l'insediamento di John Fitzgerald Kennedy alla Presidenza. Le forze armate cubane, equipaggiate e addestrate dalle nazioni filo-sovietiche del blocco orientale, sconfissero la forza d'invasione in tre giorni di combattimenti.\nLa forza da sbarco principale prese terra in una spiaggia chiamata Playa Gir\u00f3n, motivo per cui nei paesi sudamericani il fatto \u00e8 noto anche come \"battaglia di Gir\u00f3n\" o semplicemente \"Playa Gir\u00f3n\". Il piano preparato dal 5412 Committee della CIA, il 16 marzo 1960, fu denominato \"Programma per un'azione segreta contro il regime di Castro\" (\"A Program of Covert Action against the Castro Regime\") e in seguito chiamato \"operazione Zapata\", dal nome geografico della zona da conquistare (Ci\u00e9naga de Zapata). L'operazione caus\u00f2 gravi danni d'immagine alla politica elettorale di Kennedy, detta della Nuova Frontiera, improntata su auspici di pace e libert\u00e0.\nAntefatti.\nLe motivazioni.\nL'ipotesi di uno sbarco alla baia dei Porci, ossia l'invasione di Cuba, aveva cause politiche ed economiche. I motivi politici erano dovuti al fatto che Fidel Castro era favorevole a una aggregazione di stati centro e sud-americani, facendo temere all'amministrazione statunitense una democratizzazione operaia o contadina di tipo consiliare dell'America Latina. Gli statunitensi erano poi in piena azione definita di \"roll back\", con la quale avviene il passaggio da una politica estera di contenimento, a una aggressiva volta a instaurare governi filo-occidentali, ed erano decisi a riportare l'isola sotto la sfera d'influenza statunitense. A questo fine ben si prestavano alcuni membri del Consiglio Rivoluzionario Cubano, attivo nella Florida e finanziato dagli Stati Uniti, che, a suo tempo, avevano combattuto a fianco di Fidel Castro per avere una democrazia cubana, e ora volevano attuare la loro versione di ideale democratico a Cuba.\nPi\u00f9 estesi erano i motivi economici. Nel giugno 1960 Fidel Castro, succeduto il 1\u00ba gennaio 1959 al dittatore filo-statunitense Fulgencio Batista a seguito della rivoluzione cubana, aveva nazionalizzato le raffinerie della Esso di John D. Rockefeller e della Shell di Marcus Samuel, ad Havana Harbor e della Texaco di Joseph S. Cullinan, Thomas J. Donoghue, Walter Benona Sharp e Arnold Schlaet a Santiago di Cuba, perch\u00e9 si erano rifiutate di raffinare il petrolio sovietico.\nIl 17 settembre vennero espropriate tutte le banche statunitensi, compresa la First National City Bank di New York di James Stillman Rockefeller, la First National Bank di Boston e la Chase Manhattan Bank, di David Rockefeller, e altre societ\u00e0; in ottobre furono chiusi casin\u00f2 e le catene di \"alberghi\" Riviera e Capri (alberghi del Turismo sessuale), di Meyer Lansky, di Lucky Luciano, di Santo Trafficante Sr. e di Frank Costello.\nCirca cubani fuggirono per emigrare negli Stati Uniti, perdendo i loro beni. In campo agricolo, con la riforma agraria, il governo aveva distribuito ai contadini cubani, raccolti in societ\u00e0 cooperative, ettari di latifondo e porzioni di territorio gi\u00e0 coltivato, circa ettari della United Fruit Company di propriet\u00e0 di Nelson Rockefeller (\"Rockefeller-owned United Fruit Company, UFCO\") della quale Allen Dulles, direttore della CIA, aveva capitali azionari e come socio di maggioranza ne era presidente e rappresentante legale. Aveva perso propriet\u00e0 la ITT Corporation e altre aziende statunitensi, la maggior parte produttrici di zucchero, fra cui la West Indies Sugar Company di George Herbert Walker Jr., per un totale di ettari, colpendo direttamente gli interessi dei proprietari delle societ\u00e0 statunitensi e avvicinandosi, con lo scambio di zucchero per petrolio, all'Unione Sovietica.\n Il 6 luglio 1960 il presidente degli Stati Uniti ridusse e soppresse la quota di zucchero che gli USA importavano da Cuba. Il 7 luglio 1960 il Parlamento cubano vot\u00f2 una legge per la nazionalizzazione delle societ\u00e0 statunitensi operanti a Cuba, che vennero rimborsate con buoni governativi trentennali, con un interesse annuo di meno del 2%. Il 19 ottobre 1960 il governo degli Stati Uniti reag\u00ec imponendo un embargo totale sulle esportazioni a Cuba di prodotti e tecnologie, eccetto medicinali e prodotti alimentari.\nIl piano per rovesciare Castro.\nIl piano originale prevedeva una sollevazione popolare dall'interno, che provasse la disaffezione delle popolazioni rispetto al regime monopartitico di stampo socialista, che secondo Castro e i suoi sostenitori era una democrazia popolare apartitica ma che i dissidenti e una certa parte degli analisti politici internazionali definivano come regime totalitario, e la creazione di un'opposizione cubana responsabile e unificata contro Fidel Castro, situata al di fuori di Cuba (il 22 marzo 1961 a Miami fu creato il Concilio Rivoluzionario Cubano); lo sviluppo di una comunicazione di massa per il popolo cubano come base di una potente offensiva di propaganda (allo scopo dal maggio 1960 erano state create le emittenti Radio Swan, in Honduras, e la radio degli esuli cubani); la creazione e lo sviluppo di una rete segreta di spionaggio e l'organizzazione di azioni di sabotaggio all'interno di Cuba, che rispondesse alle direttive e agli ordini dell'opposizione in esilio (nacquero i gruppi di sabotatori Operazione 40, nel 1960, e Alpha 66, nel 1961).\nIl piano, chiamato \"Programma per un'azione segreta contro il regime di Castro\" (\"A Program of Covert Action against the Castro Regime\"), nome in codice Jmarc, fu elaborato dal Gruppo 5412 sostenuto da Richard Nixon, allora vicepresidente durante l'amministrazione di Dwight Eisenhower; quest'ultimo approv\u00f2 il piano il 17 marzo 1960. Notizie sul piano presero ben presto a circolare sulla stampa: il 30 ottobre il giornale \"La Hora\" a Citt\u00e0 del Guatemala diede notizia di una base segreta nella quale si stava preparando l'invasione di Cuba; il 19 novembre 1960 il professore Ronald Hilton, direttore dell'Istituto di studi ispano-americani (Institute of Hispanic American Studies) dell'Universit\u00e0 di Stanford, appena tornato da un viaggio di ricerca in Guatemala, pubblic\u00f2 sull\"Hispanic-American Report\" e sul settimanale \"The Nation\" la notizia che esuli cubani, addestrati dalla CIA, erano in procinto di rovesciare Castro. A dicembre numerosi giornali statunitensi pubblicarono notizie su una misteriosa base militare in una piantagione di caff\u00e8 nel Guatemala, e il 10 gennaio se ne interess\u00f2 anche il \"New York Times\". Una tale pubblicit\u00e0 tuttavia non sollev\u00f2 un problema di incompatibilit\u00e0, perch\u00e9 queste notizie vennero date proprio nel momento in cui l'amministrazione Eisenhower se ne andava e l'amministrazione Kennedy non si era ancora insediata.\nIl 17 gennaio 1961 l'operazione prese il nome in codice di \"Operazione Pluto\", poi cambiato in \"Operazione Trinidad\" e da ultimo in \"Operazione Zapata\"; l'azione fu approvata dal direttore della CIA Allen Dulles, che nomin\u00f2 Richard M. Bissell Jr. vicedirettore del piano, e venne autorizzata in febbraio dal neopresidente John Fitzgerald Kennedy. Il 7 aprile, Tad Szulc scrisse sul \"New York Times\" un articolo in prima pagina predicendo una probabile invasione di Cuba per la data del 18 aprile; quando Kennedy lesse l'articolo, rispose contrariato al responsabile editoriale del \"Times\": \u00abCastro non ha bisogno di spie negli Stati Uniti; tutto quello che deve fare \u00e8 di leggere il giornale\u00bb (\u00abCastro doesn't need spies in the United States; all he has to do is read the newspaper\u00bb).\nL'11 aprile 1961 fu invitato a Washington il capo di stato maggiore della Difesa britannico Louis Mountbatten, e l'MI-6, il servizio di spionaggio britannico che al tempo pullulava di spie doppiogiochiste che passavano documenti al servizio di spionaggio sovietico KGB, fu ufficialmente informato dell'operazione Zapata. I britannici non vedevano di buon occhio l'espansionismo statunitense su Cuba.\nIl 13 aprile 1961 Radio Mosca, in una trasmissione in lingua inglese, inform\u00f2 il mondo che entro una settimana sarebbe avvenuta l'invasione di Cuba da parte di un gruppo organizzato dalla CIA. Lo stesso giorno all'Avana avvenne il sabotaggio del grande magazzino \"El Encanto\", che fu ridotto in cenere da ordigni incendiari con i timbri dell'esercito statunitense.\nIl 14 aprile 1961 il cancelliere tedesco Konrad Adenauer fu invitato a Washington e messo al corrente da Kennedy delle intenzioni statunitensi di rovesciare con le armi il governo cubano. Gli strateghi statunitensi si aspettavano una reazione sovietica all'invasione di Cuba e pensavano che i sovietici avrebbero risposto invadendo la Germania dell'Ovest: gli statunitensi offrirono copertura strategica ai tedeschi, ma Adenauer rispose malamente e le due parti litigarono talmente tanto che alla fine decisero di distruggere la registrazione scritta del loro terzo incontro.\nI servizi segreti cubani furono ufficialmente avvisati dello sbarco anche da un agente del KGB: il programma per un'azione segreta contro il regime di Castro era diventato il segreto di Pulcinella e il governo cubano ebbe tutto il tempo di studiare un piano di difesa ben congegnato, nascondere gli aerei da combattimento, attivare la contraerea e vigilare le coste. Il governo cubano fu in grado cos\u00ec di dare tempestivamente un'adeguata risposta a ogni iniziativa statunitense.\nPianificazione.\nIn un primo tempo era prevista l'occupazione del porto di Trinidad, una citt\u00e0 sulla costa meridionale di Cuba di abitanti nota per il suo passato anticastrista, da parte di circa 300-400 guerriglieri anticastristi gi\u00e0 presenti sulle montagne Escambray, in modo da avere un facile punto di sbarco e una via di fuga verso gli Escambray dove mettere in atto la guerriglia. Invece Kennedy scelse lo sbarco nella zona paludosa semi-desertica di Zapata nella quale si insinuava la Baia dei porci, che si rivel\u00f2 un lugo di sbarco difficile per la presenza della barriera corallina e che non aveva vie di fuga. Il nuovo piano venne progettato da Jack Hawkins, colonnello dei Marine, sotto la direzione di Jacob Esterline, entrambi militari in forza alla CIA.\nI paracadutisti avrebbero chiuso le vie di accesso alla zona.\nI combattenti dovevano occupare una striscia di terra, da tenere almeno per una settimana, sulla quale far atterrare il governo provvisorio degli esuli cubani, che sarebbe stato riconosciuto dagli Stati Uniti. Questo nuovo governo avrebbe formalmente richiesto il sostegno militare statunitense, che avrebbe cos\u00ec potuto dichiarare guerra a Cuba adempiendo a tutti i vincoli e intervenire ufficialmente con le forze armate statunitensi: la Costituzione degli Stati Uniti prevede infatti che gli Stati Uniti non possano aggredire per primi uno stato estero, se non per aiutare uno stato amico che chiede aiuto; unico organo competente per dichiarare guerra ad uno stato estero \u00e8 il Congresso, da cui la necessit\u00e0 per le amministrazioni di presentarsi sempre come lo strumento del ripristino dell'ordine e di creare adeguati casus belli. I membri del Concilio Rivoluzionario Cubano non parteciparono alla stesura dei piani di invasione, furono tenuti al corrente del cambiamento da Trinidad a Zapata ma non poterono esprimere un proprio parere operativo, e di ci\u00f2 si sarebbero lamentati. Kennedy pose molte limitazioni riguardo alle regole di ingaggio:\nI contrari all'intervento.\nA Kennedy non mancarono avvisi, da personale competente, che quest'operazione poteva andare male; ma l'operazione fu mandata avanti lo stesso. Il 28 gennaio, nel corso di una riunione, il generale Lyman Lemnitzer, coordinatore dei capi di stato maggiore congiunti (\"Chairman of the Joint Chiefs of Staff\"), che pure aveva progettato l'Operazione Northwoods, parl\u00f2 energicamente contro l'invasione affermando che le forze di Castro erano gi\u00e0 troppo forti; nella stessa riunione Robert McNamara, segretario della Difesa degli Stati Uniti, stim\u00f2 che tutte le operazioni segrete previste nei confronti di Castro, tra cui la propaganda, il sabotaggio, l'azione politica e il progetto di invasione, non avrebbero prodotto l'auspicato obiettivo di rovesciare Castro.\nAnche fra i collaboratori di Kennedy vi furono molti pareri contrari. Il 29 marzo William Fulbright, senatore alla Commissione del Senato per le Relazioni Estere degli Stati Uniti, scrisse a Kennedy insieme al suo vice Pat M. Holt, un memorandum di 11 pagine nel quale dibatteva le conseguenze del rovesciamento del regime di Castro con la forza, piuttosto che attuare una politica pi\u00f9 tollerante, di isolamento e di coalizione degli Stati latino-americani contro il dittatore cubano. Fulbright sostenne che \u00abdare supporto a questa attivit\u00e0 perfino segreta \u00e8 quel che di ipocrita e cinico gli Stati Uniti denunciano in modo costante che fa l'Unione Sovietica alle Nazioni Unite e dovunque. Questo non pu\u00f2 essere nascosto al resto del mondo e nemmeno alle nostre coscienze\u00bb. Il 31 marzo Fulbright diede al Segretario di Stato Dean Rusk il memorandum, che esprimeva un parere negativo ispirato a motivi etici e legali: \u00abNoi dovremmo violare deliberatamente gli obblighi fondamentali che abbiamo assunto nell'atto di Bogot\u00e0\u00bb, fondativo dell'Organizzazione degli Stati Americani. Il 4 aprile Fulbright, invitato da Kennedy alla riunione di guerra che si teneva nella sala ovale, di fronte allo stato maggiore e a tutti i responsabili, si scagli\u00f2 contro l'intera operazione in modo enfatico e incredulo, in un lungo discorso ispirato ai principi di libert\u00e0 e uguaglianza dei Padri fondatori degli Stati Uniti d'America, sostenendo fra l'altro che \u00abl'operazione era completamente sproporzionata rispetto alla minaccia e che avrebbe compromesso la nostra posizione morale nel mondo e reso impossibili le nostre proteste per le violazioni dei trattati da parte dei comunisti\u00bb. Il discorso di Fulbright lasci\u00f2 tutti indifferenti con l'eccezione di Schlesinger e del presidente.\nIl 10 aprile Arthur Schlesinger, assistente speciale di Kennedy, storico ed esperto di politica estera specialmente per l'America Latina, lasci\u00f2 una nota di 10 pagine al presidente elencando i motivi della propria contrariet\u00e0 allo sbarco. Il memorandum esponeva alle riflessioni di Kennedy due basilari argomenti contrari: per quanto equipaggiamento ed effettivi potessero sembrare cubani, gli Stati Uniti sarebbero stati comunque ritenuti responsabili dell'operazione; il regime di Castro, poi, era troppo forte per poter essere abbattuto con un solo sbarco, per cui l'operazione poteva finire male.\nAnche McGeorge Bundy, assistente al presidente per gli affari di sicurezza nazionale, diede parere negativo. Adlai Ewing Stevenson II, ambasciatore statunitense alle Nazioni Unite, quando seppe del progettato sbarco da Schlesinger, dichiar\u00f2 esplicitamente che disapprovava l'intero progetto e si lament\u00f2 di non aver avuto modo di esprimere il suo parere. Dean Acheson, avvocato e uomo di stato con una lunga esperienza di politica estera statunitense, collaboratore non ufficiale vicino a Kennedy, gli disse che l'idea gli sembrava disastrosa perch\u00e9 1.500 uomini erano troppo pochi. Chester Bowles, sottosegretario di stato ossia supplente di Dean Rusk, fu sconvolto dal programma di invasione e il 31 marzo consegn\u00f2 a Rusk un promemoria in cui si diceva fermamente contrario all'invasione. Kenneth P. O'Donnell, assistente speciale al presidente, si disse contrario perch\u00e9 lo sbarco avrebbe comportato un'escalation e un confronto armato con l'Unione Sovietica, un'idea condivisa da Kennedy.\nForze in campo.\nForze Armate Rivoluzionarie di Cuba.\nNel 1961 le Fuerzas Armadas Revolucionarias de Cuba (FAR) si trovavano ancora in una fase di riorganizzazione e transizione: armi ed equipaggiamenti moderni forniti dai paesi del Patto di Varsavia o acquistati nelle nazioni europee erano ancora in fase di consegna, e gran parte degli uomini doveva tirare avanti con i rimasugli del vecchio esercito di Batista.\nLe forze terrestri regolari erano suddivise in nove divisioni di fanteria, ciascuna con due brigate di 1.800 uomini e unit\u00e0 di supporto, oltre a una nuova divisione corazzata recentemente formata con l'assistenza sovietica. A parte alcune aliquote della divisione corazzata e alcune batterie di artiglieria le forze regolari non furono coinvolte negli scontri della Baia dei Porci, che invece furono portati avanti principalmente dalla Milizia nazionale rivoluzionaria (MNR), un'organizzazione paramilitare di recente formazione composta sostanzialmente da gruppi di civili armati raccolti tra i sostenitori della rivoluzione: nove battaglioni della milizia, oltre a una batteria d'artiglieria e altre unit\u00e0 ausiliarie, sostennero il grosso degli scontri alla Baia dei Porci. Anche un battaglione della Polic\u00eda Nacional Revolucionaria prese parte ai combattimenti.\nL'arsenale di armi leggere era alquanto variegato, comprendendo armi di origine statunitense risalenti alla seconda se non alla prima guerra mondiale, o anche pi\u00f9 vecchie: fucili Krag-J\u00f8rgensen, Springfield M1903 ed M1 Garand, carabine M1 Carbine, mitra Thompson; le forniture del blocco orientale comprendevano mitra PP\u0160-41 e PPS sovietici, mitra Sa vz. 23 e fucili vz. 52 cecoslovacchi, mentre dal Belgio erano stati acquistati alcuni moderni fucili FN FAL. La divisione corazzata schierava carri armati T-34/85 e cacciacarri SU-100 sovietici, mentre le unit\u00e0 di artiglieria aveano ricevuto pezzi sovietici in calibro 76 e 122\u00a0mm.\nL'inventario della Defensa Anti-A\u00e9rea y Fuerza A\u00e9rea Revolucionaria (DAFAR) non \u00e8 del tutto noto, ma si ritiene che nell'aprile 1961 i velivoli da combattimento operativi fossero: nove bombardieri Martin B-26 Marauder di fabbricazione statunitense, dieci caccia Hawker Sea Fury di origine britannica, due caccia North American P-51 Mustang e due caccia Republic P-47 Thunderbolt statunitensi, oltre a quattro jet d'addestramento Lockheed T-33 Shooting Star sempre di origine americana; il resto della linea di volo comprendeva un OS2U-3 Kingfisher, un C-46, 3 C-47 da trasporto e un Beech C-45. Il comandante dell'aeronautica cubana, temendo un bombardamento, aveva predisposto l'occultamento degli aerei da combattimento lontano dalle basi, protetti da reti mimetiche, facendo dormire i piloti al pomeriggio sotto le ali degli aerei in modo che fossero ben protetti ma pronti all'intervento in qualsiasi momento. Inoltre, furono lasciati sulle piste degli aeroporti vecchi aerei civetta non funzionanti, per attirare su di loro le bombe e ingannare gli attaccanti.\nBrigada Asalto 2506.\nA partire da ottobre 1960, circa 1.400 uomini cubani furono reclutati a Miami; tra questi si contavano 110 latifondisti, 24 grandi proprietari terrieri, 67 proprietari di immobili, 112 grandi commercianti, 194 ex militari e poliziotti, 179 benestanti della borghesia, 55 magnati dell'industria, 112 sottoproletari, 236 lavoratori a tempo indeterminato, \n82 dirigenti, 200 membri di club aristocratici e 82 soldati statunitensi. Queste persone furono addestrate dalla agenti della CIA, in una azienda (\"finca\") di caff\u00e8, di propriet\u00e0 di Robert Allejos, fratello di Carlos ambasciatore del Guatemala negli Stati Uniti. La base, chiamata Campo Trax, vicino a Retalhuleu sulle montagne meridionali del Guatemala, era al comando di Jack Hawkins. Alcuni dei membri della brigata erano figli di uomini politici di appartenenza al Concilio Rivoluzionario Cubano, fondato a Miami, con a capo Jos\u00e8 Mir\u00f2 Cardona. Circa 240 uomini erano studenti universitari, 200 uomini erano ex militari cubani della truppa di Batista, dei quali 14 ricercati a Cuba per omicidio comune.\nQuesto corpo di spedizione venne chiamato \"Brigata 2506\", che era il numero di matricola di uno dei suoi membri morto durante un addestramento. Ogni soldato era pagato 400 dollari al mese durante l'addestramento, con una cifra addizionale di 175 dollari per la moglie e qualcosa in pi\u00f9 per ogni figlio. I comandanti militari, assunti dal responsabile esecutivo della CIA Richard Bissel, furono gli stessi usati per il colpo di stato in Guatemala contro Arbenz del 18 giugno 1954: Tracy Barnes, David Atlee Phillips, David Morales, Jake Esterline, William \"Rip\" Robertson, Howard Hunt, Gerry Droller \"alias\" Frank Bender pi\u00f9 tre nuovi, Desmond Fitzgerald, William Harvey e Ted Shackley; tutti uomini della CIA.\nIl comando della Brigata 2506 non fu dato, come di uso, a un colonnello ma a un medico: Cardona fu costretto da Allen Dulles a ingaggiare Manolo Artime, un giovane medico di 28 anni, inviato dall'ala conservatrice cattolica dei Gesuiti, appoggiato da padre Posada, un sacerdote gesuita, che lo fece incontrare col cardinale Avery Robert Dulles pure membro gesuita, che lo pose sotto la protezione di suo zio Allen Dulles. Gli altri comandanti furono Pepe San Roman, Eneido Oliva, vice comandante, e i due supervisori della CIA Grayston Lynch e William \"Rip\" Robertson della Special Activities Division.\nIl 14 aprile 1961, la forza paramilitare cubana part\u00ec da Puerto Cabezas, in Nicaragua, salutata dal generale Luis Somoza, presidente del Nicaragua. Quando Castro lesse l'articolo sul \"Washington Post\" disse: \u00abAdesso sappiamo quando ma non sappiamo ancora dove\u00bb. Partirono sei navi mercantili, la \"Blagar\", la \"Caribe\" (nome in codice \"Sardina\"), la \"Atlantico\" (nome in codice \"Tiburon\"), la \"Barbara\", la \"Houston\" (nome in codice \"Barracuda\") e la \"Rio Escondido\" (nome in codice \"Ballena\"), pi\u00f9 una vecchia nave da sbarco (Landing Craft Infantry, LCI), la USS \"San Marcos\", prese in affitto dalla Garcia Lines, societ\u00e0 marittima di Alfred Garcia, al prezzo di 600 dollari al giorno per ogni nave, pi\u00f9 carburante, cambusa e personale.\nL\"Atlantico\" (\"Tiburon\") aveva otto gommoni da sbarco lunghi circa sei metri, con motori fuoribordo, cinque con un motore Evinrude da 75\u00a0hp e tre con motori Evinrude da 45\u00a0hp. La \"Houston\" (\"Barracuda\") trasportava uomini, carburante, 4 carri armati leggeri M41 Walker Bulldog, 10 autocarri con mitragliatrici di calibro .50, 75 bazooka, 60 mortai, 21 cannoni da 57 mm, cannoni da 76,2 mm, 54 mitragliatrici pesanti calibro .50, 39 mitragliatrici leggere calibro .303, 8 lanciafiamme, 22.000 bombe a mano, 108 fucili BAR, 470 mitragliette M3, 635 carabine M1 Garand, 465 pistole, mine anticarro, munizioni e rifornimenti.\nForza aerea CIA.\nLa forza aerea era formata da 16 bombardieri B-26 d'epoca (ma ne furono usati solo 8 per decisione di Kennedy), 6 C-46 da trasporto, 8 C-54 e 2 idrovolanti Catalina. La CIA compr\u00f2 per mezzo della compagnia Intermountain Aviation 26 bombardieri B-26C di cui 20 in buono stato e resi operativi. Altre compagnie che sorressero l'Operazione Zapata furono la Civil Air Transport (CAT), una compagnia fondata dal generale Chennault fin dal 1946 e che fu regolarmente acquistata dalla CIA e ridenominata Pacific Corporation Holding, la quale includeva nuove compagnie come la Southern Air Transport (SAT), e le due piccole Air America e Air Asia.\nIl generale Doster, comandante dell'Alabama National Guard, l'unica forza aerea statunitense ad avere ancora in dotazione i B-26, pens\u00f2 a trovare i piloti. Per mezzo della compagnia Double-Check Corporation, Doster reclut\u00f2 circa 80 americani esperti in B-26, alcuni provenienti dal 117\u00ba TRW, USAF, per riparare gli aerei e addestrare i cubani, e circa 60 cubani, tra i quali scegliere gli equipaggi. Per non dare nell'occhio bombardieri e piloti furono relegati in una vecchia base aerea dei marine in disuso, a Opa-locka vicino a Miami. Ufficialmente gli equipaggi erano controllati e pagati dalla Carribean Marine Aero Corporation, mentre l'addestramento avveniva ufficialmente per mezzo della Zenith Technical Enterprises Inc.\nL'armamento dei bombardieri fu acquistato per mezzo della Carribic, meglio nota come Interarms Company, del trafficante d'armi Samuel Cummings. Sabato 15 aprile 1961, circa alle 02:30, i bombardieri B-26 Invader, ritinteggiati con le insegne cubane, decollarono: 6 dalla base aerea di Retalhuleu in Guatemala (nome in codice Rayo Base) e 2 da Puerto Cabezas in Nicaragua (nome in codice Happy Valley), verso i bersagli loro assegnati, gli aeroporti dove stazionavano i caccia castristi e altri aerei cubani.\nScorta statunitense.\nLa flotta statunitense, composta dalla portaerei USS \"Essex\", da 5 cacciatorpediniere (\"Conway, Cony, Eaton, Murray\" e \"Wailer\") e 1 sommergibile (\"Cobbler\"), nome in codice forza Alfa, pi\u00f9 2 cacciatorpediniere \"Bache\" e \"Beale\" di riserva e 7 vascelli da sbarco, fu schierata in acque internazionali, con l'ordine soltanto di scortare il corpo di spedizione. Erano presenti anche la portaerei USS \"Wasp\", nome in codice Task Force Bravo, con il proprio gruppo di cacciatorpediniere antisommergibile e un sommergibile, situati a fianco alla \"Essex\", e la portaerei USS \"Independence\" e i suoi 6 cacciatorpediniere antisommergibile e un sommergibile, situati a sud nella Baia di Guantanamo.\nUn tale spiegamento di forza navale antisommergibile statunitense, regolarizzata dall'Ufficio di Spionaggio Navale (\"Office of Naval Intelligence\") al tempo comandato dall'Ammiraglio Vernon L. Lowrance, fu indotto dalla rilevazione di unit\u00e0 sommergibili sovietiche dislocate lungo la costa dell'isola di Cuba.\nL'invasione.\nIl bombardamento.\nLo sbarco vero e proprio fu preceduto da una serie di attacchi aerei (Operazione Puma) che avevano lo scopo di distruggere la forza aerea cubana. I vecchi Douglas A-26 Invader americani dell'Alabama Air Guard furono ridipinti in modo da sembrare quelli della forza aerea cubana, sperando che i cubani li scambiassero per aerei di rivoltosi cubani in lotta contro il regime di Castro.\nFurono effettuati dei piccoli bombardamenti in alcune zone dell'Avana e a Santiago de Cuba; furono colpiti aerei parcheggiati negli aeroporti militari per un totale di tre o quattro B-26C, un C-47, un FB 541 Fury del FAR e un DC-3 della line aerea civile cubana, e un serbatoio di carburante. A Camp/Ciudad Libertad, i bombardieri non trovarono i Sea Fury parcheggiati all'aeroporto, e sostennero di aver colpito solo un T-33A d'addestramento; nell'attacco morirono 7 persone.\nIl bombardiere B-26B nome in codice \"Puma 3\" fu colpito dalla contraerea e cadde sulla costa nord dell'Avana, morirono 4 avieri dell'Alabama Air Guard. Un secondo bombardiere B-26B, nome in codice \"Puma 1\", che volava in coppia con \"Puma 3\" fu danneggiato da una salva di proiettili e, avendo poco carburante, invece di ritornare in Nicaragua dirott\u00f2 negli Stati Uniti, atterrando a Boca Chica, vicino a Key West. I due bombardieri B-26B, nome in codice Linda, andarono a San Antonio de los Banos, e distrussero un T-33, un C-47, un AT-6 e un altro DC-3. I bombardieri furono danneggiati dal fuoco contraereo e fecero un atterraggio di fortuna a Grand Cayman. Negli attacchi morirono 57 persone.\nGli aerei di spionaggio dell'aviazione statunitense U-2, in volo ad alta quota sopra l'Isola di Cuba, scattarono delle fotografie e diedero l'immagine reale dell'attacco aereo, mostrando che si poteva confermare la distruzione a terra di solo cinque aerei delle FAR, mentre altri, pur essendo stati colpiti, si dovevano considerare solo danneggiati.\nGiustificazioni.\nIl piano statunitense prevedeva che un aereo militare ripitturato con le insegne cubane, pilotato da Mario Zuniga, atterrasse a Miami per dare al mondo la falsa notizia che l'aeronautica militare cubana aveva disertato e si era schierata con gli insorti. Ma quando questo aereo atterr\u00f2, trov\u00f2 gi\u00e0 all'aeroporto un altro aereo cubano, di un altro disertore; inoltre all'aeroporto si trovava anche il bombardiere statunitense con le insegne cubane che era stato colpito e aveva dovuto fare un atterraggio di fortuna. Tre aerei, tre piloti, tre verit\u00e0: Zuniga, il falso disertore, diceva che c'era un sollevamento popolare, l'altro disertore, molto opportunamente, aveva detto che sollevamenti anticastristi non ce n'erano; davanti all'incalzare dei giornalisti il primo non riusc\u00ec a mentire e snocciol\u00f2 la verit\u00e0. Fidel Castro port\u00f2 la questione all'ONU, accusando gli Stati Uniti di aver bombardato Cuba.\nIl 15 aprile Adlai Stevenson, l'ambasciatore statunitense all'ONU, si lev\u00f2 a difendere il suo paese dalle accuse che gli aerei cubani che avevano attaccato l'isola avessero ricevuto aiuto dagli Stati Uniti. Derise le accuse dicendo che erano senza fondamento e sostenne che gli aerei da bombardamento erano partiti dagli aeroporti cubani stessi. Per sostenere tale difesa mostr\u00f2 la foto di uno degli aerei con gli scudetti cubani. Un giornalista fece notare che il muso dei bombardieri nelle foto era di solido metallo pitturato in colore oliva scuro, mentre l'aereo del disertore cubano aveva il muso chiaro di plastica. L'ambasciatore Stevenson fu pubblicamente smentito, e allora rispose a Kennedy, chiedendo pubblicamente in una successiva riunione dell'ONU, di far cessare l'attacco.\nDopo questo bombardamento, apparve chiaro al governo cubano che si stava preparando un'invasione e furono arrestate dalla polizia e preventivamente rinchiuse nei cinema e nei teatri circa 200.000 persone, notoriamente dissidenti, che avrebbero potuto partecipare all'insurrezione prevista nel piano operativo statunitense. Il 16 aprile 1961 Castro dichiar\u00f2 Cuba stato socialista.\nUna seconda tornata di bombardamenti, programmata per il 16 aprile, fu annullata da Kennedy su consiglio di Rusk e pressione di Bundy, perch\u00e9 ormai era apparso chiaro all'ONU, ai sovietici e al mondo intero che i bombardieri B-26 non partivano da Cuba ma erano aerei americani camuffati, con equipaggi americani.\nLo sbarco.\nIl 17 aprile, all'una di notte, un gruppo di uomini rana arriv\u00f2 sulla spiaggia per segnalare alle navi la posizione dello sbarco. Una camionetta cubana in perlustrazione li scambi\u00f2 per pescatori, ma un uomo rana apr\u00ec il fuoco contro la camionetta, gettando l'allarme fra le forze cubane, che in questo modo seppero che lo sbarco era incominciato. I 1453 uomini del corpo di spedizione anticastrista cominciarono lo sbarco nella Baia dei Porci, portando a terra anche carri armati e camion. Ad attenderli trovarono i soldati dell'esercito cubano, al comando dei quali c'erano gli ex guerriglieri del Movimento 26 luglio, pi\u00f9 esperti nel combattimento in quelle zone, che avevano attraversato durante i mesi della rivoluzione fino ad arrivare alla presa dell'Avana.\nAllen Dulles si trovava a Puerto Rico per imbarcarsi col gruppo dell'Operazione 40, ideata dalla CIA e tenuta segreta anche allo stesso Kennedy, che comprendeva un gruppo di tiratori scelti della CIA, inizialmente 40 e poi portati a 70 militari e poi 80, che avevano il compito di falcidiare i quadri politici comunisti cubani. A capo dello squadrone della morte c'era Joaquin Sanjenis Perdomo, ex capo della polizia a Cuba, al tempo del presidente Carlos Pr\u00edo Socarr\u00e1s e ne facevano parte David Atlee Philips, Howard Hunt e David S\u00e1nchez Morales.\nGli aerei da caccia cubana delle FAR, pi\u00f9 i T-33 (aerei d'addestramento e armati nella necessit\u00e0 di sola mitragliatrice), salvatisi dai bombardamenti del 15 aprile perch\u00e9 nascosti lontano dagli aeroporti, si levarono in volo e, sparando dei razzi da 76\u00a0mm, affondarono la nave di comando \"Rio Escondido\" e la nave \"Houston\" che trasportavano le munizioni, le radio ricetrasmittenti e i rifornimenti, lasciando gli attaccanti completamente inermi, senza collegamenti, senza benzina e senza alimenti.\nIl capitano Enrique Carreras Rojas, noto come \"il nonno\", lanci\u00f2 quattro razzi verso la \"Houston\", in navigazione otto chilometri a sud della Plaia Lunga, colpendola. Altri due aerei la colpirono con i loro razzi. Per salvarla dall'affondamento, il capitano della \"Houston\" diresse la nave verso la costa, facendola arenare. Gli aerei rientrarono e ricaricati fecero una nuova incursione colpendo la \"Rio Escondido\", ferma proprio di fronte alla Plaia del Giron, che, essendo carica di combustibile, prese fuoco e affond\u00f2 in breve. In successivi attacchi fu danneggiata un'altra nave che si allontan\u00f2, furono danneggiati molti mezzi da sbarco e tre barche.\nSecondo giorno.\nIl 18 aprile alle ore 14:00 Chru\u0161\u010d\u00ebv minacci\u00f2 subito un intervento delle forze armate sovietiche. Scrisse da Mosca una lettera intitolata \"Sia posta fine all'aggressione statunitense contro la Repubblica di Cuba (End U.S. Aggression Against the Republic of Cuba). Il contingente della CIA, Operazione 40, con Allen Dulles, trasportati su un battello, in rotta verso l'Avana, fu richiamato quando si seppe che non poteva essere impiegato perch\u00e9 lo sbarco era fallito.\nRitiro.\nIl 19 aprile, il corpo di sbarco, avendo finito le munizioni ed essendo senza cibo e acqua, fisicamente allo stremo, incominci\u00f2 la ritirata verso la spiaggia del Giron, dove fu stretto in un \"cul de sac\". Furono mandati 8 bombardieri B-26 per aiutare il corpo di spedizione in ritirata. Affinch\u00e9 non fossero falciati dal micidiale fuoco cubano, sulla portaerei \"Essex\" fu preparato un gruppo di Skyhawk A-4s, ripitturati in grigio chiaro, cancellando tutti gli scudetti e i numeri d'ordine, e armati con cannoni da 20\u00a0mm. Questi aerei furono mandati come scorta ai bombardieri B-26 ma arrivarono un'ora in ritardo a causa di un malinteso dovuto alla differenza di fuso orario fra l'ora locale del Nicaragua e di dove si trovava la portaerei vicino a Cuba.\nDi conseguenza, i bombardieri avanzarono ugualmente ma ne furono abbattuti quattro e allora i restanti quattro tornarono indietro. Leo Francis Berliss e Thomas Williard Ray, piloti statunitensi dei B-26, avevano combattuto, cercando, con bombe, razzi e mitragliatrici, di rallentare la stretta del \"cul de sac\" e dare modo ai soldati di ritirarsi. I due piloti americani, abbattuti dai pi\u00f9 veloci Sea Fury e T-33, sopravvissero ma cercando di scappare furono colpiti e i loro corpi furono congelati e tenuti a Cuba a estrema memoria, come prova del coinvolgimento statunitense.\nQuando i dirigenti del Concilio Rivoluzionario Cubano, che erano riuniti all'aeroporto militare di Opa-Loka, vicino a Miami, pronti a partire per prendere le redini del paese, si resero conto che la partenza veniva rimandata, intuirono che qualcosa stava andando male e si preoccuparono molto. Nessuno sapeva che cosa fare cos\u00ec avvisarono Kennedy che mand\u00f2 Berle e Schlesinger. Questi entrarono in una baracca al centro dell'aeroporto, verso le 8:15, e vi trovarono il consiglio rivoluzionario: Manuel Ray, Justo Carrillo, Carlos Hevia, Mir\u00f2 Cardona, che aveva un figlio alla Baia dei Porci, Antonio Maceo, che pure aveva un figlio fra i combattenti, e Tony Varona, che l\u00e0 aveva un figlio, due fratelli e due nipoti. Cardona chiese l'intervento dell'aeronautica militare statunitense per rovesciare le sorti della battaglia.\nVarona fece un veemente discorso elencando gli errori della CIA e concluse chiedendo l'intervento dell'aeronautica militare statunitense. Justo Carrillo fece un discorso politico sottolineando il fatto che una sconfitta alla Baia dei Porci sarebbe stata una sconfitta mondiale della democrazia. Manuel Ray critic\u00f2 la CIA, dicendo che aveva puntato tutto sull'invasione invece che sulla guerriglia interna. Carlos Hevia, amico di Kenneth Galbraith, e Varona dissero che volevano essere trasportati sulla spiaggia e morire con i loro connazionali oppure con un bombardamento massiccio trasformare la sconfitta in vittoria. Varona minacci\u00f2 di fuggire e andare a Miami a tenere una conferenza stampa.\nBerle e Schlesinger non sapevano che cosa fare e decisero di portare il gruppo a Washington per parlare con il presidente. Kennedy disse che la lotta contro il comunismo si combatteva su molti fronti e che in questa lotta gli Stati Uniti non potevano perdere di vista l'intero quadro della situazione mondiale. Poi Kennedy diede disposizioni per il piano di salvataggio dei superstiti.\nConclusione.\nFra il 17 e il 20 aprile dieci piloti delle FAR cubane effettuarono settanta missioni, abbattendo nove bombardieri B-26 americani su sedici impiegati, affondando due navi da 5.000 tonnellate su sei impiegate e inoltre una nave comunicazioni, tre lance da sbarco d'equipaggiamento e cinque lance da sbarco truppa.\nL'operazione Zapata, nonostante i combattenti sbarcati avessero ricevuto un approfondito addestramento militare americano, un rilevante supporto logistico, fu un clamoroso insuccesso. I combattenti anticastristi ebbero circa 104 morti, mentre l'esercito cubano ebbe 157 morti - ma sotto i bombardamenti morirono molti civili. 26 combattenti riuscirono a ritirarsi e furono tratti in salvo sul sommergibile americano in condizioni pietose, essendo rimasti 5 giorni senza cibo e senza acqua.\nCirca 1.113 controrivoluzionari si arresero, furono arrestati, imprigionati e processati; furono trattati umanamente e venti mesi dopo, il 21 dicembre 1962, furono rilasciati in cambio di 53 milioni di dollari in alimenti per bambini e farmaci.\nSolo due di loro, che erano stati condannati in precedenza a Cuba per omicidio, furono trattenuti e condannati a trent'anni di prigione.\nConseguenze.\nIl discredito ricadde sulle spalle di John F. Kennedy, che comment\u00f2: \nChru\u0161\u010d\u00ebv da Mosca, il , accus\u00f2 pubblicamente Kennedy in una lettera intitolata \"Di quale libert\u00e0 state parlando?\" (Of What Freedom Are You Speaking?).\nKennedy, coerentemente con i discorsi della campagna elettorale improntata su auspici di pace e libert\u00e0 della Nuova Frontiera, rispose che gli Stati Uniti non intendevano invadere Cuba e a un sondaggio popolare risult\u00f2 che nell'85% del popolo americano Kennedy era aumentato d'immagine.\nLa figura di Castro si rinsald\u00f2, avvicinandosi ulteriormente a Mosca. Fidel Castro decise di dotarsi di missili difensivi in caso di futuri attacchi, decisione che, sfociando nella crisi dei missili sovietici installati a Cuba, come quelli che gli Stati Uniti l'anno precedente avevano installato in Turchia, avrebbe portato il mondo a un passo da una guerra nucleare. In cambio del ritiro dei missili, Chru\u0161\u010d\u00ebv ottenne da Kennedy l'impegno formale a non attaccare militarmente l'isola di Cuba. \nUgualmente Fidel Castro ha subito circa 260 attentati da parte della CIA, di terroristi, bombardamenti del territorio e attentati dinamitardi durante la stagione del terrorismo degli Stati Uniti contro Cuba.\nResponsabilit\u00e0.\nKennedy era adirato con i massimi dirigenti della CIA. Nel novembre 1961 Kennedy silur\u00f2 Allen Dulles, direttore della CIA, e il vicedirettore della CIA Charles Cabell. Kennedy per Richard Bissel trov\u00f2 il posto di direttore del nuovo e prestigioso dipartimento di scienze e tecnologie ma Bissell rifiut\u00f2, per diventare invece direttore dell'Istituto di analisi per la Difesa, nel febbraio 1962. Kennedy non manc\u00f2 di rinfacciare a Schlesinger e Bundy, che si erano opposti all'invasione di Cuba, di non essere stati abbastanza energici nell'opporsi. L'apertura di un'inchiesta giunse alla conclusione che la CIA non era competente a progettare e condurre un'azione paramilitare e che doveva limitarsi alla raccolta di notizie di spionaggio e operazioni di tipo non militare, come confermato anche da un'inchiesta interna aperta dalla CIA.\nDulles incaric\u00f2 di questo il generale Lyman Kirkpatrick, ispettore generale di sorveglianza delle operazioni cubane (\"Inspector General Survey of the Cuban Operation\"), che stil\u00f2 nell'ottobre 1961 un rapporto (\"Kirkpatrick Report\"). L'analisi della situazione fatta da Kirkpatrick fu corretta da un punto di vista di realt\u00e0 ma fu espressa in modo inadeguato, usando una terminologia iperbolica che drammatizzava il responso, diminuendogli di valore e fu pubblicata 37 anni dopo, nel 1998, sia dall'archivio di stato americano, sia in un libro di Peter Kornbluh. Secondo questo rapporto, il personale della CIA devi\u00f2 dai suoi compiti istituzionali, non fu efficiente, commise gravi errori e omissioni che comportarono degli errori di valutazione e il fallimento dell'operazione. Richard Bissel Jr., vicedirettore dell'Operazione Zapata, fu ritenuto il responsabile operativo del disastro. Per\u00f2 leggendo i documenti, appare chiaro che Bissel segu\u00ec pedissequamente i comandi e le regole di ingaggio volute dal presidente Kennedy, cambiando la citt\u00e0 di Trinidad con l'acquitrino di Zapata, accettando che non venissero fatti ulteriori bombardamenti e che non intervenisse n\u00e9 la forza aerea, n\u00e9 la forza terrestre statunitense.\nCosto dell'operazione.\nEisenhower approv\u00f2 una spesa iniziale di dollari (nel 1959) che comprendeva dollari per l'azione politica, dollari per la propaganda, dollari per le forze paramilitari e dollari per lo spionaggio. Un anno dopo, alla realt\u00e0 dei fatti il costo della guerra per i contribuenti statunitensi ammontava a pi\u00f9 di 46 milioni di dollari, a cui si aggiunsero 53 milioni di dollari di risarcimento a guerra finita."}
{"id": "1927566", "revid": "19580", "url": "https://it.wikipedia.org/wiki?curid=1927566", "title": "Terra Mentonasca", "text": ""}
{"id": "1927570", "revid": "473692", "url": "https://it.wikipedia.org/wiki?curid=1927570", "title": "Basilica di Santa Maria in Montesanto", "text": "Santa Maria in Montesanto \u00e8 una chiesa di Roma, situata nel rione Campo Marzio, in piazza del Popolo, tra via del Corso e via del Babuino, nota anche come Chiesa degli artisti. Essa \u00e8 popolarmente conosciuta come \"chiesa gemella\" di Santa Maria dei Miracoli, pur presentando sensibili differenze soprattutto nell'impostazione planimetrica.\nStoria.\nIl nome della chiesa deriva dal fatto che essa sostitu\u00ec una piccola chiesa che apparteneva ai frati Carmelitani della provincia di Monte Santo in Sicilia. L'inizio dell'edificazione fu nel 1662 per iniziativa di papa Alessandro VII. A seguito della morte del papa nel 1667, i lavori di costruzione vennero interrotti per poi riprendere, finanziati dal cardinal Girolamo Gastaldi ivi sepolto, nel 1673 sotto la direzione di Carlo Fontana e la supervisione di Bernini, fino al completamento di tutta la decorazione interna nel 1679.\nIl campanile di Francesco Navone \u00e8 stato terminato nel 1761.\nLa chiesa si presenta all'interno a pianta ellittica, mentre la sua cosiddetta \"gemella\" Santa Maria dei Miracoli \u00e8 a pianta circolare; sei sono le cappelle laterali, contro le quattro della sua \"gemella\".\nNell'altare maggiore spicca la \"Vergine di Montesanto\" una tavola del XVI secolo che si \u00e8 scoperta, grazie ad un recente restauro reso possibile dalla moglie del regista Luigi Magni, essere di Plautilla Bricci.\nLa terza cappella a destra (1679) venne costruita da Carlo Francesco Bizzaccheri ed \u00e8 decorata con pala e affreschi di Niccol\u00f2 Berrettoni e putti marmorei di Pietro Paolo Naldini.\nIl vano attiguo alla sagrestia (1691-92) fu interamente affrescato dal Baciccia.\nNel luglio del 1825 papa Leone XII la elev\u00f2 alla dignit\u00e0 di basilica minore.\nDal 1953 la chiesa \u00e8 diventata sede della \"Messa degli artisti\", una singolare iniziativa ideata nel 1941 da Ennio Francia; dopo aver cambiato diversi luoghi per il culto, la manifestazione liturgica trov\u00f2 sede nella chiesa di piazza del Popolo dove tutte le domeniche, da oltre sessant'anni, viene celebrata questa celebrazione eucaristica cui prendono parte rappresentanti del mondo della cultura e dell'arte; \u00e8 in questa chiesa inoltre che vengono spesso celebrate le esequie di persone legate al mondo della cultura e della televisione. Per queste ragioni \u00e8 anche conosciuta come \"Chiesa degli artisti\".\nNella seconda cappella a destra \u00e8 collocata la pala della \"Cena di Emmaus\" (1982) dipinta da Riccardo Tommasi Ferroni.\nSotto le due chiese gemelle si trovano i resti di due monumenti funerari a piramide, molto simili per forma e dimensioni alla Piramide di Caio Cestio ed alla demolita Piramide Vaticana: anche questi due sepolcri dovevano risalire all'et\u00e0 augustea ed erano posti a mo' di ingresso monumentale al Campo Marzio, proprio la funzione che hanno oggi le due chiese.\nIn questa chiesa, il 10 agosto 1904, fu ordinato presbitero Angelo Roncalli, il futuro papa Giovanni XXIII, evento ricordato da una lapide apposta durante il suo pontificato."}
{"id": "1927571", "revid": "767487", "url": "https://it.wikipedia.org/wiki?curid=1927571", "title": "Alfonso Andreozzi", "text": "Biografia.\nTra i primi studiosi italiani della Cina in epoca moderna, fu attivista liberale e simpatizzante del movimento carbonaro, ed assunse la difesa in Tribunale di Francesco Domenico Guerrazzi, quando questi venne accusato del reato di lesa maest\u00e0. Ci\u00f2 lo rese inviso al governo del Granducato di Toscana, e per questo trascorse gran parte della sua vita in esilio a Parigi. \nNella capitale francese divenne allievo del famoso sinologo Stanislas Julien."}
{"id": "1927582", "revid": "1522738", "url": "https://it.wikipedia.org/wiki?curid=1927582", "title": "Ji\u0159\u00ed Trnka", "text": "Biografia.\nTrnka era stato a contatto con il mondo delle marionette sin da piccolo, a motivo delle bambole e dei giocattoli che confezionava e vendeva la nonna. All'et\u00e0 di dodici anni pot\u00e9 lavorare come aiutante nel teatro di burattini di Josef Skupa, famoso burattinaio ceco. Grazie ai suoi insegnamenti Ji\u0159\u00ed impar\u00f2 l'arte di costruire e muovere i burattini. Le difficolt\u00e0 economiche della famiglia si fecero impellenti quando il padre di Ji\u0159\u00ed, idraulico, fece fallimento; ciononostante Josef Skupa, convinto del talento del giovane, riusc\u00ec a convincere i genitori del ragazzo a fargli frequentare la Scuola d'arti applicate di Praga.\nAppena diplomatosi Ji\u0159\u00ed fond\u00f2 un teatro dei burattini, ma non prosegu\u00ec a lungo in quella occupazione; fra il 1936 e il 1945 lavor\u00f2 come scenografo e illustratore, continuando a realizzare burattini per svago. In seguito alla cessazione del secondo conflitto mondiale e alla liberazione della Cecoslovacchia, il paese entr\u00f2 sotto l'influenza dell'Unione Sovietica, e l'industria cinematografica venne nazionalizzata.\nNel 1963 lo Stato gli confer\u00ec il titolo di Artista nazionale. Nel 1968 vinse il premio Hans Christian Andersen per gli illustratori."}
{"id": "1927583", "revid": "1968719", "url": "https://it.wikipedia.org/wiki?curid=1927583", "title": "Luisa di Stolberg-Gedern", "text": "Biografia.\nInfanzia.\nLuisa nacque a Mons nell'Hainaut, nei Paesi Bassi austriaci (attuale Belgio), come figlia maggiore del principe Gustavo Adolfo di Stolberg-Gedern e di sua moglie, la principessa Elisabetta di Hornes, figlia di Massimiliano Emanuele, principe di Hornes. Quando aveva appena quattro anni rimase orfana del padre ucciso nella battaglia di Leuthen. All'et\u00e0 di sette anni fu inviata per essere istruita presso la scuola annessa al convento di San Waudru a Mons che dava riparo e protezione alle giovani donne appartenenti alla nobilt\u00e0 che avevano mezzi finanziari insufficienti per vivere non sposate nel mondo. Nel 1766 l'imperatrice Maria Teresa dispose che una delle prebende assegnate al convento fosse data a Luisa che, pur essendo una canonichessa non era obbligata a soggiornare permanentemente nel convento ma poteva liberamente frequentare la societ\u00e0.\nMatrimonio.\nNel 1771 la sorella minore di Luisa (anche ella canonichessa a St. Waudru) spos\u00f2 Carlos FitzJames Stuart, IV duca di Berwick, marchese di Jamaica, unico figlio di James FiztJames Stuart, III duca di Berwick (uno dei numerosi discendenti in linea illegittima da re Giacomo II d'Inghilterra e VII di Scozia). Lo zio del duca di Berwick, il duca de Fitz-James, cominci\u00f2 le trattative con la madre di Luisa per un matrimonio tra Luisa e Carlo Edoardo Stuart, il pretendente giacobita ai troni inglese e scozzese. Sebbene re Luigi XV di Francia avesse gi\u00e0 riconosciuto la successione del casato di Hannover, egli sperava anche che la linea legittima Stuart non si estinguesse e cos\u00ec fosse una minaccia continua per gli hannoveriani.\nLe trattative furono delicate dal momento che la famiglia di Luisa non aveva denaro proprio e si affid\u00f2 totalmente alla buona volont\u00e0 dell'imperatrice Maria Teresa (che era alleata agli hannoveriani). Il 28 marzo 1772 Luisa spos\u00f2 per procura Carlo Edoardo Stuart a Parigi. La coppia si incontr\u00f2 per la prima volta il 14 aprile 1772 quando rinnovarono i loro voti nuziali di persona con una cerimonia che fu celebrata presso la Cappella di famiglia di Palazzo Compagnoni Marefoschi di Macerata, alla presenza dei Conti Compagnoni.. Luisa fu d'ora in avanti riconosciuta dai giacobiti come regina Luisa d'Inghilterra, Scozia, Francia, e Irlanda.\nCarlo Edoardo e Luisa trascorsero i primi due anni della loro vita coniugale a Roma. Nonostante la differenza delle loro et\u00e0 (lui aveva 52 anni, lei 20), la coppia fu in un primo momento felice insieme. Ma c'erano diverse ombre nel loro rapporto. Non c'era alcun segnale che Luisa concepisse un figlio. Carlo Edoardo era stato incoraggiato nella convinzione che, se si fosse sposato, il papa lo avrebbe riconosciuto come re d'Inghilterra e Scozia e la Francia avrebbe fornito fondi per un'altra insurrezione giacobita. A Luisa era stato praticamente promesso che sarebbe stata trattata come una regina. Invece Carlo Edorado trov\u00f2 le sue speranze di un figlio e di un riconoscimento diplomatico deluse, mentre Luisa si trov\u00f2 sposata con un vecchio principe senza prospettive.\nLa relazione con Alfieri.\nNel 1777 Carlo Edoardo Stuart, non sopportando il successo romano della moglie e il suo comportamento noncurante della sua reputazione, decide di trasferirsi a Firenze anche con l'intento di sottrarre la contessa all'influenza del proprio fratello, il cardinale di York, suo buon amico.\nA Firenze avviene l'incontro con Vittorio Alfieri, giovane ventottenne, affascinato dalla nobile dama, intellettuale cosmopolita. Il loro amore \u00e8 un vero e proprio colpo di fulmine e dal momento dell'incontro sar\u00e0 un susseguirsi di difficolt\u00e0 e stratagemmi per potersi amare.\nCarlo Edoardo Stuart diviene sempre pi\u00f9 violento nei confronti della contessa che dapprima si nascose in un convento, poi chiese ospitalit\u00e0 al cardinale di York a Roma e alla fine, con l'aiuto del re di Svezia Gustavo III, riusc\u00ec ad ottenere la separazione legale.\nCon la morte del Pretendente nel 1788, la contessa, ormai libera, vive apertamente la sua relazione con l'Alfieri. A Parigi dal 1786 al 1791, diviene noto ed apprezzato il circolo culturale della contessa nella casa di Rue de Bourgogne, dove una sala del trono ricorda agli ospiti l'alto rango della padrona di casa. Il poeta dedicher\u00e0 a lei la tragedia Mirra che inizia con un sonetto in cui si legge:\n&lt;poem&gt;\n\"Della figlia di Ciniro infelice\"\n\"l'orrendo a un tempo ed innocente amore,\"\n\"sempre da' tuoi begli occhi il pianto el\u00edce:\"\n\"prova emmi questa, che al mio dubbio core\"\n\"tacitamente imper\u00edosa dice;\"\n\"ch'io di MIRRA consacri a te il dolore.\"\n&lt;/poem&gt;\nLa Rivoluzione costringe i due amanti a fuggire dalla Francia e a tornare a Firenze dove alloggiarono in uno dei due Palazzi Gianfigliazzi. Qui la contessa assunse il ruolo di musa ispiratrice del grande poeta e letterato italiano trasformando il suo appartamento nel luogo di incontro della migliore cultura europea fra cui Madame de Sta\u00ebl, Ugo Foscolo e Melchiorre Cesarotti.\nAd offuscare per\u00f2 la vita della contessa furono gli ambienti aristocratici, che prima avevano mostrato indulgenza per l'aperta convivenza con il grande poeta italiano, ma poi si abbandonarono alle maldicenze quando presso la coppia di amanti si aggiunse un pittore francese, Fran\u00e7ois-Xavier Fabre, che divenne l'amico del cuore della contessa sino al 1803, l'anno della morte di Alfieri.\nLe malignit\u00e0 sul comportamento libero della nobildonna sembrarono trovare conferma nel 1824, quando, alla morte della contessa, il pittore francese ne divenne erede universale.\nAveva lasciato scritto l'Alfieri: \u00abInvece di trovare in essa, come in tutte le volgari donne, un ostacolo alla gloria letteraria, un disturbo alle utili occupazioni, ed un rimpicciolimento direi di pensieri, ci ritrovavo e sprone e conforto ed esempio ad ogni bella cosa.\u00bb\nIn effetti la contessa merit\u00f2 la lode del poeta poich\u00e9 si deve a lei la pubblicazione postuma delle opere ma soprattutto l'autorizzazione ottenuta di seppellire le spoglie del poeta in Santa Croce nel monumento che lei stessa commission\u00f2 a Canova.\nNella stessa basilica fiorentina fu innalzato il monumento funebre della nobildonna, opera di gusto neorinascimentale realizzata da Luigi Giovannozzi ed Emilio Santarelli su disegno di Charles Percier."}
{"id": "1927585", "revid": "28057", "url": "https://it.wikipedia.org/wiki?curid=1927585", "title": "Chiesa di San Giacomo in Augusta", "text": "La chiesa di San Giacomo in Augusta \u00e8 un luogo di culto cattolico di Roma, sito nel rione Campo Marzio, in via del Corso 499, annessa all'ospedale omonimo, detto anche \"di San Giacomo degli Incurabili\".\nStoria.\nLa struttura iniziale era una piccola cappella dedicata a San Giacomo apostolo costruita dalla famiglia Colonna ,gi\u00e0 facente parte del palinsesto del presidio Ospedaliero ,fondato , prima di partire per la crociata, dall'Imperatore Federico I Barbarossa, della Dinastia Hohenstaufen .Ereditato dal nipote Imperatore Federico II che lo ampli\u00f2 e dopo la caduta del nipote Corradino di Svevia , il presidio Ospedaliero fu requisto dai Papi .Nell'anno 1347, dopo la primitiva fondazione dell'Imperatore Federico I von Hohenstaufen, detto Barbarossa,dell'attiguo Ospedale di San Giacomo in Augusta, fu detto poi degli Incurabili nel 1339 perch\u00e9 dedito al ricovero dei malati di malattie veneree non curabili negli altri ospedali romani. Il complesso di ospedale e chiesa si chiam\u00f2 \"in Augusta\" per la vicinanza del Mausoleo di Augusto: in esso, dopo esser stato elevato ad Arcispedale nel 1515 da papa Leone X, fu curato san Camillo de Lellis, che in seguito proprio qui fond\u00f2 l'ordine dei Camillani, dedito alla cura degli infermi.\nNel 1579 inizi\u00f2 l'integrale ricostruzione dell'ospedale e delle strutture annesse ad opera del cardinale Anton Maria Salviati. Nel 1592 lo stesso cardinale inizi\u00f2 anche la totale ricostruzione della chiesa di san Giacomo nelle forme rinascimentali ancora oggi visibili.\nNel XVI secolo, la progettazione dei lavori di ricostruzione venne affidata all'architetto Francesco Capriani da Volterra, cui subentr\u00f2 nel 1598, dopo la sua morte, Carlo Maderno che termin\u00f2 i lavori nel 1602. Nella chiesa trov\u00f2 sepoltura anche il cardinal Salviati.\nIl 1 novembre 1824 Leone XII eresse la chiesa a parrocchia del rione. Durante il biennio della Repubblica romana del 1849, la chiesa fu trasformata in stalla e perse gran parte delle opere e dell'arredo originale, che vennero bruciati dai rivoltosi in piazza del Popolo.\nIl restauro successivo, voluto da Pio IX e operato da Gaetano Morichini tra il 1861 e il 1863, interess\u00f2 l'intera chiesa che venne ritinteggiata, mentre la volta venne affrescata e venne posato il pavimento marmoreo. Un altro intervento del 1912 interess\u00f2 l'ex battistero, a sinistra dell'ingresso.\nLa chiesa dal 2014 \u00e8 sede del titolo cardinalizio di \"\"San Giacomo in Augusta\"\".\nDescrizione.\nLa chiesa presenta due campanili gemelli ai lati dell'abside, soluzione non comune a Roma, opera di Carlo Maderno, cos\u00ec come l'armonica facciata. Questi sono visibili dal cortile interno del complesso. Il portale di ingresso si affaccia su via del Corso, elegantemente incorniciato dalle estremit\u00e0 dei due bracci simmetrici dell'ex ospedale di San Giacomo. L'ordine superiore della facciata presenta in posizione centrale la Conchiglia di San Giacomo.\nInterno.\nL'interno \u00e8 a pianta ellittica con tre cappelle per ciascun lato.\nL'altare maggiore \u00e8 posto di fronte al portale di accesso affacciato su via del Corso. Tale altare \u00e8 opera di Carlo Maderno, eretto con marmi provenienti dal vicino Mausoleo di Augusto; la pala d'altare \u00e8 opera di Francesco Grandi (1831-1891) e rappresenta la \"Santissima Trinit\u00e0\".\nLa volta, affrescata nel XIX secolo da Silverio Capparoni, raffigura la \"Gloria di san Giacomo\".\nLato destro.\nSull'altare della prima cappella a destra vi \u00e8 la\"Resurrezione\" del pittore manierista Giuseppe Passeri del Pomarancio.\nNella seconda cappella, detta della \"Madonna dei Miracoli\", vi sono:\nNella terza cappella sono visibili \"Il battesimo di Ges\u00f9\" di Domenico Cresti, detto il Passignano, l\"'Ultima cena\" di Giovanni Battista Ricci, \"La storia di Melchisedec\" e \"Storia della Manna nel Deserto\" dipinti da Vespasiano Strada.\nLato sinistro.\nNella prima cappella a sinistra, intitolata a Graziani, vi \u00e8 l'\"Adorazione dei Pastori\" di Antiveduto Gramatica.\nLa seconda cappella a sinistra, dedicata a San Giacomo, ospita una statua del santo di Ippolito Buzio.\nLa terza cappella a sinistra, eretta da Donna Vittoria Tolfia, madre del papa Paolo IV, ha diverse opere di Francesco Zucchi.\nOrgano.\nSulla cantoria di destra dell'abside si trova l'organo a canne, costruito dalla famiglia Borghese tra il 1655 e il 1666 e successivamente pi\u00f9 volte modificato ed ampliato; ha 14 registri su unico manuale e pedale ed \u00e8 a trasmissione meccanica."}
{"id": "1927586", "revid": "28592", "url": "https://it.wikipedia.org/wiki?curid=1927586", "title": "Animazioni", "text": ""}
{"id": "1927590", "revid": "1573940", "url": "https://it.wikipedia.org/wiki?curid=1927590", "title": "Chiesa della Santissima Trinit\u00e0 degli Spagnoli (Roma)", "text": "La chiesa della Santissima Trinit\u00e0 degli Spagnoli, \u00e8 una chiesa di Roma, nel rione Campo Marzio, all'inizio di via Condotti.\nStoria.\nLa chiesa e il convento annesso furono fatti costruire dai Trinitari spagnoli tra il 1741 e il 1746, sotto il pontificato di Benedetto XIV, dall'architetto portoghese Emanuele Rodriguez dos Santos aiutato da Giuseppe Sardi. Intorno al 1880, ridotta al minimo la comunit\u00e0 dei padri trinitari, i Superiori decisero la trasformazione del convento in \"Collegio per le missioni dell'Estremo Oriente\" dei Domenicani, cha da quel momento ne diventano i proprietari.\nCos\u00ec scrive l'Armellini, a proposito di questa chiesa:\nDescrizione.\nLa chiesa ha complessivamente un aspetto stilisticamente molto omogeneo, in virt\u00f9 del fatto che il progetto, la realizzazione e l'impianto decorativo nel suo insieme furono eseguiti negli stessi anni senza sostanziali rimaneggiamenti o alterazioni successive.\nLa facciata della chiesa \u00e8 a forma concava, e le sue decorazioni ricordano l'appartenenza della chiesa all'Ordine della Santissima Trinit\u00e0: vi sono infatti le statue dei due fondatori dell'Ordine, Giovanni de Matha e Felice di Valois.\nInoltre, vi sono le insegne regie del re spagnolo Filippo V, sotto il cui regno la chiesa fu fatta edificare.\nL'interno, preceduto da un vestibolo, \u00e8 a pianta ellittica, con sette cappelle intercomunicanti, quattro a destra, e tre a sinistra. \nLe pitture presenti nella chiesa sono quelle originali del Settecento, tra cui l\"'Immacolata Concezione\" di Francisco Preciado de la Vega realizzato intorno al 1750.\nNella volta ellittica della chiesa, \u00e8 rappresentata, in un quadro ovale, la scena di \"San Giovanni di Matha in gloria\" di Gregorio Guglielmi.\nNelle cappelle laterali si trovano numerose tele di Andrea Casali.\nAlle pareti, il trionfo del finto marmo, di tutti i tipi e colori: nonostante l'apparenza non c'\u00e8 in tutta la chiesa - salvo i pavimenti e le pietre degli altari - un marmo che non sia finto.\nNel presbiterio spiccano:"}
{"id": "1927591", "revid": "773636", "url": "https://it.wikipedia.org/wiki?curid=1927591", "title": "Teatral'naja Plo\u0161\u010dad'", "text": "Teatral'naja Plo\u0161\u010dad', , ovvero \"Piazza del teatro\", \u00e8 un toponimo russo che si riferisce a numerose piazze"}
{"id": "1927597", "revid": "287204", "url": "https://it.wikipedia.org/wiki?curid=1927597", "title": "Jiri Trnka", "text": ""}
{"id": "1927600", "revid": "292162", "url": "https://it.wikipedia.org/wiki?curid=1927600", "title": "Chiesa di Sant'Atanasio (Roma)", "text": "La chiesa di Sant'Atanasio dei Greci \u00e8 una chiesa di Roma, sita nel rione Campo Marzio, in via del Babuino, e officiata col rito bizantino.\nStoria.\nNel 1573 il pontefice Gregorio XIII, sentite le istanze della minoranza religiosa albanese d'Italia di rito greco-bizantino, istitu\u00ec la Congregazione dei Greci. Nonostante la contrariet\u00e0 della Compagnia di Ges\u00f9, che riteneva pi\u00f9 opportuno romanizzare le comunit\u00e0 di rito greco, in seno alla Congregazione prevalse la posizione del cardinale Giulio Antonio Santoro che, rispettoso dell'autonomia culturale della minoranza albanese, propose la creazione di un Collegio Greco per la formazione religiosa del clero orientale, al fine di evitare eventuali comportamenti eretici.\nLa fondazione del Collegio Greco venne approvata nel 1577 da Gregorio XIII che provvide anche all'acquisto dell'isolato di Via del Babuino destinato ad accogliere il nuovo istituto. Il primitivo Collegio venne ricostruito nel 1769 e l\u2019ingresso principale, un tempo in Via dei Greci, fu spostato in Via del Babuino.\nNel 1580 il cardinal Santoro pose la prima pietra della Chiesa di San'Atanasio: la costruzione, affidata a Giacomo Della Porta, era gi\u00e0 terminata nel 1583 e il pontefice in persona celebr\u00f2 la prima messa secondo il rito greco.\nSin dalla nascita del Collegio Greco gli studenti provenivano dalle comunit\u00e0 italo-albanesi, a cui si sono aggiunti pi\u00f9 recentemente altre comunit\u00e0 greco-cattoliche: melchiti, greci, ucraini, ungheresi, bulgari, bielorussi, rumeni, slovacchi.\nSino al 1872 la chiesa fu officiata secondo il rito romano ed il rito bizantino, quando si decise di affidarla definitivamente alla Congregazione per le Chiese Orientali. In questa occasione fu rimossa l'iconostasi lignea di Francesco Traballesi (molti dei cui dipinti furono conservati e si trovano tuttora nel Collegio adiacente alla chiesa) e fu affidata all'architetto pontificio Andrea Busiri Vici la nuova sistemazione interna della chiesa. In tale occasione fu costruita la nuova iconostasi e la parte inferiore dell'abside fu rivestita in marmi bianchi e grigi.\nIl Papa Giovanni XXIII elev\u00f2 la chiesa a titolo presbiterale cardinalizio il 22 marzo 1962.\nLa chiesa \u00e8 officiata dal Pontificio collegio greco di Sant'Atanasio con il rito bizantino in lingua greca e, a seconda dell'evenienza, in lingua albanese, nelle lingue slave, in rumeno, in ungherese o in arabo. La chiesa \u00e8 cappellania per gli italo-albanesi residenti nella citt\u00e0 di Roma e in tutto il Lazio.\nDescrizione.\nEsterno.\nLa facciata, completata da Martino Longhi il Vecchio e preceduta da una breve scalinata, \u00e8 inquadrata da due campanili coperti da cupolette. Essa \u00e8 suddivisa in due ordini da un cornicione in marmo; mentre nell'ordine inferiore, del Della Porta, si trovano il portale e due nicchie, in quello superiore, del Longhi, vi sono il grande finestrone e due iscrizioni, una in lingua greca e l'altra in lingua latina in onore di Sant'Atanasio. Sopra il campanile di sinistra \u00e8 collocato un orologio donato da Papa Clemente XIV nel 1771 che, curiosamente, non \u00e8 rivolto verso via del Babuino, bens\u00ec verso il palazzo del Pontificio Collegio Greco.\nSopra via dei Greci, che costeggia il fianco sinistro della chiesa, si trova un passaggio ad arco che conduce nel palazzo del Pontificio Collegio Greco.\nInterno.\nL'interno, a croce latina, \u00e8 a navata unica con una cappella per lato e volta a botte; la pianta si presenta a \u201ctrifoglio\u201d, ossia con due absidi ai lati e una di fondo, secondo uno schema di derivazione bizantina, che costituisce un esempio raro nell'architettura romana. La decorazione interna inizialmente fu affidata a Francesco Traballesi (Firenze 1541 - Mantova 1588), al quale spettano gli affreschi nelle cappelle laterali, raffiguranti l\"Annunciazione\" a destra e \"Ges\u00f9 fra i dottori del Tempio\" a sinistra, nonch\u00e9 la primitiva iconostasi lignea, i cui frammenti sono conservati nel Collegio greco. Al Traballesi subentr\u00f2 nel 1585 il Cavalier d'Arpino, al quale si devono gli affreschi con l\"Assunzione di Maria\" e \"la Crocifissione\" (abside destra e sinistra).\nL'iconostasi lignea attuale \u00e8 opera ottocentesca e separa l'altare maggiore dalla navata, com'\u00e8 d'uso nelle liturgie orientali.\nA sinistra della chiesa si trovano la statua del cosiddetto \"babuino\" (che d\u00e0 il nome alla via) e l'antico studio ove lavor\u00f2 Antonio Canova, recentemente restaurato e riaperto ai visitatori."}
{"id": "1927603", "revid": "547034", "url": "https://it.wikipedia.org/wiki?curid=1927603", "title": "John Cromwell", "text": "Presidente della Screen Directors Guild dal 1944 al 1946, durante gli anni cinquanta fu inserito nelle liste del senatore Joseph McCarthy per affiliazione politica ad associazioni comuniste (dal 1951 al 1958).\nBiografia.\nJohn Cromwell ha partecipato come attore a due film di Robert Altman, \"Tre donne\", nel ruolo di Mr. Rose e in \"Un matrimonio\", nel ruolo del vescovo Martin. Nel film appare in una piccola parte anche Lillian Gish.\nVita privata.\nCromwell si \u00e8 sposato quattro volte: la prima con un'attrice di teatro, Alice Lindhal che mor\u00ec di influenza nel 1918; la seconda con l'attrice teatrale Marie Goff da cui divorzi\u00f2 per poi sposare l'attrice Kay Johnson nel 1928. Il matrimonio dur\u00f2 fino al 1946: la coppia adott\u00f2 due bambini, uno dei quali, James Cromwell divenne anche lui attore. L'ultima moglie fu l'attrice Ruth Nelson, con cui fu sposato dal 1946 al 1979, l'anno della sua morte."}
{"id": "1927607", "revid": "154326", "url": "https://it.wikipedia.org/wiki?curid=1927607", "title": "Louise-Maximilienne de Stolberg", "text": ""}
{"id": "1927609", "revid": "61051", "url": "https://it.wikipedia.org/wiki?curid=1927609", "title": "Chiesa di San Biagio de Mercato", "text": "La chiesa di San Biagio de Mercato (o de Mercatello) \u00e8 una chiesa sconsacrata di Roma, nel rione Campitelli, posta ai piedi della scalinata dell'Aracoeli, sul fianco destro del Vittoriano.\nStoria.\nDi questa antica chiesa si conosceva solo il titolo, ma non l'esatta ubicazione. Questo fino agli anni venti del XX secolo, quando, per la sistemazione della piazza sottostante il Campidoglio fu deciso di smontare la chiesa di Santa Rita da Cascia in Campitelli per ricostruirla lungo via del Mare (oggi via del Teatro Marcello); la rimozione dell'edificio port\u00f2 alla luce i resti di un\"insula\" romana, perfettamente conservata, sulla quale era stata costruita nel Medioevo il tempio romanico.\nEssa fu consacrata certamente prima del 1192, poich\u00e9 \u00e8 citata dal Catalogo di Cencio Camerario di quest'epoca. La sua costruzione \u00e8 attribuibile alla famiglia Boccabella, di cui diverse lapidi dell'XI secolo sono conservate in ci\u00f2 che oggi resta dell'edificio.\nIl nome della chiesa fa riferimento al fatto che nel Medioevo antistante la chiesa si svolgeva il mercato della citt\u00e0. Dell'edificio sacro oggi restano l'abside e un affresco (la \"Deposizione di Cristo tra il pianto della Madonna e di san Giovanni\" del XIV secolo), e il piccolo campanile romanico, costruito direttamente sulle strutture romane. Sul vecchio edificio medievale fu costruita a met\u00e0 del XVII secolo la chiesa di Santa Rita da Cascia in Campitelli."}
{"id": "1927612", "revid": "118044878", "url": "https://it.wikipedia.org/wiki?curid=1927612", "title": "John Farrow", "text": "Biografia.\nVita privata.\nIl 12 settembre 1936 spos\u00f2 l'attrice Maureen O'Sullivan dalla quale ebbe sette figli: Michael Damien (1939\u20131958), Patrick Joseph (1942\u20132009), Maria de Lourdes Villiers (1945), meglio conosciuta come Mia Farrow, John Charles (1946), Prudence Farrow (1948), Stephanie Farrow (1949) e Theresa Magdalena Farrow (1951), nota come Tisa Farrow."}
{"id": "1927622", "revid": "287204", "url": "https://it.wikipedia.org/wiki?curid=1927622", "title": "Chiesa di Ges\u00f9 Bambino all'Esquilino", "text": "La chiesa di Ges\u00f9 Bambino all'Esquilino \u00e8 un luogo di culto cattolico di Roma, nel rione Monti, in via Urbana.\nEssa sorge di fronte alla Basilica di Santa Pudenziana ed \u00e8 annessa al convitto e alla casa generalizia delle Suore Oblate del Bambino Ges\u00f9. La chiesa fu edificata sotto il pontificato di Clemente XII, inizialmente su progetto di Alessandro Specchi (1713), cui subentrarono ben presto Carlo Buratti e soprattutto Ferdinando Fuga, che port\u00f2 a termine la chiesa nel 1736; essa fu solennemente consacrata il 9 settembre 1736, come ricorda un'epigrafe all'interno. Il convitto invece, che occupa un intero isolato, fu portato a termine nell'Ottocento da Andrea Busiri Vici.\nLa chiesa era preceduta da una doppia rampa di scale, demolite dopo l'unit\u00e0 d'Italia per le opere di innalzamento del livello stradale. Il portale d'ingresso si presenta semplice nelle sue forme, mentre pi\u00f9 elegante e fastosa appare la grande finestra superiore ornata da uno stemma con festoni.\nL'interno \u00e8 a croce greca e di forma rotonda con cupola a catino e tre altari. All'altare maggiore si trova, recentemente restaurata e ricollocata dopo oltre un secolo, l'opera, di Marco Benefial, l\"Adorazione dei pastori.\" Sull'altare sinistro: il dipinto di \"S. Agostino che trionfa sulle eresie\" di Domenico Maria Muratori, e su quello destro: \"Visione di S. Andrea Corsini\" di Giacomo Zoboli. Riccamente decorata \u00e8 la \"Cappella della passione\" disegnata da Virginio Vespignani nel 1856 con marmi policromi, stucchi dorati e pitture a tempera di Francesco Grandi.\nNella casa sul lato destro della chiesa vi \u00e8 una che ricorda il sacrificio del sacerdote Pietro Pappagallo, morto alle Fosse Ardeatine:"}
{"id": "1927624", "revid": "481666", "url": "https://it.wikipedia.org/wiki?curid=1927624", "title": "Gregory La Cava", "text": "Biografia.\nGeorge Gregory La Cava nasce a Towanda, in Pennsylvania, ma da ragazzo si trasferisce con la famiglia a Rochester, NY, dove completa le scuole superiori e comincia a lavorare come reporter per il Rochester Evening Times. Fine disegnatore, decide di frequentare il Chicago Art Institute e quindi la National Academy of Design a New York, e si distingue come autore di fumetti per vari giornali. \nInizia a lavorare nel cinema nel campo dell'animazione ed \u00e8 uno dei primi a cimentarsi in questo campo insieme a Walter Lantz. Negli anni venti comincia l'attivit\u00e0 di regista di film western e commedie che, come accadeva all'epoca, vengono prodotti e girati in fretta (circa 25 film in 7 anni). Dirige tra l'altro Clara Bow nel suo debutto nel film \"Beyond the Rainbow\" (1922). \nIl vero successo venne con l'avvento del sonoro, quando nel 1929 diresse uno dei primi film sonori: \"Saturday's Children\" con Corinne Griffith. \u00c8 in questi anni che La Cava realizza le sue opere migliori, commedie e drammi che vertono pi\u00f9 o meno tutti sul suo argomento preferito: le differenze di classe e le loro conseguenze. Alcuni film pongono riflessioni su come vivono persone di ceti diversi e sulle loro possibili interazioni, mentre altri si concentrano sui diversi modi di affrontare le difficolt\u00e0 pur partendo dalla stessa condizione sociale. \nLavora con grandi nomi quali Irene Dunne, Katharine Hepburn, Ginger Rogers, William Powell, Carole Lombard e Adolphe Menjou. Ottiene due candidature al Premio Oscar al miglior regista per \"L'impareggiabile Godfrey\" e \"Palcoscenico\". Nel primo film, del 1936, il protagonista \u00e8 un ricco caduto in disgrazia dopo la Grande Depressione e che, ritrovatosi a fare il maggiordomo, insegna ai padroni il valore del denaro.\nGravemente alcolizzato, si ritira a vita privata nel 1947.\nLa sua stella \u00e8 presente sulla \"Hollywood Walk of Fame\" di Los Angeles."}
{"id": "1927634", "revid": "1753545", "url": "https://it.wikipedia.org/wiki?curid=1927634", "title": "Chiesa di Sant'Antonio Abate all'Esquilino", "text": "La chiesa di Sant'Antonio abate all'Esquilino \u00e8 una chiesa di Roma, nel rione Esquilino, in via Carlo Alberto.\nStoria.\nQuesta chiesa antichissima si trova presso la Basilica di Santa Maria Maggiore. Aveva annesso un ospedale, precedente la nostra chiesa e costruito nella seconda met\u00e0 del XIII secolo, per la cura degli ammalati del cosiddetto \u201cfuoco di sant'Antonio\u201d.\nL'Armellini riporta questa curiosit\u00e0 relativa all'ospedale:\nLa chiesa fu costruita nel 1308, in sostituzione di una preesistente e chiamata \"Sant\u2019Andrea cata barbara\" (del V secolo); fu poi riedificata nel 1481 da Papa Sisto IV, e sub\u00ec ulteriori restauri interni nel Settecento. La facciata invece, opera di Antonio Mu\u00f1oz, risale ai lavori di ripristino della chiesa nella prima met\u00e0 del XX secolo (poich\u00e9 era stata abbandonata dopo l'Unit\u00e0 d'Italia): il portale romanico inserito nella facciata \u00e8 tutto ci\u00f2 che rimane dell'antico ospedale. L'iscrizione sopra di esso ricorda la fondazione dell'ospedale voluta dal cardinal Pietro Capocci.\nNel 1928 la chiesa e le sue adiacenze furono acquistate dalla Santa Sede; la chiesa fu assegnata ai cattolici russi di rito bizantino, mentre gli edifici annessi furono trasformati nel \"Pontificio Collegio Russicum\", centro di studi russi ed orientali.\nOggi si accede alla chiesa tramite una doppia rampa di scale, costruite dopo il 1870, quando enormi sbancamenti di terreno portarono all'abbassamento del livello della via Carlo Alberto. Invece prima la chiesa dava su una grande piazza, dove il 17 gennaio, giorno della festa di sant'Antonio, si svolgeva la consueta e celebre benedizione degli animali.\nArte.\nL'interno si presenta a croce latina con tre navate coperte da volte a crociera con un'abside profonda.\nOpere importanti all'interno della chiesa sono:"}
{"id": "1927637", "revid": "28026", "url": "https://it.wikipedia.org/wiki?curid=1927637", "title": "Florence Crawford Grove", "text": ""}
{"id": "1927643", "revid": "599013", "url": "https://it.wikipedia.org/wiki?curid=1927643", "title": "Thierry Gadou", "text": ""}
{"id": "1927646", "revid": "110157", "url": "https://it.wikipedia.org/wiki?curid=1927646", "title": "Chiesa del Sacro Cuore del Suffragio", "text": "La chiesa del Sacro Cuore di Ges\u00f9 in Prati, anche conosciuta come chiesa del Sacro Cuore del Suffragio, \u00e8 un luogo di culto cattolico del centro di Roma, situato nel rione Prati, sede dell'omonima parrocchia affidata ai Missionari del Sacro Cuore di Ges\u00f9.\nLa chiesa, opera dell'ingegnere Giuseppe Gualandi, \u00e8 nota con l'appellativo di \"piccolo Duomo di Milano\" per il suo ricco stile neogotico.\nStoria.\nNel 1893 il missionario del Sacro Cuore di Ges\u00f9 Victor Jou\u00ebt ( ma battezzato a Nuoro), fond\u00f2 a Roma l\"Associazione del Sacro Cuore del Suffragio delle anime del Purgatorio\", con lo scopo di diffondere la devozione al Sacro Cuore di Ges\u00f9 e alla Madonna. Il primo oratorio dell'associazione si trovava in via dei Cosmati e ad esso ne segu\u00ec un secondo, in uso dal 1896 al 1914, situato sul Lungotevere Prati su un terreno acquistato dal fondatore per la costruzione di una pi\u00f9 grande chiesa, la cui prima pietra venne benedetta nel 1894 dal vescovo di Marsiglia Joseph-Jean-Louis Robert.\nLa costruzione di quest'ultima inizi\u00f2 nel 1908 e il progetto venne affidato all'ingegnere Giuseppe Gualandi il quale si ispir\u00f2, nella scelta dello stile, al gotico d'oltralpe. Nel 1914 l'associazione si spost\u00f2 nuovamente presso la chiesa di San Giuseppe Calasanzio in via Cavallini, in quanto la vecchia cappella venne in parte demolita per permettere l'ultimazione dei lavori di costruzione della nuova chiesa; l'edificio venne completato nel 1917 e benedetto ed aperto al culto il 1 novembre dello stesso anno; il successivo 10 dicembre venne fondata la parrocchia. Il 17 maggio 1921 la chiesa \u00e8 stata consacrata da Pietro Benedetti, arcivescovo titolare di Tiro, primo parroco. Per quasi quarant'anni monsignor Enrico Dante fu confessore in questa chiesa.\nPapa Giovanni Paolo II ha visitato la chiesa il 1\u00ba febbraio 1998.\nDescrizione.\nFacciata.\nLa chiesa del Sacro Cuore di Ges\u00f9 in Prati \u00e8 situata su lungotevere Prati, tra via Ulpiano e via Paolo Mercuri, nei pressi del Palazzo di Giustizia.\nLa facciata, interamente in cemento armato, \u00e8 a salienti e rimarca la suddivisione interna a tre navate con sei pilastri quadrangolari ciascuno sormontato da una guglia. Nella parte inferiore del prospetto si aprono tre portali con strombatura decorata da colonnine in marmo rosso di Verona, ciascuno dei quali \u00e8 sormontato da una ghimberga e decorato da una lunetta marmorea decorata a bassorilievo: la lunetta centrale raffigura le \"Anime del Purgatorio\", quella sopra la porta di destra la \"Deposizione di Ges\u00f9\" e quella sopra la porta di sinistra la \"Resurrezione di Ges\u00f9\"; la ghimberga del portale centrale presenta un altorilievo raffigurante il \"Sacro Cuore di Ges\u00f9 tra due angeli\". In corrispondenza di ognuna delle due navate laterali vi \u00e8 un'alta trifora, di quella centrale una grande esafora comprendente un rosone con intelaiatura riccamente decorata. La facciata termina in alto con l'esile campanile a pianta ottagonale sormontato da una croce all'interno della quale vi \u00e8 un ex-voto a forma di cuore donato da Victor Jou\u00ebt che lo volle posizionato sulla parte pi\u00f9 alta dell'edificio.\nL'apparato decorativo del prospetto, originariamente in pietra artificiale, \u00e8 stato sostituito a partire dal 1960 da statue fedeli a quelle originali nelle forme, ma in pietra di San Gottardo. Esso si compone di elementi architettonici di derivazione gotica e di diciannove statue di santi, i quali vennero scelti personalmente da papa Pio X; queste sono dislocate in pi\u00f9 punti: entro delle nicchie sopra gli spioventi della navata centrale (da sinistra: \"Sant'Agostino\", \"San Pietro apostolo\", \"San Giuseppe\", \"Nostra Signora del Sacro Cuore\", \"San Giovanni evangelista\", \"San Paolo apostolo\" e \"Sant'Oddone da Cluny\"), della navata di destra (da sinistra: \"San Vittore\", \"San Francesco d'Assisi\" e \"San Nicola da Tolentino\") e della navata di sinistra (da sinistra: \"San Francesco Saverio\", \"San Domenico di Guzman\" e \"San Michele Arcangelo\") e a ridosso dei sei pilastri, sopra mensole (da sinistra: \"San Bernardo da Chiaravalle\", \"San Gregorio Magno\", \"Santa Margherita Maria Alacoque\", \"Santa Caterina da Genova\", \"Sant'Antonio da Padova\" e \"San Patrizio\".\nInterno.\nL'interno della chiesa, ruotato rispetto all'asse della facciata, \u00e8 a tre navate di sei campate ciascuna, coperte con volta a crociera e separate da archi a sesto acuto poggianti su pilastri polistili con capitelli scolpiti; i pilastri e i costoloni delle volte sono decorati con bande in pietra grigia e mattoncini rossi, mentre il pavimento presenta inserti in marmo rosso di Verona. L'illuminazione dall'esterno avviene, nel piedicroce, oltre che dalle tre finestre della facciata, anche attraverso diciotto bifore con vetrate policrome; quelle delle cappelle della navata di destra, a partire dall'ingresso, raffigurano: \"Santa Francesca Romana e Santa Caterina da Genova\", \"Santa Brigida e Sant'Ambrogio\", \"San Bonaventura e San Tommaso d'Aquino\", \"Sant'Efrem e San Pier Damiani\", \"Santa Giovanna d'Arco e San Sebastiano\", \"San Roberto Bellarmino e San Francesco di Sales\".\nLungo le due navate laterali si apre, in corrispondenza di ogni campata, una cappella poco profonda a pianta rettangolare; mentre nelle restanti vi sono dei pregevoli confessionali lignei in stile neogotico, nella seconda e quarta cappella di ciascun lato vi \u00e8 un altare laterale marmoreo.\nIl primo altare di destra \u00e8 dedicato a San Michele Arcangelo ed \u00e8 sormontato da una pala raffigurante il santo, opera di Alessandro Catani; la predella \u00e8 costituita da sette \"Angeli musicanti\", dipinti dalle figlie dell'artista. L'altare successivo \u00e8 dedicato a Santa Margherita Maria Alacoque ed \u00e8 sormontato da un trittico di Giovan Battista Conti raffigurante la \"Visione del Cuore di Ges\u00f9 a Margherita Maria Alacoque\" (1923), mentre sulla predella vi sono, da sinistra, \"Santa Giovanna Francesca Fr\u00e9miot de Chantal\", \"Santa Margherita Maria Alacoque circondata dalle anime del Purgatorio\", \"Santa Margherita Maria Alacoque presenta alle novizie il culto del Sacro Cuore di Ges\u00f9\" e \"San Francesco di Sales\".\nIl primo altare di sinistra, invece, \u00e8 dedicato a Sant'Antonio di Padova e la sua pala, opera di Giuseppe Brugo, raffigurante \"Sant'Antonio come il santo della carit\u00e0\", poggia su una predella raffigurante da sinistra: \"San Girolamo Emiliani\", \"San Vincenzo de' Paoli\", \"San Camillo de Lellis\", \"Ges\u00f9 Redentore che spezza il pane\", \"Beata Anna Maria Taigi\", \"Santa Elisabetta d'Ungheria\" e \"Santa Luisa di Marillac\". L'altare che segue \u00e8 dedicato a San Gregorio Magno ed \u00e8 sormontato da una pala ispirata alla vicenda del monaco Giusto: essa raffigura \"San Gregorio Magno che celebra la Messa in suffragio del monaco Giusto\" con, in alto, lo \"Spirito Santo\" e, sulla sommit\u00e0 della cornice, la scultura \"Dio Padre\"; la predella presenta, da sinistra: \"San Michele Arcangelo\", \"San Gregorio Magno e i poveri\", \"San Gregorio Magno detta il canto gregoriano\" e \"San Gabriele Arcangelo\". L'opera \u00e8 di Giovan Battista Conti. Nell'ultima campata della navata laterale di sinistra, addossato alla parete, vi \u00e8 il \"Monumento funebre di monsignor Pietro Benedetti\" (1932), in marmi policromi con, nella parte inferiore, una \"Piet\u00e0\" in bronzo anch'essa di Giovan Battista Conti, e, in alto un busto dello stesso materiale raffigurante il defunto vescovo.\nLe navate laterali terminano ognuna con una cappella a pianta poligonale contenente un altare marmoreo con mensa poggiante su colonnine e chiusa da una balaustra decorata ad archetti trilobati. La cappella in fondo alla navata di destra \u00e8 dedicata a San Giuseppe e corrisponde al secondo oratorio dell'associazione del Sacro Cuore del Suffragio delle anime del Purgatorio; il suo altare \u00e8 sormontato da una pala di Giuseppe Brugo raffigurante \"San Giuseppe con Ges\u00f9 fanciullo tra due angeli e i Santi Teresa e Bernardo\". La cappella sul lato opposto \u00e8 invece dedicata alla Madonna del Rosario e sopra l'altare vi \u00e8 la pala di Francesco Notari \"Madonna del Rosario fra angeli e i Santi Domenico di Guzman e Caterina da Siena\"; la cornice \u00e8 decorata con \"Dio Padre\" (al centro) e l\"Annunciazione\" (ai lati), mentre la predella, dipinta, presenta a sinistra (dall'esterno) le \"Sante Zita, Agnese e Cecilia\", a destra (dall'esterno) i \"Santi Alfonso Maria de' Liguori, Bernardino da Siena e Cirillo d'Alessandria\"; sul tabernacolo vi \u00e8 il \"Sacro Cuore di Ges\u00f9\". La cornice, realizzata su disegno del Notari, \u00e8 opera del falegname Giuseppe Fallaci, dell'intagliatore Arturo Grossi e del doratore \"Giovacchino Corsi\".\nLa navata centrale termina con la profonda abside poligonale illuminata da due ordini di monofore archi ogivali, al centro della quale si trova l'altare maggiore marmoreo decorato con bronzi dorati, sormontato dal tabernacolo. Alle sue spalle, vi \u00e8 la pala \"Il Sacro Cuore e le anime del Purgatorio\", di Giuseppe e Alessandro Catani con cornice decorata con tre cuspidi e quattro guglie.\nOrgano a canne.\nA ridosso della parete di controfacciata, sopra una cantoria lignea con parapetto decorato da una serie di archetti ogivali, si trova l'organo a canne della chiesa, costruito dalla ditta Ruffatti dopo il 1960 in sostituzione di uno precedente, proveniente dalla chiesa di Santa Brigida.\nLo strumento \u00e8 a trasmissione elettrica e la sua mostra \u00e8 costituita da 27 canne di principale disposte a palizzata a formare una cuspide centrale e due ali laterali, con bocche \"a mitria\". La consolle, mobile indipendente, \u00e8 situata a pavimento sotto la quinta arcata di sinistra della navata centrale e dispone di due tastiere di 61 note ciascuna e pedaliera concavo-radiale di 32 note; i registri, le unioni, gli accoppiamenti e gli annullatori sono azionati da placchette a bilico poste di fianco e sopra ai manuali.\nMuseo delle anime del Purgatorio.\nAdiacente alla chiesa, presso la sacrestia, si trova il Museo delle anime del Purgatorio, al quale si accede tramite una porta che d\u00e0 sulla sesta campata della navata di destra.\nIn seguito ad un evento miracoloso verificatosi nella cappella dell'associazione del Sacro Cuore del Suffragio delle anime del Purgatorio il 2 luglio 1897, quando, nel corso di un incendio apparve ai fedeli l'anima di un defunto la cui effigie rimase impressa sulla parete, Victor Jou\u00ebt decise di raccogliere testimonianze (documenti e cimeli) sulle manifestazioni delle anime del Purgatorio e di raccoglierle in un museo presso la chiesa."}
{"id": "1927651", "revid": "1573940", "url": "https://it.wikipedia.org/wiki?curid=1927651", "title": "Chiesa di San Gioacchino in Prati", "text": "La chiesa San Gioacchino in Prati \u00e8 un luogo di culto cattolico di Roma, sede dell'omonima parrocchia, situato nel rione Prati, in via Pompeo Magno, presso piazza dei Quiriti. La chiesa \u00e8 anche titolo cardinalizio, il cui titolare attualmente \u00e8 il cardinale Leopoldo Jos\u00e9 Brenes Sol\u00f3rzano.\nStoria e descrizione.\nQuesta chiesa fu costruita per volere di papa Leone XIII, che intendeva in questo modo celebrare il suo giubileo sacerdotale: la prima pietra fu posta nel 1881, ma i lavori furono intrapresi tra il 1891 e il 1898, anno in cui la chiesa fu aperta al pubblico (anche se i lavori si ultimarono solo nel 1911). Fu dedicata a san Gioacchino, il padre della Vergine Maria, a ricordo del nome di battesimo del papa.\nParticolarit\u00e0 della chiesa sono la cupola, in alluminio e traforata con stelle di cristallo, che danno luce in modo suggestivo al suo interno; e all'interno 14 cappelle dedicate a quattordici delle ventisette nazioni cattoliche che contribuirono, con le loro offerte, alla costruzione dell'edificio.\nLa chiesa, costruita dall'architetto Raffaele Ingami, \u00e8 a tre navate, a croce latina, suddivise da colonne di granito rosa con capitelli in bronzo. Essa appare sontuosamente decorata con marmi policromi e arredi di metallo. La porta centrale \u00e8 affiancata da due colonne donate dallo zar di Russia.\nNel 1908 l'organaro belga Jules Anneessens edific\u00f2 in questa chiesa un organo a tre tastiere e 29 registri, restaurato nel 2008 dalla ditta Gustavo Zanin di Codroipo (UD).\nLa chiesa \u00e8 parrocchia dal 1905 ed \u00e8 affidata alla congregazione del Santissimo Redentore; \u00e8 titolo cardinalizio dal 1960.\nNel corso dell'occupazione nazista di Roma, un gruppo di perseguitati (ebrei e politici) trov\u00f2 rifugio all'interno della cupola della chiesa. La soluzione, necessaria a salvare un gruppo di rifugiati - inizialmente accolti nella sala cinematografica della parrocchia - dalle sempre pi\u00f9 frequenti incursioni dell'esercito tedesco in ambienti religiosi, venne escogitata dall'Ing. Pietro Lestini, che conosceva tutti gli ambienti della chiesa. I rifugiati accettarono cos\u00ec di farsi rinchiudere in uno spazio ristretto, e senza luce, posto tra la volta della chiesa e il tetto. La muratura dell\u2019unica porta d\u2019ingresso termin\u00f2 il 3 Novembre del 1943 e in quell'angusto spazio, fra indicibili disagi e privazioni, vissero ogni giorno da dieci a quindici persone: il loro unico collegamento con il mondo era una piccola finestra apribile, posta al centro del timpano a cinquanta metri da terra, attraverso la quale passavano uomini, e cose: cibo, vestiti, lettere, giornali, passatempi e anche rifiuti organici. I rifugiati uscirono dal loro nascondiglio il 7 giugno 1944.\nAl termine della guerra, per aver salvato i perseguitati il Governo Israeliano dichiar\u00f2 Giusti delle Nazioni il redentorista Padre Antonio Dr\u00e9ssino, parroco di San Gioacchino, la suora Margherita Bern\u00e8s delle Figlie della Carit\u00e0 (la cui sede era proprio dinanzi alla Chiesa di San Gioacchino), addetta all\u2019approvvigionamento del cibo e del vestiario, l\u2019ingegner Lestini (che aveva organizzato il tutto e sovrintendeva alle operazioni logistiche) e sua figlia Giuliana, che curava i rapporti tra le famiglie e i rifugiati romani."}
{"id": "1927656", "revid": "28592", "url": "https://it.wikipedia.org/wiki?curid=1927656", "title": "Domenica di Sangue (1921)", "text": ""}
{"id": "1927657", "revid": "123284957", "url": "https://it.wikipedia.org/wiki?curid=1927657", "title": "Alexander Hall", "text": "Biografia.\nFece il suo debutto in teatro a soli quattro anni nel 1898 ed entr\u00f2 nel mondo del cinema come attore nel 1914. Lasci\u00f2 lo spettacolo per andare a combattere nella Prima guerra mondiale e, al ritorno, riprese la carriera artistica come montatore e assistente regista.\nAveva debuttato dietro alla macchina da presa all'epca del muto, nel 1916 con un cortometraggio prodotto da Robert Broadwell, \"A Cry at Midnight\". Una delle sue prime opere importanti fu, negli anni trenta, \"Goin' to Town\" (1935) con Mae West, un musical di ambientazione western. Del 1939 \u00e8 la commedia \"Una ragazza allarmante\" con Joan Blondell dove Hall quasi gioca a ribaltare la fiaba di Cenerentola (la protagonista sposa il povero professore e non il ricco studente). Del 1941 \u00e8 il suo lavoro forse pi\u00f9 famoso, \"L'inafferrabile signor Jordan\" con Robert Montgomery, storia di un angelo distratto che preleva un'anima prima del tempo (remake del film fu \"Il paradiso pu\u00f2 attendere\").\nSi ritir\u00f2 dalle scene dopo il film \"Il suo angelo custode\" (1956)."}
{"id": "1927658", "revid": "124008269", "url": "https://it.wikipedia.org/wiki?curid=1927658", "title": "Stemma di Saint-Pierre e Miquelon", "text": "Lo stemma di Saint-Pierre e Miquelon raffigura una nave dorata che naviga sul mare, rappresentato da onde d'argento. La nave \u00e8 sormontata da un capo diviso in tre parti: partendo da sinistra, rappresentano gli stemmi basco, bretone e normanno. Il tutto \u00e8 sormontato da una corona navale dorata.\nNella parte inferiore, su una fascia argentata, \u00e8 riportato il motto ufficiale di Saint-Pierre e Miquelon: \"a mare labor\" (\"dal mare travaglio\"). Il tutto \u00e8 posto davanti a due ancore nere incrociate in decusse.\nLa nave \u00e8 probabilmente la \"Grande Hermine\" con la quale Jacques Cartier giunse per primo a Saint-Pierre il 15 giugno 1535. Gli stemmi sovrastanti fanno riferimento alle origini della popolazione attuale, discendente, appunto, da coloni baschi, bretoni e normanni."}
{"id": "1927663", "revid": "110157", "url": "https://it.wikipedia.org/wiki?curid=1927663", "title": "Chiesa di Santa Maria del Rosario in Prati", "text": "La chiesa Santa Maria del Rosario in Prati \u00e8 un luogo di culto cattolico di Roma, situato nel rione Prati in via degli Scipioni, sede dell'omonima parrocchia retta dai frati predicatori.\nStoria.\nLa chiesa venne costruita agli inizi del XX secolo e portata a termine tra il 1912 e il 1916 in stile neogotico dall'architetto Giuseppe Ribaldi. \u00c8 sede di parrocchia dal 1912 ed \u00e8 affidata ai Padri Domenicani.\nLa chiesa ha anche valore in campo urbanistico perch\u00e9, con altre del rione e del contiguo quartiere Trionfale (in parte coevo), racconta di una tendenza anticlericale diffusa alla fine dell'Ottocento nel neonato stato italiano che voleva, ponendosi in contrasto con il Vaticano, minimizzare l'importanza dei luoghi di culto, assegnando loro un lotto edilizio qualsiasi nei costruendi quartieri in allineamento su strade anche secondarie e non, come ci si aspetterebbe, un lotto con affaccio sulla via principale del quartiere (via Ottaviano).\nDescrizione.\nL'entrata della chiesa, che affaccia direttamente sulla strada, \u00e8 protetta da una cancellata in ferro battuto; la facciata presenta un rosone con un mosaico nella lunetta. L'interno si presenta a tre navate suddivise da pilastri e da cinque arcate. La parte superiore \u00e8 suggestiva perch\u00e9 decorata con effetti che richiamano un cielo stellato. Le pitture interne sono di Giovan Battista Conti. Sull'altare absidale vi \u00e8 un trittico raffigurante la \"Madonna del rosario\"; l'abside \u00e8 impreziosita da vetrate policrome. Nella controfacciata un mosaico raffigurante la \"Madonna di Pompei\" ed un affresco con l\"'Albero delle profezie di Maria\". Nella chiesa si trova l'organo a canne Tamburini \"opus 634\" del 1971, a trasmissione mista, dotato di 19 registri."}
{"id": "1927664", "revid": "481666", "url": "https://it.wikipedia.org/wiki?curid=1927664", "title": "Sidney Franklin", "text": "Il 20 giugno 1963, si spos\u00f2 con l'attrice australiana Enid Bennett. Il matrimonio dur\u00f2 fino alla morte dell'attrice, il 14 maggio 1969"}
{"id": "1927667", "revid": "287204", "url": "https://it.wikipedia.org/wiki?curid=1927667", "title": "Raimondo di Tolosa", "text": "Il nome ed il titolo di Raimondo di Tolosa fu attribuito a numerosi conti di Tolosa."}
{"id": "1927673", "revid": "1983214", "url": "https://it.wikipedia.org/wiki?curid=1927673", "title": "Wesley Ruggles", "text": "Per il suo contributo all'industria del cinema, gli \u00e8 stata dedicata una stella sulla Hollywood Walk of Fame al 6424 di Hollywood Boulevard.\nBiografia.\nFratello minore dell'attore Charles Ruggles, nacque a Los Angeles nel 1889. Cominci\u00f2 la sua carriera nel 1915 come attore, comparendo in una quindicina di pellicole, talvolta insieme a Charlie Chaplin. Nel 1917, pass\u00f2 alla regia. Avrebbe poi girato fino alla met\u00e0 degli anni quaranta pi\u00f9 di cinquanta film.\nTra i suoi lavori pi\u00f9 notevoli, la versione muta nel 1924 di \"L'et\u00e0 dell'innocenza\", il capolavoro di Edith Wharton insignito di un premio Pulitzer. Nel 1931, fu candidato al premio Oscar per la regia con \"Cimarron\", film che vinse nella categoria miglior film. L'adattamento del romanzo di Edna Ferber, una storia ambientata tra le praterie dell'Oklahoma, fu il primo western a vincere un Oscar.\nA questo grande successo, segu\u00ec una serie di commedie leggere: \"Nessun uomo le appartiene\" con Clark Gable e Carole Lombard, \"Non sono un angelo\", con Mae West e Cary Grant, \"College Humor\" con Bing Crosby e \"Bolero\", con George Raft e Carole Lombard.\nNel 1946, entr\u00f2 nella squadra della Rank Organisation, dirigendo e producendo \"London Town\" con Sid Field e Petula Clark, su un soggetto scritto da lui. Il film fu il primo tentativo di produzione per il cinema britannico di un musical in technicolor, ma l'operazione si rivel\u00f2 un enorme flop sia di critica che di pubblico, uno dei pi\u00f9 grandi insuccessi della storia del cinema di quel paese. Ironicamente, Ruggles era stato chiamato a dirigere il film proprio perch\u00e9 si riteneva che, arrivando da Hollywood, potesse avere le carte in regola per dirigere un musical, pur se niente nella sua carriera poteva confermare una sua attitudine a un lavoro del genere. Quello fu il suo ultimo film. Nel 1953, la United Artists ne distribu\u00ec negli Stati Uniti una versione ridotta con il titolo \"My Heart Goes Crazy\".\nRuggles mor\u00ec l'8 gennaio 1972 a Santa Monica. Venne sepolto al Forest Lawn Memorial Park Cemetery di Glendale, accanto al fratello Charles Ruggles."}
{"id": "1927678", "revid": "1573940", "url": "https://it.wikipedia.org/wiki?curid=1927678", "title": "Chiesa di San Lorenzo in Piscibus", "text": "La chiesa di San Lorenzo in Piscibus \u00e8 un luogo di culto cattolico di Roma, situato nel rione Borgo; esso \u00e8 inglobato all'interno degli edifici novecenteschi del versante meridionale di via della Conciliazione e piazza Pio XII, con l'abside visibile da Borgo Santo Spirito.\nSi trova all'interno del territorio della parrocchia di Santa Maria in Traspontina e su di essa insiste l'omonima diaconia. Inoltre \u00e8 sede del \"Centro Internazionale Giovanile San Lorenzo\", l'organismo del pontificio consiglio per i laici atto alla preparazione delle Giornate mondiali della giovent\u00f9.\nStoria.\nIl nome \"in piscibus\" deriva dall'antica denominazione del quartiere, \"Piscina\", forse per la presenza in quell'area, nel medioevo, di un mercato del pesce.\n\u00c8 di origine antichissime: la tradizione attribuisce la sua erezione a santa Galla, vissuta nel VI secolo. Le prime notizie certe invece risalgono alla fine del XII secolo: la pi\u00f9 antica menzione di essa si trova nell'Ordine di Benedetto Canonico del 1143, ove \u00e8 chiamata \"Sancti Laurentii in porticu maiore\". Nei secoli XIII e XIV apparteneva alla basilica lateranense, come risulta dall'inventario dei beni compilato da Nicola Frangipani ai tempi di Bonifacio VIII; ivi \u00e8 detta \"ecclesia Sancti Laurentii in Piscibus, in civitate Leoniana iuxta Porticum Basilice Principis Apostolorum\" (in italiano: \"chiesa di san Lorenzo in Piscibus, nella citt\u00e0 leonina, presso il portico della basilica del Principe degli Apostoli\"). Nel medesimo tempo per\u00f2 il giuspatronato parrocchiale spettava ai canonici della basilica Vaticana, come attestano le bolle dei papi del 1205 e 1228, nelle quali \u00e8 chiamata \"de Piscibus\".\nNel corso del XVI secolo la chiesa pass\u00f2 dalle clarisse ad una comunit\u00e0 di laici e poi fu inglobata nel palazzo di propriet\u00e0 del cardinale Francesco Armellini, motivo per cui era detta anche \"San Lorenzo dell'Armellini\". Nel 1663 l'intero complesso venne affidato agli scolopi, che nel 1672 fecero restaurare radicalmente la chiesa in forme barocche sotto la direzione di Francesco Massari. Al termine dell'intervento, la chiesa appariva con pianta a tre navate separate da due file di colonne corinzie reggenti un architrave continuo, con abside quadrangolare contenente l'altare maggiore, sormontato dalla pala \"Sposalizio della Vergine Maria\" di Niccol\u00f2 Berrettoni, allievo di Carlo Maratta (1673). Nel 1731 venne demolito il convento e ricostruito, a partire dal 1773, su progetto di Giovanni Domenico Navone, il quale ide\u00f2 anche una nuova facciata per la chiesa; per raccordare l'edificio di culto, situato in una posizione alquanto arretrata, all'antistante piazza Rusticucci, progett\u00f2 un doppio atrio, ricorrendo a numerosi espedienti architettonici per ovviare all'asimmetria e all'irregolarit\u00e0 della struttura.\nIn occasione della costruzione via della Conciliazione, la chiesa non venne demolita (lo furono soltanto la facciata e l'atrio barocchi) e fu inglobata all'interno degli edifici moderni del versante sinistro di piazza Pio XII. Nel 1949 venne restaurata su progetto di Adriano Prandi, che fece rimuovere tutte le superfetazioni barocche per ricondurre l'edificio ad uno stile quanto pi\u00f9 simile a quello originario. Sconsacrata, venne adibita prima a sala convegni, poi a laboratorio artistico: lo scultore Pericle Fazzini, tra il 1972 e il 1975, vi realizz\u00f2 in scala 1:1 il modello in poliuretano della Resurrezione collocata nell'attuale sala Nervi in Vaticano.\nDomenica 13 marzo 1983, papa Giovanni Paolo II ha riconsacrato la chiesa che da allora \u00e8 divenuta sede del Centro Internazionale Giovanile San Lorenzo. Nel 2007 papa Benedetto XVI ha elevato la chiesa e titolo cardinalizio, istituendo la diaconia di San Lorenzo in Piscibus.\nDescrizione.\nEsternamente, della chiesa \u00e8 ben visibile l'abside, a pianta semicircolare, ampiamente ricostruita nel corso dei restauri del 1949; l'edificio \u00e8 situato ad una quota inferiore rispetto a borgo Santo Spirito, sul quale prospetta la parte terminale. La facciata, orientata verso nord e leggermente discosta dall'antistante edificio novecentesco, \u00e8 a salienti, con un unico portale al centro e, nella parte superiore, tre monofore. Alla sua sinistra, la torre campanaria cosmatesca, con cella a due ordini di bifore.\nL'interno si presenta a tre navate divise da colonne di spoglio, sulle quali poggiano archi a tutto sesto, con soffitto a capriate, e pareti completamente spoglie senza alcuna decorazione; la navata maggiore termina con l'abside e l'area presbiterale, rialzata di alcuni gradini rispetto al resto della chiesa, al centro della quale vi \u00e8 il moderno altare, consacrato nel 1983, costituito da un blocco di granito rosso avente la forma di una vera da pozzo di epoca romana, custodita presso i Musei vaticani."}
{"id": "1927681", "revid": "1522738", "url": "https://it.wikipedia.org/wiki?curid=1927681", "title": "Spada magica", "text": "Il termine spada magica indica un qualsiasi tipo di spada mitologica, immaginaria o leggendaria che \u00e8 dotata, in quanto oggetto magico, di un potere speciale che ne incrementa la forza o che le attribuisce facolt\u00e0 particolari.\nLa spada magica nella letteratura fantastica.\nLa spada magica \u00e8 uno degli elementi fondamentali di un romanzo fantasy improntato in stile classico. Una spada magica compare, infatti, nel ciclo di \"Shannara\" di Terry Brooks, nella saga \"La spada della verit\u00e0\", nel cartone animato della Disney \"Taron e la pentola magica\" ed anche ne \"Il Signore degli Anelli\" di J. R. R. Tolkien, dove assume un tono pi\u00f9 leggendario che propriamente magico. \nUna spada magica compare anche nella serie di romanzi di \"Harry Potter\", di J. K. Rowling ed \u00e8 tuttora il pi\u00f9 amato \"oggetto del desiderio\" posto al centro di una ricerca, dagli autori di romanzi fantasy. Nel \"Ciclo dell'Eredit\u00e0\", Rhun\u00f6n, un'elfa, forgia le spade dei Cavalieri dei Draghi"}
{"id": "1927682", "revid": "1543377", "url": "https://it.wikipedia.org/wiki?curid=1927682", "title": "Chiesa dei Santi Michele e Magno", "text": "La chiesa dei Santi Michele e Magno (gi\u00e0 conosciuta in epoca medievale come San Michele de Porticu e poi, dal XV secolo, come San Michele in Borgo) \u00e8 un luogo di culto di Roma, nel rione Borgo, in largo degli Alicorni. \u00c8 dedicata a san Michele Arcangelo e a san Magno di Anagni, ed \u00e8 la chiesa nazionale dei Frisoni; \u00e8 inoltre sede della comunit\u00e0 cattolica nederlandese di Roma e dell'arciconfraternita del Santissimo Sacramento in San Pietro in Vaticano. Rientra nel territorio della parrocchia di Santa Maria in Traspontina.\nLa chiesa e gli edifici annessi sono zona extraterritoriale della Santa Sede.\nStoria.\nL'area della \"Regio XIV Transtiberim\" nella quale \u00e8 attualmente situata la chiesa dei Santi Michele e Magno, era anticamente occupata dagli \"Horti Agrippin\u00e6\", ricchi giardini imperiali che prendono il nome da Agrippina maggiore, all'interno dei quali Nerone fece ardere vivi i cristiani accusati del grande incendio di Roma del 64; il rilievo sul quale sorge l'edificio, attualmente denominato Palazzolo, in epoca altomedievale era noto come \"Mons Sancti Angeli\" (dall'apparizione dell'arcangelo Michele del 590 sulla non lontana Mole Adriana) oppure come \"Palatiolum\" (dal complesso neroniano che si sviluppava in quella zona).\nA partire dall'VIII secolo sorsero nei pressi dell'antica basilica di San Pietro in Vaticano quattro \"schol\u00e6\", insediamenti caratterizzati da una propria organizzazione militare e civile interna costituiti dai membri di varie popolazioni nordiche residenti in Roma, finalizzati alla mutua assistenza verso i concittadini. Quella dei Frisoni venne devastata durante l'incursione saracena dell'846; i caduti dell'esercito frisone vennero seppelliti in un ambiente ipogeo degli edifici neroniani, nei pressi del quale sorse una chiesa dedicata a san Michele e menzionata per la prima volta in una bolla di papa Leone IV dell'854, con la quale entrava a far parte della giurisdizione del monastero di San Martino in Vaticano. Con documento del 21 marzo 1053, papa Leone IX concesse alla chiesa della \"schola\" dei Frisoni il privilegio di seppellire i connazionali morti nel territorio della citt\u00e0 di Roma, i quali altrimenti avrebbero dovuto essere inumati nella chiesa di San Salvatore in ossibus (eccezion fatta per i Sassoni che potevano essere seppelliti nella loro chiesa di Santa Maria in Saxia).\nIl luogo di culto primitivo, profondamente danneggiato durante il sacco di Roma del 1084, venne ricostruito nella prima met\u00e0 del XII secolo e, una volta completato, dedicato da papa Innocenzo II (durante il cui pontificato, il \"Liber Pontificalis\" pone il restauro di diverse chiese della citt\u00e0) il 30 gennaio 1141. Vennero probabilmente riutilizzate le fondazioni di strutture precedenti, alle quali si devono delle minime irregolarit\u00e0 della pianta; la chiesa, il cui aspetto nell'insieme non doveva essere dissimile da quello della chiesa di San Giovanni a Porta Latina, aveva tre navate separate da due file di sette colonne di spoglio ciascuna sormontate da un architrave, e un'unica abside centrale semicircolare; la nave maggiore era illuminata da monofore ad arco che si aprivano nelle pareti laterali; la facciata era esternamente preceduta da un nartece con cinque arcate frontali, delle quali le tre centrali a tutto sesto e le due laterali ogivali.\nNel 1198 papa Innocenzo III sanc\u00ec la giurisdizione del Capitolo Vaticano sulla chiesa di San Michele, il quale gi\u00e0 da tempo amministrava anche il monastero di San Martino in Vaticano, come registrato dal privilegio di Innocenzo II del 1138; lo stesso pontefice nel 1205 ribad\u00ec tale soggezione eliminando la limitazione che in precedenza aveva posto, per cui il clero doveva essere scelto non dai canonici ma dal pontefice. A partire dal 1430 circa, l'arciprete venne nuovamente nominato direttamente dal papa. Dopo anni di abbandono durante la cattivit\u00e0 avignonese, la chiesa venne restaurata nel 1446 dal cardinale di San Marcello e arcivescovo di Ravenna Bartolomeo Roverella, il quale l'aveva ottenuta in commenda da papa Eugenio IV; essa divenne sede parrocchiale e tale rimase fino al 1512, quando venne ceduta alla Cappella Giulia, tornando nuovamente sotto la giurisdizione del Capitolo Vaticano.\nSolamente agli inizi del XVII secolo all'arcangelo Michele venne affiancato come co-dedicatario il vescovo e martire Magno di Anagni probabilmente in seguito al trasferimento delle spoglie mortali dello stesso dall'omonima abbazia situata presso Fondi; tuttavia la doppia titolazione \u00e8 gi\u00e0 citata nell'epigrafe del 1300 circa, presente nella chiesa, per quanto essa parli di due edifici distinti e adiacenti i quali per\u00f2, di fatto, non sono mai esistiti e dunque devono essere intesi come un unico luogo di culto.\nNel 1622 furono ricavati al di sotto del luogo di culto alcuni locali per la sepoltura dei parrocchiani di San Pietro in Vaticano, ampliati nel 1628. Nel 1631 il sacerdote Giacomo Palazzi fond\u00f2 il sodalizio dei Cento preti e venti chierici, finalizzato alla preghiera di suffragio per i defunti e all'assistenza dei sacerdoti ammalati e poveri, che si riuniva nella chiesa; inoltre, un edificio adiacente divenne la prima sede del Seminario Vaticano, istituito da papa Urbano VIII con la bolla \"Quoniam ad agrum\" del 25 ottobre 1636, che nel 1729 si trasfer\u00ec all'interno delle mura leonine. Nel 1658 la chiesa venne affidata all'arciconfraternita del Santissimo Sacramento in San Pietro in Vaticano, approvata da papa Leone X nel 1513, che dal 1520 si trovava in San Giacomo a Scossacavalli.\nRestauri sommari furono condotti nel 1628 e nel 1725. Tra il 1756 e il 1759 l'edificio fu oggetto di un radicale rifacimento ad opera di Carlo Murena, allievo di Luigi Vanvitelli: le strutture medievali vennero inglobate all'interno di un rivestimento barocco in stucco, le finestre in parte tamponate o rimodellate, le navate laterali dotate di volte in muratura; al termine, la chiesa fu ridedicata il 6 maggio 1788 dal cardinale di San Lorenzo in Damaso Enrico Benedetto Stuart, arciprete della Basilica Vaticana. altre riparazioni furono fatte nel 1860 (in seguito ad un incendio) e nel 1908.\nNel 1989 la chiesa \u00e8 divenuta sede della comunit\u00e0 cattolica neerlandese di Roma; negli anni successivi, fino al 2012, l'intero complesso \u00e8 stato sottoposto a restauri dopo che gi\u00e0 ne erano stati eseguiti alcuni tra il 1985 e il 1988. Domenica 12 novembre 1995 papa Giovanni Paolo II ha dedicato il nuovo altare maggiore.\nDescrizione.\nEsterno.\nLa chiesa dei Santi Michele e Magno sorge sul rilievo denominato Palazzolo, alle estremit\u00e0 occidentale del colle Gianicolo, non lontano dalla chiesa di San Lorenzo in Piscibus.\nL'edificio non d\u00e0 direttamente sulla strada ma, celato dalle costruzioni circostanti, \u00e8 preceduto da un cortile a pianta trapezoidale, al quale si accede tramite una scalinata il cui ingresso, su largo degli Alicorni, \u00e8 costituito da un arco in mattoni sormontato da un mosaico raffigurante l\"Annunciazione\" (1987). Una seconda entrata consta nella cosiddetta \"Scala Santa\" che collega Borgo Santo Spirito con la parte terminale della navata laterale sinistra della chiesa; il suo portale marmoreo \u00e8 del XVI secolo ed \u00e8 sormontato da un'edicola settecentesca con un ovale dipinto con l\"Ecce Homo\", coronata da una croce e due fiaccole. La presenza di una scala santa \u00e8 legata alla pratica devozionale di visitare le sepolture dei soldati frisoni caduti durante l'incursione saracena dell'846 per difendere il papa, e inumati in alcuni locali ipogei sui quali sarebbe poi sorta la chiesa dei Santi Michele e Magno; anticamente la scala veniva aperta soltanto il 29 settembre, in occasione della festa di san Michele Arcangelo.\nL'originaria facciata medioevale, con nella parte superiore un'apertura a lunetta e un cornicione in laterizio, \u00e8 preceduta da un avancorpo di minori dimensioni, risalente al XIX-XX secolo e caratterizzato da un paramento murario in blocchi di travertino; in quest'ultimo si aprono un arco a tutto sesto che d\u00e0 accesso all'atrio, e una finestra rettangolare sormontata dallo stemma marmoreo del Capitolo Vaticano; il coronamento \u00e8 costituito da un timpano triangolare. Non \u00e8 pi\u00f9 presente l'antico portico a cinque arcate. In posizione leggermente arretrata, sulla destra, si eleva la torre campanaria romanica, la quale presenta la medesima cortina in laterizi tipica del XII secolo dell'abside semicircolare; il campanile, alto circa 21\u00a0metri, si articola in cinque ordini che, su ogni lato, si aprono con coppie di monofore attualmente murate (i due inferiori) oppure con trifore poggianti su colonnine marmoree con i capitelli a stampella (i tre superiori) che, solo sul lato meridionale, sono statue successivamente modificate in bifore irregolari. La cella ospita due campane:\nInterno.\nInternamente la chiesa presenta inalterata la struttura a tre navate senza transetto del XII secolo, con il rivestimento barocca del 1785-1788 progettato da Carlo Murena; le navate laterali presentano volte a crociera in muratura, mentre la maggiore \u00e8 coperta da un soffitto piano in legno realizzato dopo l'incendio del 1860 e riproducente, dipinta, la decorazione dell'originario soffitto a cassettoni settecentesco; al centro sono raffigurate le chiavi e la tiara dello stemma del Capitolo Vaticano. Le navatelle sono di cinque campate ciascuna e danno sulla navata centrale con tre archi alternati ad aperture architravate, sorretti da pilastri che inglobano le antiche colonne; quest'ultima \u00e8 illuminata da quattro finestre rettangolari per lato ed \u00e8 ornata da otto medaglioni novecenteschi dipinti dagli artisti dello Studio del Mosaico Vaticano, raffiguranti rispettivamente: sulla parete sinistra, a partire dalla controfacciata, il \"Beato Antonio Fatati\", \"San Teodoro il Mansionario\", \"San Villibrordo\" e \"San Leone III\"; sulla parete di destra, a partire dall'abside, \"San Bonifacio di Magonza\", \"Sant'Abbondio\", \"San Carlo Borromeo\" e \"San Suitberto\". Fra le numerose epigrafi presenti nella chiesa, quella al di sotto del primo ovale risale al 1300 circa e ripercorre le tappe salienti della storia della chiesa, mentre ai lati dell'ingresso vi sono quelle che commemorano la dedicazione della chiesa nel 1141 e dell'attuale altare maggiore nel 1995 (a sinistra), nonch\u00e9 la lapide frammentaria del cavaliere Hebi, morto nel 1004, che attualmente costituisce l'unica testimonianza delle antiche sepolture frisoni all'interno dell'edificio (a destra).\nGli altari delle navate laterali furono dedicati il 15 giugno 1766 da Giorgio Maria Lascaris, patriarca titolare di Gerusalemme e segretario della Congregazione della disciplina dei regolari, e privati della mensa nella seconda met\u00e0 del XX secolo; quello di destra \u00e8 sormontato da una statua in stucco della \"Immacolata Concezione\" di un anonimo artista romano del XVIII secolo, la quale sostituisce un dipinto con analogo soggetto del francese \u00c9tienne Parrocel, andato perduto nell'incendio del 1860; sopra quello di sinistra, invece, vi \u00e8 un dipinto settecentesco raffigurante i \"Santi Pietro e Paolo\", di Ludovico Stern. Nella navatella di sinistra vi \u00e8 anche il monumento funebre del pittore boemo Anton Raphael Mengs, scolpito nel 1784 da Vincenzo Pacetti; un'apertura nel pavimento, nell'ultima campata, permette di vedere un sottostante muro di epoca carolingia. Nella seconda met\u00e0 della navata centrale si trovano, affrontati, i due ordini di stalli del coro dell'arciconfraternita, costituiti da quattro dei banchi utilizzati dai padri conciliari nella basilica di San Pietro in Vaticano durante il Concilio Vaticano II.\nIl presbiterio \u00e8 rialzato di un gradino rispetto al resto della chiesa. In posizione avanzata, al centro, si trova l'altare maggiore; esso \u00e8 costituito da un'ara di epoca romana sulla quale, come riportato dall'iscrizione tarda posta al centro del paliotto, la Vergine Maria avrebbe posto il Bambino Ges\u00f9 presentandolo al Tempio; proviene dalla chiesa di San Giacomo a Scossacavalli e al suo interno vi sono le reliquie dei santi Magno di Anagni, Servazio di Tongres e Villibrordo. Ai lati del presbiterio vi sono a sinistra la pietra indicata dalla tradizione come quella del sacrificio di Isacco, e a destra un dipinto della \"Madonna col Bambino fra i santi Pietro e Paolo e angeli\". Al centro dell'abside semicircolare si trova l'altare maggiore barocco, sormontato dalla tela \"San Michele Arcangelo appare sulla Mole Adriana fra i santi Magno e Gregorio I\", opera di Niccol\u00f2 Ricciolini (1756).\nOrgani a canne.\nNella chiesa si trovano due organi a canne.\nLo strumento principale si trova sulla cantoria in controfacciata, caratterizzata da una piattaforma semicircolare e sorretta da quattro colonne tuscaniche dipinte a finto marmo come il parapetto. L'organo venne costruito per la cappella del Coro della basilica di San Pietro in Vaticano da Johann Conrad Werle tra il 1750 e il 1770, e venne trasferito nella collocazione attuale nel 1850. Dopo decenni di abbandono, \u00e8 stato restaurato nel 2010-2011 da Pietro Corna (\"opus 66\"). Lo strumento \u00e8 integralmente racchiuso entro una sobria cassa ad arco in legno scuro, con la mostra chiusa da due portelle e costituita da un'unica cuspide di canne di Principale con bocche \"a scudo\"; la trasmissione \u00e8 integralmente meccanica e dispone di 12 registri; la consolle \u00e8 a finestra e si apre nella parete anteriore della cassa, con i comandi dei registri costituiti da due file di pomelli alla destra dell'unica tastiera; la pedaliera \u00e8 a leggio.\nUn secondo strumento si trova a pavimento sul lato sinistro del presbiterio: si tratta di un organo positivo realizzato dalla Orgelbau Schumacher nel 1992. A trasmissione meccanica, ha 7 registri ed \u00e8 integralmente racchiuso entro una cassa lignea traforata con polifore ogivali."}
{"id": "1927685", "revid": "1573940", "url": "https://it.wikipedia.org/wiki?curid=1927685", "title": "Chiesa di Sant'Anna dei Palafrenieri", "text": "La chiesa di Sant'Anna dei Palafrenieri \u00e8 un luogo di culto cattolico sito in via Sant'Anna nella Citt\u00e0 del Vaticano, nei pressi di Porta Sant'Anna, uno dei varchi d'ingresso al piccolo Stato. L'architetto \u00e8 Jacopo Barozzi, detto il Vignola.\nStoria.\nLa chiesa, a pianta ovale, la prima del genere nel panorama architettonico romano del Cinquecento, fu edificata su disegno di Jacopo Barozzi da Vignola, sotto il pontificato di Pio IV intorno al 1565. Essa fu realizzata dall'Arciconfraternita dei Parafrenieri (Sediari pontifici) del papa, istituita da Urbano VI nel 1378 e oggi risiedente presso la chiesa di Santa Caterina della Rota per autorit\u00e0 di Pio XI, che nel 1929 trasform\u00f2 la storica sede confraternale in parrocchia del nuovo Stato della Citta'del Vaticano.\nL'Arciconfraternita ha come scopo il culto della madre di Maria, Sant'Anna, e il suffragio delle anime dei defunti: dalla loro chiesa prese il nome il borgo adiacente.\nLa chiesa fu ultimata nel Settecento, quando vennero realizzate la facciata, la cupola e gli affreschi interni.\nLa chiesa \u00e8 diventata parrocchia della Citt\u00e0 del Vaticano con la bolla \"Ex Lateranensi pacto\" di papa Pio XI del 30 maggio 1929.\nDescrizione.\nL'esterno della chiesa \u00e8 caratterizzato dalla facciata, che d\u00e0 sullo Stato del Vaticano. Essa \u00e8 affiancata da due campanili, ognuno dei quali presenta la cella campanaria aperta su quattro lati con una monofora per ciascun lato e una copertura a bulbo. L'ingresso \u00e8 costituito da un unico portale; esso \u00e8 sormontato da un tondo raffigurante \"Sant'Anna e la Madonna\" e, pi\u00f9 in alto, da una grande finestra a lunetta. La facciata termina con un frontone spezzato sorretto da due colonne tuscaniche e sormontato da due statue di angeli.\nL'interno della chiesa presenta una pianta ellittica coperta con cupola ribassata al centro della quale vi \u00e8 uno stucco raffigurante la \"Colomba dello Spirito Santo\". Le pareti dell'ellisse sono scandite da otto colonne corinzie che inquadrano i quadri con \"Scene della vita di Sant'Anna\", di Ignazio Stern, e i quattro ambienti a pianta rettangolare (la campata d'ingresso con cantoria, le due cappelle laterali e l'abside alternati a quattro porte con frontoni triangolari. L'abside \u00e8 a pianta quadrata con una grande nicchia su ogni lato, ed \u00e8 coperta con volta a vela riccamente decorata con stucchi, al centro della quale si apre una lanterna. A ridosso della parete fondale, vi \u00e8 l'altare maggiore in marmi policromi che accoglie, all'interno dell'ancona, la pala raffigurante \"Sant'Anna e la Madonna bambina\", opera di Arturo Viligiardi realizzata nel 1927.\nSulla cantoria nella nicchia di destra dell'abside, si trova l'organo a canne, costruito nel 1931 da Giuseppe Migliorini.\nCuriosit\u00e0.\nLa chiesa era famosa nella Roma \"papalina\" per la cosiddetta \"processione delle panze\", cio\u00e8 delle partorienti, che si svolgeva il 26 luglio, giorno della festa liturgica di sant'Anna. Partendo dalla chiesa di Santa Maria in Portico in Campitelli, la processione procedeva al rullo di tamburi, con le partorienti avvolte in un manto (da cui il termine popolare di \"ammantate\"), seguite dai membri della Confraternita dei Palafrenieri a cavallo: chiudeva la processione la statua raffigurante la \"Vergine e sant'Anna\" (oggi conservata nella chiesa di Santa Caterina della Rota). Quando la lunga fila giungeva sul ponte Sant'Angelo il cannone del castello salutava la Vergine con colpi a salve."}
{"id": "1927688", "revid": "92723", "url": "https://it.wikipedia.org/wiki?curid=1927688", "title": "Ebolowa", "text": "Ebolowa, nota anche come Ebolova ed \u00c9bolowa, \u00e8 la capitale della Regione del Sud, e del dipartimento di Mvila in Camerun.\nHa una popolazione di persone (2008). Ebolowa \u00e8 una citt\u00e0 coloniale e un importante centro agricolo: il principale prodotto raccolto nell'area \u00e8 il seme del cacao.\nIn quanto capitale della Regione del Sud e del dipartimento di Mvila, \u00e8 anche un importante centro amministrativo.\nInfrastrutture e trasporti.\nVi sono strade asfaltate che, da Ebolowa, conducono a Mbalmayo, Sangm\u00e9lima e Ambam."}
{"id": "1927690", "revid": "767487", "url": "https://it.wikipedia.org/wiki?curid=1927690", "title": "Laurent Pluvy", "text": ""}
{"id": "1927691", "revid": "2091899", "url": "https://it.wikipedia.org/wiki?curid=1927691", "title": "Chiesa di San Pietro in Borgo", "text": "La chiesa di San Pietro in Borgo \u00e8 un oratorio sito in piazza del Sant'Uffizio a Roma, presso Porta Cavalleggeri. Sorge nelle vicinanze della Citt\u00e0 del Vaticano, in un'area italiana per\u00f2 soggetta ad extraterritorialit\u00e0 a favore della Santa Sede.\nStoria.\nLa chiesa, oggi inserita nel contesto del Palazzo del Sant'Uffizio, \u00e8 di origine medievale ed \u00e8 conosciuta nei documenti anche con il nome di \"San Salvatore de ossibus\", per il vicino cimitero dei pellegrini, o \"San Salvatore in terrione\", in riferimento ad una torre della Porta Cavalleggeri, oggi non pi\u00f9 esistente. Invece, secondo l'Hulsen:\nLa chiesa annoverata fra le filiali della basilica Vaticana gi\u00e0 nelle bolle papali del 1053, 1158 e 1186. Alla chiesa era annessa la \"Schola Francorum\", ossia l'ospizio per i pellegrini francesi che venivano a Roma per visitare la tomba di san Pietro. Fu restaurata sotto Niccol\u00f2 V (1447-1455), ma non molto pi\u00f9 tardi fu abbandonata e poi in parte distrutta per l'edificazione del Palazzo del Sant'Uffizio.\nLa chiesa fu restaurata come oratorio nel 1923. All'interno vi sono affreschi del XV secolo, e soprattutto una tavola cinquecentesca che raffigura la \"Madonna col Bambino\".\nAl suo interno riposano i resti mortali del cardinale Alfredo Ottaviani."}
{"id": "1927692", "revid": "827882", "url": "https://it.wikipedia.org/wiki?curid=1927692", "title": "Amy Sorel", "text": ""}
{"id": "1927695", "revid": "466539", "url": "https://it.wikipedia.org/wiki?curid=1927695", "title": "William Dieterle", "text": "Fu anche sceneggiatore e produttore cinematografico.\nBiografia.\nUltimo di nove figli di una povera famiglia ebraica, appena ne fu in grado lavor\u00f2 come falegname. Raggiunta l'adolescenza si avvicin\u00f2 al teatro e a sedici anni lasci\u00f2 tutto per unirsi a una compagnia viaggiante. Recit\u00f2 sul palcoscenico molte volte fino a debuttare al cinema in Germania nel 1913. Tuttavia, dal suo primo ruolo a quello successivo dovettero passare quasi sette anni: fu l'impresario Max Reinhardt a favorire il definitivo passaggio di Dieterle dal teatro al grande schermo. Recit\u00f2 per quasi dieci anni soprattutto nella parte dell'eroe romantico in pellicole tedesche dal sapore gotico, ma era pi\u00f9 interessato alla regia e nel 1923, grazie al suo mentore, diresse la sua prima opera con una giovanissima Marlene Dietrich.\nAltri quattro anni dovevano scorrere prima che tornasse di nuovo e in maniera pi\u00f9 definitiva dietro la macchina da presa; nel 1930 emigr\u00f2 negli Stati Uniti per girare la versione americana dei suoi film tedeschi e da l\u00ec di fatto non torn\u00f2 pi\u00f9 indietro. Nel 1935 Max Reinhardt lo raggiunse in America, a causa dell'avanzata del nazismo, e insieme girarono \"Sogno d'una notte di mezza estate\" con una esordiente Olivia de Havilland; nonostante fosse ben girato e ben recitato fu un fiasco al botteghino e decret\u00f2 la fine della carriera registica dell'impresario tedesco. Un anno dopo diresse Paul Muni nel primo dei suoi film biografici, \"La vita del dottor Pasteur\", film che conquist\u00f2 un Oscar per la miglior sceneggiatura e il miglior soggetto originale (Sheridan Gibney e Pierre Collings) e come miglior attore a Paul Muni. Con lo stesso Muni nel 1937 gir\u00f2 \"Emilio Zola\", ancora Oscar come miglior sceneggiatura, come miglior film e al miglior attore non protagonista, censurato in molti paesi; in Italia fu proiettato solo nel 1952 e mai in versione integrale (ad eccezione dei passaggi televisivi). Nel 1939 diresse \"Notre Dame\", seconda versione del romanzo di Victor Hugo, con Charles Laughton nel ruolo del gobbo Quasimodo. Nel 1949 gir\u00f2 in Italia il film \"Vulcano\" con attrice protagonista Anna Magnani.\nDopo la met\u00e0 degli anni quaranta si associ\u00f2 al magnate di Hollywood David O. Selznick, dirigendo per lui alcuni film con Jennifer Jones, futura moglie del produttore: \"Duello al sole\", nel quale partecip\u00f2 alla travagliata regia, anche se il regista accreditato fu King Vidor), il meno riuscito \"Gli amanti del sogno\" e il romantico \"Il ritratto di Jennie\", melodramma con la Jones e Joseph Cotten. Nel 1948 firm\u00f2 il noir \"La corda di sabbia\" con Peter Lorre, cruda opera sulla malavita che ancora sa colpire per la violenza e il realismo di alcune scene. I lavori successivi furono minori, se non del tutto deludenti. Nel 1960 ritorn\u00f2 in Germania e lavor\u00f2 per altri otto anni prima di ritirarsi completamente dalla scene."}
{"id": "1927696", "revid": "8596", "url": "https://it.wikipedia.org/wiki?curid=1927696", "title": "Wilhelm Dieterle", "text": ""}
{"id": "1927698", "revid": "287204", "url": "https://it.wikipedia.org/wiki?curid=1927698", "title": "Lavorare uccide", "text": "Lavorare uccide \u00e8 un libro dello scrittore italiano Marco Rovelli pubblicato nel 2008.\nContenuti.\nIn questo libro l'autore narra, in forma di racconto, le storie riguardanti gli omicidi bianchi, le morti nei luoghi di lavoro, raccogliendo testimonianze dai parenti delle vittime, dai compagni di lavoro, dai sindacalisti che si sono occupati dei vari casi. \nI racconti raccolgono una serie impressionante di testimonianze in molti e diversi luoghi dell'Italia, testimoniando sostanzialmente come le cause principali delle morti nei luoghi di lavoro sono da addebitarsi alla mancanza di elementi basilari di sicurezza, spesso mancante per facilitare la produzione.\nPremi e riconoscimenti.\nIl libro ha ricevuto nel 2008 il premio letterario Pozzale - Luigi Russo di Empoli, 56\u00aa edizione."}
{"id": "1927700", "revid": "481666", "url": "https://it.wikipedia.org/wiki?curid=1927700", "title": "Irving Cummings", "text": "Biografia.\nNasce come Irving Caminsky e comincia la sua carriera d'attore a Broadway, lavorando nella compagnia di Lillian Russell. Approdato agli schermi cinematografici attorno all'inizio degli anni '10, ottiene ben presto la popolarit\u00e0 come attore di primo piano in un'industria cinematografica allora agli albori. Negli anni '20 inizia a dirigere film soprattutto d'azione ed occasionalmente qualche commedia, ma il vero slancio come regista lo trova dieci anni dopo quando andr\u00e0 a lavorare per la 20th Century Fox. Qui si specializza nei grandi film in Technicolor per cui la casa andava famosa, dirigendo le pi\u00f9 divertenti commedie di Betty Grable e Shirley Temple"}
{"id": "1927701", "revid": "1573940", "url": "https://it.wikipedia.org/wiki?curid=1927701", "title": "Chiesa di San Giuseppe alla Lungara", "text": "La chiesa di San Giuseppe alla Lungara \u00e8 un luogo di culto cattolico di Roma, nel rione Trastevere, in via della Lungara, 45.\nFu eretta durante il pontificato di Clemente XII nel 1734, su progetto di Ludovico Rusconi Sassi; sub\u00ec restauri nel corso dell'Ottocento, in particolare la ricostruzione della cupola (1872), che era crollata.\nLa facciata della chiesa \u00e8 a due ordini; l'interno si presenta a pianta ottagonale; all'altare maggiore domina il dipinto di Mariano Rossi \"\"Il sogno di san Giuseppe\". Sulle pareti laterali del piccolo presbiterio stanno due dipinti ad olio su tela entro semplici cornici marmoree, entrambi di Mariano Rossi; quello di sinistra rappresenta \"L'Adorazione dei Magi\" e quello della parete destra \"La strage degli innocenti\"\".\nLa sacrestia conserva un busto marmoreo di Clemente XI e nel soffitto un dipinto raffigurante \"Il trionfo della Chiesa\" del Rossi (1768).\nAnnesso alla chiesa vi \u00e8 il convento, affidato alla congregazione dei Pii Operai, costruito negli anni 1760-1764 da Giovanni Francesco Fiori, con una bella facciata ricca di elementi decorativi. Sopra il portale d'ingresso troviamo questa iscrizione: \"\u201cD.O.M. Domum hanc Piorum Operariorum Clementis PP. XIII pietas a fundamentis erexit anno MDCCLXIII\u201d\""}
{"id": "1927703", "revid": "481666", "url": "https://it.wikipedia.org/wiki?curid=1927703", "title": "Harry Beaumont", "text": "Biografia.\nLavor\u00f2 dalla met\u00e0 degli anni '10 fino alla fine degli anni '40 per molti degli studios hollywoodiani: Fox, Goldwyn, Metro, Warner Brothers e MGM.\nNegli anni della Prima guerra mondiale, lavor\u00f2 per il teatro di rivista a New York, prima di passare a recitare per la Edison Film Company. In quel periodo, cominci\u00f2 a scrivere le sue prime sceneggiature. Nel 1914, firm\u00f2 il suo primo film insieme al regista Ashley Miller. Lavor\u00f2 anche per gli studios della Essanay.\nNel periodo muto, tra i suoi film di pi\u00f9 grande successo figurano \"Beau Brummell\" (1924), con John Barrymore, e \"Le nostre sorelle di danza\" (1928), con Joan Crawford.\nNel 1929 diresse il primo film sonoro musicale della MGM, \"La canzone di Broadway\", che vinse nel 1930 l'Oscar al miglior film, mentre Beaumont venne candidato per l'Oscar al miglior regista (vinto per\u00f2 da Frank Lloyd con \"Trafalgar\").\nVita privata.\nHarry Beaumont spos\u00f2 l'attrice Hazel Daly, dalla quale ebbe due figlie, le gemelle Anne e Geraldine. Il regista mor\u00ec il 2 dicembre 1966 all'et\u00e0 di 78 anni a Santa Monica, in California."}
{"id": "1927704", "revid": "599013", "url": "https://it.wikipedia.org/wiki?curid=1927704", "title": "R\u00e9mi Rippert", "text": ""}
{"id": "1927705", "revid": "124679710", "url": "https://it.wikipedia.org/wiki?curid=1927705", "title": "Chiesa di San Giacomo alla Lungara", "text": "La chiesa di San Giacomo alla Lungara \u00e8 un luogo di culto cattolico di Roma, nel rione Trastevere, in via della Lungara, 141/A. \u00c8 chiamata anche San Giacomo in Settimiano o in Settignano per la vicinanza con la Porta Settimiana, fatta costruire da Settimio Severo ed inglobata dall'imperatore Aureliano nelle mura della citt\u00e0.\nStoria.\nLa chiesa \u00e8 di origine medievale, forse risalente all'epoca di Papa Leone IV nel IX secolo. Tuttavia i primi documenti che attestano la sua esistenza sono bolle papali del 1198 e 1228, quando \u00e8 dichiarata filiale di san Pietro in Vaticano da Innocenzo III. Nel XII secolo Innocenzo IV la concedette ai monaci Benedettini Silvestrini. Estinti i Papareschi, di cui era stata chiesa gentilizia, Giulio II assegn\u00f2 la propriet\u00e0 del complesso alla Cappella Giulia, alla quale era attribuita anche la propriet\u00e0 di vari altri immobili ancora esistenti lungo la prospiciente via della Penitenza.\nNel 1620 il capitolo vaticano affid\u00f2 la chiesa ai Francescani, ma dopo pochi anni il complesso fu assegnato alle Monache penitenti, le quali, grazie alla protezione del cardinal nipote Francesco Barberini e del suo avvocato concistoriale Ippolito Merenda, nel 1644, fecero restaurare l'edificio da Luigi Arrigucci: con questi restauri la chiesa perdette la pianta basilicale a tre navate, per diventare ad un'unica navata con soffitto a cassettoni. \nLe monache (agostiniane) restarono nel convento fino al 1887, quando l'edificio fu abbattuto per la costruzione del lungotevere, e la chiesa con il suo campanile rischiarono la stessa sorte. Nel 1902 il capitolo della Cappella Giulia cedette l'uso del complesso alla parrocchia di Santa Dorotea e per essa ai frati minori conventuali che ancor oggi la tengono. I frati fecero con il Comune un accordo che prevedeva il restauro della chiesa e la ricostruzione a proprie spese del convento, in cambio del permesso al Comune stesso di appoggiare ai muri perimetrali del convento ricostruito la nuova scuola elementare che stava costruendo. La scuola \u00e8 ancor oggi intitolata a Giuditta Tavani Arquati..\nNel 1912 furono completati sia il convento che la scuola. La chiesa fu rinnovata nel 1916 a spese dell'arcivescovo di Larissa monsignor Grasselli, appartenente allo stesso ordine, che si era ritirato a vivere nel convento.\nDescrizione.\nL'interno della chiesa si presenta, come detto, ad unica navata, con due altari laterali, e due grandi statue in due nicchie laterali ai lati del presbiterio. \nIl soffitto a cassettoni non \u00e8 sfarzoso, ma \u00e8 molto aggraziato e perfettamente proporzionato alle dimensioni e allo stile della chiesa.\nMerita attenzione il pavimento, rifatto nel restauro del 1916: realizzato in materiale economico tipico del periodo umbertino (\"cementine\", cio\u00e8 piastrelle di cemento e graniglie colorate) ma di buona qualit\u00e0 estetica, \u00e8 realizzato come un insieme di tappeti.\nL'opera pi\u00f9 conosciuta \u00e8 la \"Memoria funebre di Ippolito Merenda\" di Gian Lorenzo Bernini: una lapide in forma di lenzuolo spiegazzato, sorretto con le mani e con i denti da uno scheletro alato, originariamente installato al monastero delle Convertite. L'altare maggiore presenta un affresco di Giovanni Francesco Romanelli raffigurante \"L'apostolo san Giacomo\".\nDal Lungotevere della Farnesina \u00e8 possibile vedere il campanile romanico della chiesa, risalente al XII secolo ed unico elemento medievale superstite."}
{"id": "1927708", "revid": "52076", "url": "https://it.wikipedia.org/wiki?curid=1927708", "title": "Automobile Club d'italia", "text": ""}
{"id": "1927709", "revid": "265329", "url": "https://it.wikipedia.org/wiki?curid=1927709", "title": "Ronald Erwin McNair", "text": ""}
{"id": "1927711", "revid": "287204", "url": "https://it.wikipedia.org/wiki?curid=1927711", "title": "Chiesa di Santa Croce alla Lungara", "text": "La chiesa di Santa Croce alla Lungara \u00e8 una chiesa di Roma, nel rione Trastevere, in via della Lungara, 19.\n\u00c8 chiamata anche Chiesa della Santa Croce delle Scalette per la presenza di una doppia rampa di scale d'accesso dalla strada; oppure Buon Pastore, perch\u00e9 nell'Ottocento la chiesa e l'annesso monastero furono affidati alle Suore del Buon Pastore d'Angers.\nLa chiesa fu edificata nel 1619 con le sovvenzioni del duca di Baviera e del cardinale Antonio Barberini, fratello di Papa Urbano VIII; il monastero invece \u00e8 del 1615, fondato dal carmelitano Domenico di Ges\u00f9 e Maria \"\u201cper togliere dal peccato le donne di vita disonesta\u201d\" (Armellini).\nL'interno della chiesa si presenta ad unica navata ed \u00e8 stato rimaneggiato nel XIX secolo con un certo gusto classicheggiante. Sull'altar maggiore vi era un quadro di \"Ges\u00f9 che porta la croce\", sostituito ora da altro raffigurante il \"Crocifisso\", opera di Francesco Troppa, a cui si deve anche l\"Annunciazione\" sull'altare di destra. Altra opera di una certa importanza \u00e8 la \"Maddalena\" di Ciccio da Napoli.\nIl vicino monastero, ampliato nel XIX secolo da Virginio Vespignani, mantenne sempre la sua funzione di casa di redenzione, di riabilitazione o di recupero; nel 1950, una volta che le monache lasciarono l'istituzione, la casa divenne sede distaccata del carcere femminile per donne colpevoli di reati minori. Questa finalit\u00e0 cess\u00f2 nel 1979, ed oggi vi \u00e8 la sede della Casa Internazionale delle Donne."}
{"id": "1927713", "revid": "287204", "url": "https://it.wikipedia.org/wiki?curid=1927713", "title": "Remi Rippert", "text": ""}
{"id": "1927716", "revid": "827882", "url": "https://it.wikipedia.org/wiki?curid=1927716", "title": "Herbert Brenon", "text": "Biografia.\nHerbert Brenon nacque a Kingstown (l'attuale D\u00fan Laoghaire) nei pressi di Dublino: suo padre Edward St. John Brenon era uno scrittore e critico teatrale, la madre Frances era una donna colta, autrice di una commedia che in seguito il figlio avrebbe messo in scena.\nHerbert Brenon cominci\u00f2 la sua carriera come regista teatrale, lavorando nel vaudeville insieme alla moglie, Helen Oberg. Inizi\u00f2 la sua carriera cinematografica all'IMP, debuttando nel cinema nel 1911 come sceneggiatore. L'anno seguente, pass\u00f2 alla regia, interpretando anche film come attore. Nella sua carriera recit\u00f2 in 22 film, ne diresse 128, ne scrisse 58. Diresse attori famosi come King Baggot, Annette Kellerman, Pola Negri, Ronald Colman, Lon Chaney, Loretta Young, Alice Joyce, Clara Bow, Anna May Wong, Norma Talmadge, Theda Bara.\nTra i suoi lavori pi\u00f9 notevoli, vanno ricordati \"Peter Pan\", adattamento del 1924 del lavoro teatrale di Barrie e \"Padre\" del 1927, film per cui ottenne una candidatura come miglior regista alla prima edizione degli Oscar nel 1929.\nLa famiglia.\nIl fratello di Herbert, Algernon St. John Brenon, fu critico musicale del \"Morning Telegraph\" di New York. Fu sostituito nel 1913 dalla figlia Aileen, che poi sarebbe diventata addetta stampa alla Paramount. L'altra figlia di Algernon, Juliet Brenon, intraprese la carriera di attrice e prese parte ad alcuni film dello zio.\nLa morte.\nMor\u00ec a Los Angeles il 21 giugno 1958 all'et\u00e0 di settantotto anni e venne sepolto in un mausoleo privato al Woodlawn Cemetery nel Bronx a New York."}
{"id": "1927718", "revid": "767487", "url": "https://it.wikipedia.org/wiki?curid=1927718", "title": "Premio Filippo Sacchi", "text": "Il premio Filippo Sacchi \u00e8 un riconoscimento che il Sindacato nazionale giornalisti cinematografici italiani (SNGCI) riserva alle migliori tesi universitarie sul cinema discusse presso atenei italiani e francesi.\nIl premio \u00e8 dedicato a Filippo Sacchi (Vicenza, 1887 \u2013 Pietrasanta, 1971), giornalista, scrittore e critico cinematografico del Corriere della Sera. Il premio ha cadenza annuale o, in qualche caso, biennale.\nPer l'edizione 2006-2007 il premio \u00e8 consegnato durante il Festival del cinema di Venezia il 4 settembre 2008.\nI vincitori dell'edizione 1989-1990.\nI premi sono stati consegnati nel febbraio 1990 dal presidente del Senato Giovanni Spadolini, gi\u00e0 direttore del Corriere della Sera, nelle sale di Palazzo Giustiniani\nI vincitori dell'edizione 2006-2007.\nLa giuria dell'edizione 2006-2007 \u00e8 composta da Mario Verdone, Oreste De Fornari, Enrico Magrelli, Steve Della Casa e Italo Moscati.\nI vincitori dell'edizione 2005.\nLa giuria dell'edizione 2005 \u00e8 composta da Maria Pia Fusco, Enrico Magrelli, Steve Della Casa e Italo Moscati\ne Francesca Chelu Deiana (Universit\u00e0 degli studi di Torino) per la tesi Ricostruzione e restauro del pi\u00f9 celebre film coloniale italiano: Kif Tebbi"}
{"id": "1927719", "revid": "1573940", "url": "https://it.wikipedia.org/wiki?curid=1927719", "title": "Chiesa di Santa Dorotea", "text": "La chiesa dei Santi Silvestro e Dorotea \u00e8 un luogo di culto cattolico del centro storico di Roma situato nel rione Trastevere, in via di Santa Dorotea, 23. Dal 12 giugno 2014 insiste su di essa il titolo cardinalizio di Santa Dorotea.\nStoria.\nL'attuale chiesa \u00e8 stata edificata sull'area dove sorgeva una chiesa medievale, attestata da una bolla di papa Callisto II del 1123 col nome di \"Sancti Silvestri iuxta portam Septimianam\", e conosciuta nel XIV secolo col nome di \"San Silvestro della malva\"; dal 1445 essa assunse la doppia denominazione di \"San Silvestro e Santa Dorotea\".\nIn occasione dell'Anno Santo del 1475 la chiesa medievale venne distrutta e ne fu costruita una nuova, dedicata alla sola Santa Dorotea, martire cristiana sotto l'imperatore Diocleziano. In alcuni locali annessi alla sacrestia dimorarono Gaetano di Thiene e Giuseppe Calasanzio, che qui gettarono le fondamenta dei loro rispettivi Ordini. Nel 1738 la chiesa fu affidata ai padri Conventuali che la demolirono nel 1750 e sei anni dopo ne costruirono una nuova con un ampio convento annesso. La fabbrica della chiesa fu affidata a Giovanni Battista Nolli, che \u00e8 sepolto alla base dell'altare maggiore.\nSecondo l'uso del tempo, fino al 1870, si solevano affiggere sulla porta di questa chiesa in un cartello i nomi di coloro che non avevano adempiuto al precetto pasquale.\nDescrizione.\nArte e architettura.\nLa facciata della chiesa \u00e8 leggermente concava ed \u00e8 a capanna. Al di sopra del portone vi \u00e8 un'iscrizione che ricorda i due santi a cui anticamente fu dedicata la chiesa. Il frontone con cui termina la facciata poggia su un piccolo attico con due finestre che si aprono sul cornicione idealmente sorretto da paraste composite.\nL'interno della chiesa \u00e8 a croce latina, con navata sia prima, sia dopo la crociera, con quattro altari laterali; sia la navata, sia il transetto sono coperti con volta a botte, affrescata con le \"Storie di Santa Dorotea e dei santi francescani\" di Gaetano Bocchetti. La navata termina con l'abside semicircolare, illuminata da due finestre rettangolari, con al centro l'altare maggiore marmoreo, sotto il quale sono custodite le reliquie di Santa Dorotea. Il nuovo affresco, su tavola, che ripresenta il martirio della giovane santa \u00e8 del Maestro Gino Terreni, di Empoli. Nell'ancona, si trova la tela \"Santa Dorotea e San Silvestro\" di Michele Bucci, all'interno del quale \u00e8 inserito il quadro della \"Madonna del Divino Amore\". L'altare del braccio destro del transetto \u00e8 dedicato a Sant'Antonio da Padova ed ospita la pala \"Sant'Antonio\" di Lorenzo Gramiccia; quello del braccio di sinistra, invece, \u00e8 dedicato a San Francesco d'Assisi ed ospita la pala \"Estasi di San Francesco\" di Liborio Marmorelli. La crociera \u00e8 coperta con una cupola ottagonale con lanterna, sorretta da quattro pilastri, ognuno dei quali presenta un coretto.\nPresso la chiesa vi \u00e8 una piccola cappella dedicata alla Vergine Desolata.\nOrgano a canne.\nSulla moderna cantoria in controfacciata, si trova l'organo a canne della chiesa, costruito dai Fratelli Ruffatti durante il pontificato di Paolo VI.\nLo strumento \u00e8 a trasmissione elettrica, con mostra, priva di cassa, composta da canne di principale disposte a palizzata con bocche \"a mitria\", ed ha la consolle, avente due tastiere di 61 note ciascuna e pedaliera concavo-radiale di 32 note, in cantoria."}
{"id": "1927723", "revid": "1573940", "url": "https://it.wikipedia.org/wiki?curid=1927723", "title": "Chiesa di San Giovanni della Malva in Trastevere", "text": "La chiesa di San Giovanni della Malva in Trastevere (\"kisha e Sh\u00ebn Janit t\u00eb Shqiptar\u00ebve\") \u00e8 una chiesa di Roma, nel rione Trastevere, situata nella piazza omonima.\n\u00c8 la chiesa nazionale albanese a Roma e le celebrazioni sono in lingua albanese secondo il rito latino.\nStoria.\nLa chiesa \u00e8 antica e risale al medioevo. \u00c8 attestata da una bolla di Callisto II del 1123 con il nome di \"Sancti Iohannis prope portam Septimianam\" (presso la Porta Settimiana); \u00e8 conosciuta nel XIV secolo con il nome di \"Sancti Iohannis ad Ianiculum\" (al Gianicolo). Il nome attuale, attestato solo dal 1367, pu\u00f2 derivare o dalla pianta della malva che cresceva nei pressi o dalla corruzione del nome \"Mica Aurea\" (sabbia dorata), nome che nel medioevo era dato alla parte del Gianicolo ancora oggi chiamato Montorio. Inoltre in alcuni cataloghi di chiese romane, essa \u00e8 denominata proprio \"Sancti Iohannis mica aurea\".\nNel 1475, in occasione del Giubileo e dell'apertura del ponte Sisto, papa Sisto IV la fece restaurare. Nel 1818 la chiesa medievale fu demolita perch\u00e9 fatiscente ed in forte stato di degrado, e nel 1851 ne fu ricostruita una nuova, finanziata da Pio Grazioli, su progetto di Giacomo Moraldi.\nDal 1\u00ba agosto 2004 un decreto del Vicariato di Roma ha concesso alla comunit\u00e0 cattolica albanese di usufruire della chiesa per la preghiera e le attivit\u00e0 pastorali.\nDescrizione.\nLa chiesa ha una facciata tripartita e timpano triangolare; sopra la porta vi \u00e8 un bassorilievo raffigurante \"la Vergine Maria con i ss. Giovanni Evangelista e Giovanni Battista\". Questo ricorda che la chiesa \u00e8 dedicata all'Immacolata e ai due santi di nome Giovanni (come pure attestato da un'epigrafe all'interno). Ancora nella facciata si trovano due stemmi con l'agnello e l'aquila che alludono ai due santi.\nL'interno si presenta a croce greca (mentre l'antica chiesa era a tre navate), con cupola emisferica. Precede la chiesa un atrio, sopra il quale vi \u00e8 la cantoria. Dell'antica decorazione interna non rimane pi\u00f9 niente; sono esposte solo opere del Settecento e dell'Ottocento, per lo pi\u00f9 di autori ignoti o incerti. Domina la pala d'altare che raffigura la \"Madonna fra i santi Giovanni Evangelista e Giovanni Battista\"."}
{"id": "1927724", "revid": "181699", "url": "https://it.wikipedia.org/wiki?curid=1927724", "title": "Otaria orsina del Capo", "text": ""}
{"id": "1927728", "revid": "1566286", "url": "https://it.wikipedia.org/wiki?curid=1927728", "title": "Fred Schepisi", "text": "Biografia.\nFrederic Alan Schepisi nacque a Melbourne, figlio di Loretto Ellen (nata Hare) e Frederic Thomas Schepisi, un fruttivendolo e venditore di auto di origine italiana. Inizi\u00f2 la sua carriera come regista di pubblicit\u00e0 e documentari, poi esord\u00ec come regista cinematografico con \"Il cortile del diavolo\", nel 1976.\nSchepisi vinse il premio AACTA al miglior regista e il AFI alla migliore sceneggiatura per \"Il cortile del diavolo\" e \"Un grido nella notte\".\nNel 1991, Schepisi fu candidato con \"The Russia House\" per l'Orso d'oro al Festival di Berlino 1991.\n\u00c8 sposato con Mary, dalla quale ha avuto una figlia, Alexandra (attrice), e vive a Melbourne dal 2004."}
{"id": "1927729", "revid": "767487", "url": "https://it.wikipedia.org/wiki?curid=1927729", "title": "Chiesa di Santa Margherita in Trastevere", "text": "La chiesa di Santa Margherita in Trastevere \u00e8 un luogo di culto cattolico di Roma, nel rione Trastevere, situata in piazza di Sant'Apollonia, 13.\nEssa fu eretta nel 1288 durante il pontificato di Niccol\u00f2 IV. Fu riedificata nel 1564, per opera di donna Giulia Colonna, la quale fece costruire pure il contiguo monastero per monache. Nel 1680 fu nuovamente rifatta dal cardinale Girolamo Gastaldi su disegno di Carlo Fontana, che modific\u00f2 l'orientamento della chiesa. Ebbe anche il nome di \"Santa Margherita della Scala\" oppure di \"Santa Elisabetta\"; le religiose vi vivevano come bizzoche senza voto di clausura, come \u00e8 confermato dagli atti della visita fatta in Roma durante il pontificato di Alessandro VII:\nIl 16 luglio 1678, durante la celebrazione dei Vespri, si verific\u00f2 il crollo delle travi portanti del coro. I lavori di ricostruzione furono voluti dal cardinale Girolamo Gastaldi e progettati e diretti da Carlo Fontana, che affid\u00f2 a Giacinto Brandi la realizzazione della pala dell'altare maggiore.\nLa facciata \u00e8 a due ordini; l'ordine superiore \u00e8 sovrastato da una croce con rami di palma, simbolo della vittoria della croce. Sulla fronte della chiesa si legge la doppia dedica: \"\u201cIn honorem S. Margheritae V. et M. et S. Emigdii Ep. et M.\u201d\" (\u201cIn onore di Santa Margherita vergine e martire, e di Sant'Emidio vescovo e martire\u201d).\nL'interno ha una sola navata e tre cappelle laterali, con volta a botte e abside semicircolare. Sull'altare maggiore, adorno di ricchi marmi, sta il quadro secentesco raffigurante \"Santa Margherita sconfigge il demonio\" (1680-83), opera di Giacinto Brandi, mentre gli ovali nei lati sono di Giuseppe Ghezzi. In una cappella a sinistra vi \u00e8 l'opera del Baciccia raffigurante l\"Immacolata fra san Francesco e santa Chiara\".\nStrutture romane sottostanti la chiesa furono rinvenute da Giuliano Sacchi (Architetto della Soprintendenza BB.AA.AA di Roma, MIBACT) nel corso dei restauri da lui diretti nel 1996 (vedi bibliografia).\nLa chiesa \u00e8 stata officiata dalla Confraternita di Sant'Emidio fino al 1996, mentre il convento \u00e8 adibito ad abitazioni civili.\nAttualmente la chiesa \u00e8 stata affidata ad un sacerdote del Vicariato di Roma dal 2 febbraio 1997."}
{"id": "1927730", "revid": "181699", "url": "https://it.wikipedia.org/wiki?curid=1927730", "title": "Procoptodonte", "text": ""}
{"id": "1927733", "revid": "123864656", "url": "https://it.wikipedia.org/wiki?curid=1927733", "title": "James Bridges", "text": "Dal 1956 al 1968 \u00e8 stato un attore con lo pseudonimo Jim o Jimmy Bridges. \u00c8 morto di cancro nel 1993 a 57 anni."}
{"id": "1927734", "revid": "1543377", "url": "https://it.wikipedia.org/wiki?curid=1927734", "title": "Valerie Solanas", "text": "Biografia.\nSolanas nacque a Ventnor City, nel New Jersey, nel 1936, figlia di Louis Solanas, un barista canadese nato e cresciuto a Montr\u00e9al (nel Qu\u00e9bec) da genitori spagnoli, e di Dorothy Marie Biondo, un'assistente odontoiatrica statunitense nativa di Filadelfia (in Pennsylvania) e d'origini italiane (nella fattispecie siciliane e genovesi). Aveva una sorella minore, Judith Arlene Solanas Martinez. Valerie racconta di come fu vittima di abusi sessuali da parte di suo padre per tutta l'infanzia. I genitori divorziarono negli anni quaranta, ed all'et\u00e0 di 15 anni Valerie inizi\u00f2 a vivere per strada. Nonostante questo, termin\u00f2 gli studi liceali e si iscrisse alla facolt\u00e0 di psicologia dell'University of Maryland, College Park. Dopo la laurea in psicologia lavor\u00f2 per un anno nell'Universit\u00e0 del Minnesota, e nel 1953 nacque suo figlio David (che venne adottato dalla famiglia Blackwell). Altri dettagli della sua vita da questa ultima data al 1966 sono poco chiari, dato che Valerie vagabond\u00f2 per il paese sostenendosi con l'elemosina e prostituendosi.\nSCUM Manifesto.\nVerso la fine degli anni sessanta Valerie Solanas scrisse ed autoprodusse il suo lavoro pi\u00f9 conosciuto, lo SCUM Manifesto, un feroce, rivoluzionario attacco alla cultura patriarcale, che vendeva per strada a 25 centesimi alle donne e a 50 agli uomini. La parola SCUM (in inglese \"feccia\") viene generalmente interpretata come un acronimo di \"Society for Cutting Up Men\" (Societ\u00e0 per l'escissione degli uomini), anche se questa sigla non compare nel manifesto e che l'autrice abbia rigettato questa interpretazione. Il testo, iconoclasta e scritto con uno stile fortemente ironico e parodistico, analizza e critica ferocemente la societ\u00e0 moderna occidentale attraverso un linguaggio crudo e aggressivo, arrivando a proporre alquanto provocatoriamente l'\"automazione totale\" e \"l'eliminazione del maschio\" descritto come essere inferiore nel testo, prendendo a prestito e ribaltando tutti i clich\u00e9 sull'inferiorit\u00e0 femminile. Valerie Solanas afferm\u00f2 che SCUM voleva essere una scrittura satirica per creare dibattito sui temi trattati.\nNew York e la \"Factory\".\nSolanas arriv\u00f2 al Greenwich Village nel 1966, dove scrisse il dramma teatrale \"Up Your Ass\", la storia di una prostituta e di un vagabondo. Nel 1967 incontr\u00f2 Andy Warhol fuori dal suo studio, la \"Factory\", e gli chiese di produrre il suo dramma. Intrigato dal titolo, lui accett\u00f2 lo scritto promettendo di visionarlo. Warhol, i cui film furono spesso censurati ed interrotti nei cinema dalla polizia per le oscenit\u00e0 contenute, trov\u00f2 il testo tanto pornografico che pens\u00f2 fosse una trappola della polizia, e non ricontatt\u00f2 Solanas a proposito del testo.\nNel 1967 Solanas cominci\u00f2 a telefonare ossessivamente a Warhol, richiedendo la restituzione del testo di \"Up Your Ass\". Quando Warhol ammise di averlo perso, lei chiese dei soldi come risarcimento. Warhol ignor\u00f2 queste richieste ma le offr\u00ec un ruolo in \"I, A Man\" (1968-1969), forse come compensazione. In quel film lei e l'uomo del titolo (interpretato da Tom Baker) discutono nel corridoio di un palazzo sulla possibilit\u00e0 di andare nel suo appartamento. Solanas domina improvvisando la conversazione e conducendo lo sconcertato attore ad un dialogo costellato da oscenit\u00e0 nonsense come \"squishy asses\" (\"culi appiccicatici\"), \"men's tits\" (\"tette d'uomini\") e \"lesbian instinct\" (\"instinto lesbico\").\nNel suo libro \"Popism: The Warhol Sixties\", Warhol scrisse che prima che lei gli sparasse pensava che Valerie Solanas fosse una persona interessante e divertente. Comunque, il suo assillarlo continuamente (ai limiti del pedinamento) rese difficile un qualunque tipo di rapporto e non fece altro che allontanarlo.\nIl tentato assassinio di Andy Warhol.\nIl 3 giugno 1968 Valerie Solanas attent\u00f2 alla vita dell'artista Andy Warhol, del suo critico d'arte, e del suo curatore e compagno di allora Mario Amaya, nell'atrio dello studio dell'artista, denominato la \"Factory\", sparando diversi colpi di pistola. Quando l'artista arriv\u00f2 in compagnia degli altri due, Solanas spar\u00f2 tre colpi di pistola a Warhol, e punt\u00f2 contro gli altri due; colp\u00ec Mario Amaya, tentando anche di sparare al manager di Warhol, Fred Hughes, ma la sua pistola si incepp\u00f2. Fugg\u00ec subito dopo dalla scena del crimine. Amaya riport\u00f2 solo ferite lievi e fu dimesso dall'ospedale il giorno stesso. Andy Warhol, invece, fu ferito gravemente e sopravvisse a malapena; i chirurghi dovettero aprirgli il petto e praticargli diversi massaggi cardiaci per riattivargli il cuore. Soffr\u00ec di postumi permanenti, e la vicenda ebbe un effetto profondo sulla vita e sull'arte dell'artista.\nQuella sera Solanas si costitu\u00ec alla polizia e fu arrestata per il tentato omicidio ed altri crimini. Solanas giustific\u00f2 il fatto e si difese dalle accuse con l'ufficiale di polizia asserendo che Warhol aveva \"troppo controllo\" su di lei e che Warhol stava progettando di rubarle il lavoro. Giudicata colpevole, ricevette una sentenza che la condannava a tre anni. Warhol rifiut\u00f2 di testimoniare negativamente contro di lei. L'attacco di Solanas ebbe un impatto profondo su Warhol e sulla sua arte, e l'ambiente della \"Factory\" divenne molto pi\u00f9 controllato ed \"ermetico\". Per il resto della sua vita, Warhol visse temendo che Solanas l'attaccasse di nuovo. \"Era la sagoma di Andy, non l'Andy che si potesse amare\", disse l'amico e collaboratore Billy Name. \"Lui fu tanto scosso da quell'evento che non gli si poteva mettere la mano sulla sua spalla senza che lui saltasse\".\nMentre i suoi amici si mostravano attivamente ostili nei confronti di Solanas, Warhol stesso prefer\u00ec non discuterne pi\u00f9. Una delle poche pronunce pubbliche a suo favore fu rilasciata da Ben Morea, di \"Up Against the Wall Motherfuckers\" / Black Mask. Le dichiarazioni furono poi ripubblicate pi\u00f9 tardi come un'appendice nell'edizione della Olympia Press del manifesto SCUM. Valerie Solanas fu giudicata sofferente di schizofrenia paranoide al tempo del tentato omicidio a Warhol, e difatti fu portata prima al Bellevue Hospital Psychiatric per una valutazione psichiatrica e, successivamente alla dichiarazione di incapacit\u00e0, al Ward Island Hospital. Lo psichiatra che la valut\u00f2 concluse che la sua era stata una reazione schizofrenica di tipo paranoide con una marcata depressione e potenzialmente pericolosa..\nSCUM e Valerie Solanas nella cinematografia.\nA seguito di questi eventi, Warhol produsse un film, \"Women in Revolt\" del 1971, in cui inser\u00ec richiami satirici allo \"SCUM Manifesto\": le vicende narrate ruotano attorno agli appartenenti ad un gruppo femminista chiamato provocatoriamente \"P.I.G.\" (acronimo di \"Politically Involved Girlies\"). \"Scum Manifesto\" \u00e8, inoltre, anche il titolo di un film del 1976 scritto dalla stessa Solanas e diretto da Carole Roussopoulos e Delphine Seyrig. \"Ho sparato a Andy Warhol\" (\"I Shot Andy Warhol\") \u00e8 un film del 1996 diretto da Mary Harron, biografia di Valerie Solanas. Nel film Solanas, appena arrestata e durante l'interrogatorio, motiva l'attentato a Warhol ai giornalisti e alla polizia con il voler far conoscere al grande pubblico proprio lo \"SCUM Manifesto\". Il settimo episodio della settima stagione di American Horror Story \u00e8 intitolato Valerie Solanas Died for Your Sins: Scumbag e riporta molte vicende legate alla vita di Solanas, in parte realmente accadute ed in parte romanzate.\nFuori dalla prigione.\nLa femminista Robin Morgan (pi\u00f9 tardi editrice di \"Ms. magazine\") manifest\u00f2 per la scarcerazione di Solanas. Ti-Grace Atkinson, la presidente del National Organization for Women (NOW), descrisse Solanas come \"la pi\u00f9 grande difenditrice dei diritti delle donne\". Un altro membro, Florynce Kennedy, la defin\u00ec \"una delle pi\u00f9 importanti portavoce del movimento femminista\".\nDopo il suo rilascio dalla prigione nel 1971, si ostin\u00f2 in atti persecutori e stalking, sia di persona che per telefono, a danno di Warhol, e venne arrestata di nuovo. Una sua intervista fu pubblicata sul \"Village Voice\" nel 1977, dove neg\u00f2 che avesse mai voluto che il \"Manifesto SCUM\" fosse preso seriamente. Valerie Solanas fin\u00ec nell'oblio continuando a entrare e uscire dagli ospedali psichiatrici.\nEredit\u00e0.\nLa figura di Valerie Solanas \u00e8 controversa, se la stampa \"mainstream\" ha concordato pressoch\u00e9 all'unanimit\u00e0 sulla sua pazzia, il femminismo di \"seconda ondata\" ha dovuto fare i conti con questo personaggio scomodo, che ha prodotto uno dei testi pi\u00f9 iconoclasti, incendiari e parodistici del femminismo stesso. Di fatto la sua figura \u00e8 stata a lungo pressoch\u00e9 cancellata in quanto facilmente strumentalizzabile come stereotipo della \"lesbica pazza\", della femminista \"che odia gli uomini\". \"Il nome di Valerie Solanas, ancora oggi, segna il limite di rispettabilit\u00e0 e ragionevolezza che il femminismo deve osservare per essere tollerato, e pertanto la lettura delle sue opere \u00e8 tuttora un atto eversivo\".\nLa morte.\nNel 1988, all'et\u00e0 di 52 anni, Solanas mor\u00ec di enfisema e polmonite al \"Bristol Hotel\" di San Francisco."}
{"id": "1927735", "revid": "287204", "url": "https://it.wikipedia.org/wiki?curid=1927735", "title": "Stephane Ostrowski", "text": ""}
{"id": "1927737", "revid": "3082", "url": "https://it.wikipedia.org/wiki?curid=1927737", "title": "Numeri abbondanti", "text": ""}
{"id": "1927744", "revid": "767487", "url": "https://it.wikipedia.org/wiki?curid=1927744", "title": "Very low frequency", "text": "Very low frequency o VLF (in inglese \"frequenza molto bassa\") \u00e8 il nome che convenzionalmente \u00e8 stato assegnato alle radiofrequenze comprese tra 3 e 30 kHz, cui corrispondono lunghezze d'onda tra i 100 e 10 chilometri. La sigla rappresenta una delle bande radio definite dalla ITU-R nella raccomandazione V.431 e la cui origine risale alla IV conferenza del comitato CCIR che si tenne a Bucarest nel 1937, i cui lavori furono ratificati dalla International Radio Conference di Atlantic City del 1947.\nDal momento che per segnali radio trasmessi con queste frequenze non \u00e8 disponibile un'ampia larghezza di banda, le VLF vengono impiegate per trasmettere informazioni molto semplici, come quelle utilizzate per la radionavigazione. La banda viene anche chiamata \"banda miriametrica\" o delle \"onde miriametriche\", dal nome del miriametro, un'unit\u00e0 di misura obsoleta pari a 10 chilometri.\nApplicazioni.\nQuesto tipo di onde radio si propaga anche nell'acqua fino a una profondit\u00e0 che va dai 10 ai 40 metri, in funzione della frequenza e della salinit\u00e0 dell'acqua. Per questo motivo le onde VLF sono utilizzate per comunicare con i sottomarini vicini alla superficie, mentre per battelli situati a profondit\u00e0 maggiori si impiegano le ELF (\"Extremely low frequency\"), onde radio ancora pi\u00f9 lunghe e con frequenza compresa tra 3 e 30 Hz, cui corrispondono lunghezze d'onda tra i 100 000 e i 10 000 km.\nLe onde VLF sono anche utilizzate per analisi elettromagnetiche e geofisiche.\nCollegamenti esterni.\nMuseo virtuale di apparecchiature ricetrasmittenti, antenne e accessori per VLF"}
{"id": "1927748", "revid": "115888365", "url": "https://it.wikipedia.org/wiki?curid=1927748", "title": "Guy Green", "text": "Biografia.\nAppassionato di cinema fin da bambino, grazie alla passione trasmessagli dalla madre, inizi\u00f2 la sua carriera nel 1941, quando conobbe David Lean, con cui lavor\u00f2 come operatore alla fotografia per \"Eroi del mare\" (1942). \nNel 1946 si riun\u00ec a Lean per \"Grandi speranze\", vincendo un Oscar soltanto cinque anni dopo aver iniziato a lavorare nel mondo dello spettacolo. Continu\u00f2 a lavorare alla fotografia girando \"Le avventure di Oliver Twist\" (1948), sul cui set incontr\u00f2 la moglie Josephine, \"Sogno d'amanti\" (1949) e \"L'amore segreto di Madeleine\" (1950), ancora accanto a Lean, il quale gli diede l'ispirazione per diventare regista. \nGir\u00f2 due film a basso budget, e durante le riprese del secondo conobbe Richard Attenborough e Michael Craig, con i quali concep\u00ec l'idea per il film \"La tortura del silenzio\" (1960), di cui cur\u00f2 la regia e che fu il primo film inglese a vincere il premio della critica al Festival di Berlino. Nel 1961 diresse \"Il marchio\", un duro film sulla stigmatizzazione sociale che valse la candidatura all'Oscar a Stuart Whitman.\nIl suo primo film americano fu \"Luce nella piazza\" (1962), acclamato proprio come il successivo, \"Incontro al Central Park\" (1963), di cui fu anche sceneggiatore. Nel 1968 gir\u00f2 \"Gioco perverso\", da un romanzo di John Fowles che lo adatt\u00f2 per il cinema, un film tanto voluto dal regista, quanto osteggiato dalla critica per la sua pesantezza e cripticit\u00e0. Il suo ultimo film degno di nota per il grande schermo fu \"Lutero\" (1974). Seguirono lavori minori e diversi film per la tv. \nGuy Green mor\u00ec nel 2005, a 91 anni."}
{"id": "1927750", "revid": "36426", "url": "https://it.wikipedia.org/wiki?curid=1927750", "title": "Chiesa di San Callisto", "text": "La chiesa di San Callisto \u00e8 un luogo di culto cattolico di Roma, nel rione Trastevere, in Piazza di S. Calisto, 6.\nStoria e descrizione.\nDi origini antiche, secondo la tradizione \u00e8 costruita sulla casa ove abitualmente si ritirava a pregare papa Callisto I (217-222) e dove sub\u00ec il martirio per affogamento: nel cortile dell'ex convento, annesso alla chiesa, si trova la vera del pozzo ove si narra sia stato martirizzato il pontefice. Il pozzo \u00e8 conservato nella Chiesa consacrata al santo, mentre la pietra che gli fu legata al collo nella vicina Basilica Maggiore di S. Maria in Trastevere, rimane insieme ad altri strumenti di tortura .\nSul luogo del martirio fu inizialmente costruito un oratorio commemorativo e poi, nell'VIII secolo, papa Gregorio III vi fece erigere un tempio. Ricostruita nel XII secolo, la chiesa fu nuovamente riedificata nel 1610 su progetto di Orazio Torriani, quando venne innalzato anche il monastero annesso per ospitarvi i monaci benedettini. Dal 1517 la chiesa \u00e8 sede dell'omonimo titolo cardinalizio. A causa dell'occupazione francese all'inizio dell'Ottocento, entrambi gli edifici subirono gravi danni che resero necessari sostanziosi restauri operati durante il pontificato di Pio IX nel 1851. L'insieme fu sottoposto a nuovi, rilevanti restauri negli anni trenta, condotti dall'architetto Giuseppe Momo.\nLa facciata della chiesa \u00e8 quella del XVII secolo che mostra, nell'ordine superiore, lo stemma di Paolo V. L'interno \u00e8 ad una sola navata con una cappella per lato e conserva, in particolare:"}
{"id": "1927752", "revid": "116565620", "url": "https://it.wikipedia.org/wiki?curid=1927752", "title": "Centro di coordinamento informazioni sulla sicurezza stradale", "text": "Il Centro di coordinamento informazioni sulla sicurezza stradale (le cui trasmissioni prendono il nome di Rai Mobilit\u00e0 in televisione e Rai Ondaverde in radio, in precedenza noti come Rai CCISS e CCISS - Viaggiare informati) \u00e8 un servizio di pubblica utilit\u00e0 italiano.\nStoria.\nIl Centro \u00e8 nato nel 1989 (con legge n. 566 del 30-12-1988), e coordina tutte le informazioni sulla situazione del traffico nazionale e sulla sicurezza stradale, e gestire il TIC (Traffic Information Center) italiano. \u00c8 l'unico ente italiano le cui informazioni sul traffico siano \"certificate\" dal Ministero dell'interno.\nLa prima sede della sua centrale operativa fu nel Centro Rai di Saxa Rubra-Roma, poich\u00e9 la Rai fu tra i primi ispiratori del CCISS, grazie alla visione di Antonio Piserchia che vide le brillanti prospettive di sviluppo dell'infomobilit\u00e0. Questo ha fatto credere per molti anni che il CCISS fosse un servizio della RAI, quando in realt\u00e0 il CCISS \u00e8 un consorzio diretto dal Ministero delle Infrastrutture e dei Trasporti di cui la RAI \u00e8 solo uno dei membri. Agli inizi la Centrale Operativa di Saxa Rubra usava come sistemi di supporto informativo solo telefoni e fax. Nel 1993 fu realizzato a cura di Rai-ICT il Sistema informativo notizie traffico (SINT) che collegava tutti i computer della Centrale con una applicazione basata su testo; nel 1997 furono aggiunti, realizzando progetti elaborati dal Centro ricerche Rai di Torino in collaborazione con altri Paesi Esteri nell'ambito di progetti (SERTI e CORVETTE) finanziati dalla Commissione Europea, sistemi informatici pi\u00f9 moderni su base grafica che consentirono la diffusione dal 1\u00ba luglio 1998 del primo servizio RDS-TMC sulla rete Radio 1 FM; nei primi anni del XXI secolo furono realizzati i collegamenti in DATEX con i TIC nazionali di Francia e Germania, e le informazioni furono diffuse sul sito web.\nI sistemi informatici della Centrale, ormai obsoleti, furono totalmente rinnovati con la realizzazione del nuovo CED, attivo dal 2010 presso la nuova centrale operativa, che fu totalmente rinnovata e allocata nei palazzi della motorizzazione civile in via Caraci, Roma, mentre gli studi radiotelevisivi, gestiti dalla RAI, sono ancora nel Centro di Saxa Rubra. Nel 2003 fu realizzato, a cura della RAI, il primo sito del CCISS. Dal 2010 fu attivato a cura del Ministero delle Infrastrutture, il nuovo sito, molto pi\u00f9 prestante e ricco di informazioni del precedente, indipendente dai siti Rai.\nI siti internet sono stati divisi di conseguenza, e quindi esistevano dal 2010 due siti, uno del CCISS e uno della Rai denominato CCISS.RAI, che poi ha seguito l'evoluzione dei siti Rai con un progressivo calo di impegno realizzativo mentre quello curato dal Ministero delle Infrastrutture continua ad evolvere.\nLa centrale operativa di via Caraci, gestita dal Ministero delle Infrastrutture e dei Trasporti, opera ventiquattro ore su ventiquattro, e si avvale della collaborazione della Polizia stradale, dell'Arma dei Carabinieri, dell'ANAS, dell'Automobile Club d'Italia, dell'AISCAT, di Autostrade per l'Italia e dal 2012 di Infoblu. Le informazioni del CCISS sono impiegate dalla Rai per tutti i suoi servizi di infomobilit\u00e0, tra cui la rete di Rai Way che realizza il servizio RDS-TMC, iniziato nel 1998, ricevuto dai navigatori per auto, che ormai \u00e8 diffuso in tutta Italia sulle tre reti in FM.\nPresso la centrale operativa \u00e8 attivo il call-center del numero 1518, che \u00e8 totalmente gratuito poich\u00e9 ritenuto un servizio di pubblica utilit\u00e0, che fornisce informazioni in tempo reale sulla situazione del traffico in Italia. Le informazioni raccolte, e validate dal Ministero dell'interno, sono distribuite via etere dalla Rai (su Isoradio, durante i telegiornali e via RDS-TMC), e da altri Enti con cui il CCISS abbia stipulato accordi.\nIl CCISS \u00e8 l'unico ente italiano abilitato a scambiare informazioni ufficiali sul traffico con i Traffic Information Center nazionali di altri stati. Ha il diritto/dovere di raccogliere e coordinare le informazioni sul traffico di tutti gli enti italiani in qualche modo coinvolti (gestori stradali, amministrazioni locali, polizie, altri enti) che sono tenuti a fornirgliele senza oneri.\nDal 16 settembre 2012, come conseguenza dei vari decreti tagliaspese del Governo Monti, i notiziari Ondaverde non sono pi\u00f9 realizzati da personale ACI ma dal personale Rai. In particolare, con la nascita nel 2017 di Rai Servizi di Pubblica Utilit\u00e0 (ora semplicemente Rai Pubblica Utilit\u00e0) sono gli assistenti ai programmi, i programmisti-registi e i giornalisti afferenti a questa direzione a occuparsi della redazione e conduzione dei bollettini radiofonici di Ondaverde su Rai Radio 1, Rai Radio 2, Rai Radio 3 e Rai Gr Parlamento, e dei collegamenti televisivi su Rai 1, Rai 3, Rai News 24. Durante la notte effettuano due collegamenti anche su Rai Isoradio. Dal 3 giugno 2018 tali notiziari prendono il nome di Rai Mobilit\u00e0.\nGli aggiornamenti televisivi sulla viabilit\u00e0 avvengono tutti i giorni alle 5:56 su Rai News 24 (a reti unificate su Rai 1, Rai 3); alle 6:40 su Rai 1 (dal luned\u00ec al venerd\u00ec); alle 7:33 a Buongiorno Regione a cura della TGR Toscana (il solo venerd\u00ec); alle 9:25 su Rai News 24, alle 12:25 su Rai News 24; alle 17:25 su Rai News 24. Prima e durante i week-end, i \"ponti\" e gli \"esodi\" o eventi di grande impatto sulla viabilit\u00e0 (es. crollo Ponte Morandi, terremoto ad Amatrice, gravi incidenti autostradali) sono spesso realizzati collegamenti straordinari all'interno di telegiornali nazionali e regionali. Previsto inoltre ogni venerd\u00ec su Rai 1 alle ore 16:28 (o in alternativa alle ore 16:45) l'appuntamento delle previsioni di traffico per il fine settimana.\nDal 15 marzo 2020 al 13 settembre 2020, per effetto dell'emergenza sanitaria Covid19, sono stati sospesi i collegamenti televisivi. \nIl 14 settembre 2020 sono ripresi alcuni spazi informativi su Rai News 24 alle ore 6:57 e alle ore 8:27."}
{"id": "1927754", "revid": "1573940", "url": "https://it.wikipedia.org/wiki?curid=1927754", "title": "Chiesa dei Santi Quaranta Martiri e San Pasquale Baylon", "text": "La chiesa dei Santi Quaranta Martiri e San Pasquale Baylon \u00e8 un luogo di culto cattolico di Roma, nel rione Trastevere, in via di San Francesco a Ripa, 20.\nStoria.\nEssa \u00e8 dedicata ai 40 soldati romani che, durante la persecuzione di Licinio (310), non avendo abiurato la loro fede cristiana, furono immersi in un lago gelato di Sebaste e morirono congelati. Pasquale Bayl\u00f3n invece era un prete spagnolo, canonizzato nel 1690, considerato popolarmente il protettore delle donne.\nLa chiesa \u00e8 di origini medievali e venne eretta da papa Callisto II nel 1122 col solo titolo del Santi Quaranta. Fu restaurata nel 1608 dall'arciconfraternita del Gonfalone, poi tra il 1744 e il 1747 fu riedificata, con progetto di Giuseppe Sardi, dai padri minori Scalzi della Riforma di san Pietro d'Alcantara, che aggiunsero al titolo primitivo quello di san Pasquale Baylon; essi fecero costruire anche un ospizio o ospedale annesso. In questa occasione la chiesa fu posta sotto la Corona di Spagna con reale decreto di Filippo V del 23 dicembre 1738, confermato da Isabella II del 1856.\nArte.\nLa facciata, del Sardi, \u00e8 a due ordini divisi da un cornicione. Il portale \u00e8 sormontato dallo stemma di Filippo V, mentre al di sopra delle porte laterali vi sono gli stemmi dell'ordine francescano.\nL'interno, preceduto da un vestibolo, \u00e8 ad un'unica navata con tre cappelle per lato. La navata accoglie opere recenti e settecentesche (di Matteo Panaria). Nella volta centrale la \"Gloria di san Pietro d'Alcantara\", mentre nella volta della crociera la \"Gloria di san Pasquale\".\nTradizioni popolari.\nLa piet\u00e0 popolare considerava san Pasquale Baylon il protettore delle donne, in particolare delle zitelle, tanto che la chiesa era conosciuta come \"chiesa delle zitelle\", che si rivolgevano al santo in cerca di marito, con una conosciuta preghiera:\nIl santo spagnolo non era solo considerato il protettore delle zitelle, ma anche di tutte quelle donne che a lui si rivolgevano a causa dei mariti che non assolvevano i loro doveri coniugali. La leggenda racconta che a una di queste donne il santo apparve in visione o in sogno e le dett\u00f2 una ricetta per un liquore che avrebbe vinto la mancanza di desiderio del marito: il liquore che, a base di uova e vino marsalato, fu chiamato, in onore del santo, il \"\u201cSan Bayon\u201d\", da cui si ritiene derivi il nome di \"\u201czabaione\u201d\"."}
{"id": "1927755", "revid": "125877859", "url": "https://it.wikipedia.org/wiki?curid=1927755", "title": "Rai Storia", "text": "Rai Storia, noto in precedenza come Rai Edu 2, \u00e8 un canale televisivo gratuito tematico italiano edito dalla Rai e curato da Rai Cultura.\nInizialmente dedicato alla divulgazione scientifica e culturale, dal 2 febbraio 2009 s'occupa principalmente di storia.\nDescrizione.\nRai Storia \u00e8 \"uno specchio del nostro paese\" in cui si riflette il nostro passato, una possente memoria audiovisiva presentata e analizzata con una forte vocazione al confronto con il presente. Grazie ad alcune sue specificit\u00e0 (utilizzo del patrimonio delle teche Rai, attualizzazioni delle stesse, possibilit\u00e0 di sperimentare molteplici linguaggi televisivi applicati alla divulgazione storica, puntualit\u00e0 cronologica e forte attenzione ad anniversari e ricorrenze), punta a raggiungere fasce di pubblico molto ampie ed eterogenee in termini di et\u00e0, di sesso e di livello di istruzione.\nTra i programmi con gli ascolti pi\u00f9 alti di sempre per il canale occorre citare il docufilm \u00ab\"Ei fu. Vita, conquiste e disfatte di Napoleone Bonaparte\"\u00bb, prodotto da Rai Cultura, condotto da Alessandro Barbero e scritto da questi insieme a Davide Savelli per la regia di Graziano Conversano, che ha ripercorso la vita - dall\u2019infanzia alla fine dei suoi giorni - del generale francese a 200 anni dalla sua morte. La trasmissione, andata in onda nella prima serata del 5 maggio 2021, ha totalizzato 260.000 spettatori e uno share dell\u20191%. \nStoria.\nRai Storia nasce il 2 febbraio 2009 come rete televisiva autonoma in sostituzione della rubrica \"Rai Edu 2\" che andava in onda per l'appunto su Rai Due.\nIl 18 maggio 2010 il canale ha subito un restyling grafico che ha interessato anche il logo e quello degli altri canali del servizio pubblico. Sempre dal 2010 sono iniziate alcune, ancora sporadiche, trasmissioni in onda su Rai Storia nel formato panoramico , che accompagnano i promo sia commerciali che televisivi, partiti gi\u00e0 dalla mattina del 1\u00ba novembre 2009.\nDal 2011 la direttrice di Rai Storia \u00e8 Silvia Calandrelli.\nDal marzo 2012 il canale trasmette solo in 16:9, se il materiale \u00e8 in nativo viene visualizzato in \"\" e nello stesso mese rinnova i bumper.\nNel novembre 2014 il canale rinnova i bumper.\nDal 4 gennaio 2017, il canale ha iniziato a lavorare trasmettere in alta definizione sulla piattaforma satellitare Tiv\u00f9sat.\nIl 10 aprile 2017 Rai Storia rinnova logo, grafiche e colori, passando dal giallo chiaro al verde scuro.\nDal 20 ottobre 2021, la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD dal satellite, rimanendo disponibile solo in HD. A seguito di ci\u00f2, il canale diventa visibile in chiaro.\nL'ipotizzata chiusura.\nIl 18 ottobre 2020 iniziano a circolare sul web diverse indiscrezioni riguardanti una probabile chiusura del canale, secondo quanto illustrato nel piano di riorganizzazione dell'ad Fabrizio Salini presentato al CdA Rai, che prevederebbe l\u2019accorpamento di Rai Storia in Rai 5. Nonostante non vi fosse alcuna ufficialit\u00e0, ci\u00f2, analogamente al caso di Rai Movie e Rai Premium, ha suscitato varie polemiche, in seguito alle quali \u00e8 nata una petizione su Change.org che ha raccolto pi\u00f9 di 51.000 firme. Successivamente lo stesso Salini ha rivelato di aver solo ipotizzato il tutto e quindi di non voler chiudere n\u00e9 accorpare il canale, affermando anzi di volerlo migliorare.\nDiffusione.\nRai Storia \u00e8 disponibile sul digitale terrestre nel RAI Mux B. \u00c8 inoltre disponibile via satellite su Hot Bird 8, Tiv\u00f9sat, Sky Italia e via web su RaiPlay.\nPalinsesto.\nRai Storia trasmette tutti i giorni, 24 ore su 24 e Il palinsesto \u00e8 composto principalmente da programmi riguardanti la storia, insieme a programmi di filosofia, letteratura, arte.\nAscolti.\nShare 24h* di Rai Storia.\nDati Auditel relativi al giorno medio mensile sul target individui 4+."}
{"id": "1927756", "revid": "110157", "url": "https://it.wikipedia.org/wiki?curid=1927756", "title": "Chiesa dei Santi Maria e Gallicano", "text": "La chiesa dei Santi Maria e Gallicano \u00e8 una chiesa di Roma, nel rione Trastevere, situata in via di S. Gallicano, 2.\n\u00c8 la chiesa annessa all'ospedale omonimo, eretta tra il 1726 e il 1729 da Benedetto XIII con architettura di Filippo Raguzzini, autore anche dell'ospedale, sorto per curare gli ammalati di malattie cutanee.\nAll'esterno una lapide ricorda il restauro del 1925, mentre sopra il portale vi \u00e8 un'iscrizione che ricorda l'istituzione dell'ospedale. L'interno \u00e8 a croce greca con quattro absidi. Sull'altare maggiore vi \u00e8 la pala raffigurante la \"Madonna col Bambino, san Gallicano e tre malati\" dipinta da Marco Benefial, autore anche delle due tele degli altari laterali (\"San Filippo Neri\" e \"Madonna della Neve\")."}
{"id": "1927758", "revid": "287204", "url": "https://it.wikipedia.org/wiki?curid=1927758", "title": "Chiesa di San Giovanni Battista dei Genovesi", "text": "La chiesa di San Giovanni Battista dei Genovesi \u00e8 un luogo di culto cattolico di Roma, sito nel rione Trastevere, in via Anicia, 12. \u00c8 stata la chiesa nazionale dei genovesi residenti a Roma.\nFu edificata dal 1481 al 1492 da un ricco genovese di nome Meliaduce Cicala, tesoriere della Camera Apostolica, il quale vi aggiunse un ospedale per i marinari genovesi che approdavano al porto di Ripa Grande. Nel 1533 fu istituita la Confraternita di san Giovanni dei Genovesi (dal 1890 Opera Pia), che amministr\u00f2 la chiesa e l'ospedale, il quale continu\u00f2 a funzionare fino a met\u00e0 del XVIII secolo.\nDal 1668 fino alla morte Cesare Macchiati, protomedico della Regina Cristina di Svezia, prest\u00f2 la sua opera anche presso l'Ospedale.\nLa chiesa fu rifatta nel 1737 ed i lavori portarono alla realizzazione della facciata con l'aggiunta dell'abside. L'edificio poi sub\u00ec ulteriori e importanti restauri a met\u00e0 dell'Ottocento, con una nuova facciata e modifiche interne.\nNella lunetta sopra il portale d'entrata si trova lo stemma di Genova. L'interno si presenta a navata unica. Tra le opere principale, sono da menzionare:\nNell'ex ospedale, accessibile sempre da via Anicia, vi \u00e8 un portale quattrocentesco che introduce al chiostro rinascimentale, uno dei pi\u00f9 belli di Roma, opera di Baccio Pontelli: al centro del cortile-giardino vi \u00e8 un pozzo che risale al XIV secolo. Dal chiostro si accede alloratorio di san Giovanni Battista dei Genovesi, del XVI secolo, con soffitto a cassettoni, ed affreschi con \"storie della Vergine e di Giovanni Battista\"."}
{"id": "1927761", "revid": "320578", "url": "https://it.wikipedia.org/wiki?curid=1927761", "title": "CCISS", "text": ""}
{"id": "1927762", "revid": "599013", "url": "https://it.wikipedia.org/wiki?curid=1927762", "title": "Shpalman", "text": ""}
{"id": "1927763", "revid": "125207755", "url": "https://it.wikipedia.org/wiki?curid=1927763", "title": "Paolo Barelli", "text": "Biografia.\nCarriera da nuotatore.\nHa debuttato ai giochi olimpici nel 1972 nella staffetta 4 x 100 m stile libero. L'anno dopo ha vinto il suo primo titolo italiano ed \u00e8 stato convocato per i mondiali di Belgrado dove ha disputato la finale della 4 x 100 m stile libero. Nel 1974 \u00e8 stato finalista in tutte le staffette ai campionati europei di Vienna e ha vinto cinque campionati italiani.\nAi campionati mondiali di Cali del luglio 1975 ha vinto con la staffetta 4 x 100 m stile libero la medaglia di bronzo con Roberto Pangaro, Claudio Zei e Marcello Guarducci. Ai successivi Giochi del Mediterraneo vince due ori (100 m delfino e 4 x 100 stile) e un argento nella 4 x 100 m mista. \u00c8 stato convocato anche ai Giochi di Montr\u00e9al dove \u00e8 stato finalista nella 4 x 200 m stile libero e nella 4 x 100 m mista. Ha stabilito 23 primati italiani tra 100 m farfalla, 200 m misti e le tre staffette.\nDirigente sportivo.\nNel 1984, gi\u00e0 Presidente dell'Aurelia Nuoto, diviene membro della giunta della Federazione Italiana Nuoto e vice presidente dal 1987. Dal 2000 \u00e8 presidente della Federazione Italiana Nuoto.. Nel 2009 diviene membro della giunta della Federazione internazionale nuoto (FINA), ed \u00e8 inoltre presidente della Lega europea del nuoto per il quadriennio 2013-2016 e membro della giunta nazionale del CONI.\nAttivit\u00e0 politica.\nElezione a senatore.\nNel 2001 \u00e8 eletto senatore della Repubblica nella circoscrizione Lazio in Forza Italia, di cui diviene vice capogruppo. Riconfermato nel 2006 in FI e nel 2008 nella lista del Popolo delle Libert\u00e0 quando diviene vice presidente della commissione Beni culturali, istruzione e sport fino al 2013.\nNel 2013 \u00e8 il primo dei non eletti al Senato del PdL nel Lazio.\nElezione a deputato.\nAlle elezioni politiche del 2018 viene eletto alla Camera dei Deputati, in quota Forza Italia, nel collegio uninominale di Terracina sostenuto dalla coalizione di centro-destra.\nConsiderato uno degli esponenti maggiormente vicini ad Antonio Tajani, coordinatore nazionale del partito, e all'area filo-sovranista, il 20 ottobre 2021 viene eletto capogruppo degli azzurri a Montecitorio in sostituzione di Roberto Occhiuto, diventato Presidente della giunta regionale della Calabria.\nPalmar\u00e8s.\nCampionati italiani.\n12 titoli individuali e 8 in staffette, cos\u00ec ripartiti:\n\"nd = non disputata\""}
{"id": "1927765", "revid": "287204", "url": "https://it.wikipedia.org/wiki?curid=1927765", "title": "Josias Braun-Blanquet", "text": "Si laurea in Biologia nel 1906, si occup\u00f2 in particolare di fitosociologia, disciplina di cui fu il fondatore e ne divenne uno dei massimi esponenti europei. Nel 1928, a 44 anni, pubblica \" Pflanzensoziologie \" un trattato essenziale che trasforma la scuola franco-svizzera di Zurigo-Montpellier nella pi\u00f9 importante in questo settore. \nNel 1974 gli viene assegnata, dalla Linnean Society of London la prestigiosa\nMedaglia Linneana come riconoscimento per il suo lavoro.\nOpere.\nTra le sue opere pi\u00f9 importanti:"}
{"id": "1927766", "revid": "1458600", "url": "https://it.wikipedia.org/wiki?curid=1927766", "title": "M-19", "text": "Il Movimento 19 aprile (spagnolo \"Movimiento 19 de Abril\"), abbreviato semplicemente con M-19 o El eme (letteralmente l'\"emme\"), \u00e8 stata una organizzazione di guerriglia insurrezionale rivoluzionaria di sinistra, che ha operato in diverse aree della Colombia dal 1970 al 1990.\nStoria.\nLa fondazione del movimento trova origine dalla presunta frode elettorale del 19 aprile 1970, giorno che d\u00e0 il nome al movimento. In quella data le elezioni portarono al potere il candidato del Fronte Nazionale Misael Pastrana Borrero, mentre secondo molti la vittoria elettorale sarebbe stata del generale Gustavo Rojas Pinilla. L'ideologia del movimento mischiava socialismo e nazionalismo rivoluzionario, ma il suo obiettivo primordiale era di instaurare una vera democrazia in Colombia.\nAzioni.\nIl movimento si caratterizz\u00f2 per l'uso di tattiche di guerriglia urbana. Alcune azioni significative furono la presa in ostaggio dell'ambasciata della Repubblica Dominicana il 27 febbraio 1980 (nella quale furono sequestrati per varie settimane 14 diplomatici tra i quali l'allora nunzio della Santa Sede mons. Angelo Acerbi) e quella del palazzo di giustizia del 6 novembre 1985, durante il governo di Belisario Betancur. In quest'occasione l'M-19 prese in ostaggio 350 giudici della corte suprema e Betancur si trov\u00f2 nella difficile posizione di scegliere fra la trattativa e l'assalto militare. Dopo grandi e accese discussioni, l'esercito attacc\u00f2 e pi\u00f9 di 100 persone furono uccise, fra cui tutti i guerriglieri e molti giudici.\nLa questione fu al centro di un grosso dibattito ancora aperto. Le indagini infatti mostrarono che i proiettili che uccisero i giudici furono quelli dell'esercito e non quelli dei guerriglieri; i membri dell'M-19, fra cui il senatore Gustavo Petro, sostennero perci\u00f2 che l'esercito aveva scelto deliberatamente di uccidere i giudici della corte suprema per screditare l'M-19 e contemporaneamente, sotto l'influenza del cartello di Medell\u00edn e di Pablo Escobar, per bloccare la discussione della corte suprema sull'estradizione dei narcotrafficanti. Viceversa alcuni politici e giornalisti conservatori accusano l'M-19 di legami con Escobar e i narcotrafficanti. Nel 1986, la Commissione speciale d'inchiesta, creata per il governo, concluse alla non partecipazione del cartello.\nLo scioglimento.\nDopo lunghe trattative per la smobilitazione del gruppo, nel 1990 l'M-19 consegn\u00f2 le armi e si convert\u00ec nel partito politico Alianza Democr\u00e1tica M-19, che ebbe un importante ruolo nell'emanazione della Costituzione del 1991.\nScomparsa l'Alleanza democratica M-19 a met\u00e0 degli anni novanta, oggi molti ex membri dell'M-19 sono parte del \"Polo Democr\u00e1tico Alternativo\" o \"PDA\"."}
{"id": "1927767", "revid": "1573940", "url": "https://it.wikipedia.org/wiki?curid=1927767", "title": "Chiesa di Sant'Agata in Trastevere", "text": "Sant'Agata in Trastevere \u00e8 una delle chiese di Roma, nel rione Trastevere, situata in largo san Giovanni de Matha, 91.\nStoria e arte.\nLa tradizione, che si fonda sul \"Liber Pontificalis\", riferisce che questa chiesa \u00e8 stata fondata sulla casa di papa Gregorio II, che la trasform\u00f2 in edificio religioso, con annesso monastero, in occasione della morte della madre: risalirebbe cos\u00ec all'VIII secolo. La prima informazione storica invece risale al 1121 in una bolla di papa Callisto II.\nNel 1575 papa Gregorio XIII concesse la chiesa all'arciconfraternita della Dottrina Cristiana, fondata nel 1560 da Marco de Sadis Cusani: dal titolo della chiesa, i membri del sodalizio ebbero il nome di \"Agatisti\". Nel 1725 gli Agatisti confluirono nella congregazione dei Dottrinari di C\u00e9sar de Bus.\nNel 1710-1711, sotto il pontificato di Clemente XI, la chiesa fu completamente rifatta da Giacomo Recalcati. In questa occasione essa fu concessa all'Oratorio della Madonna del Carmine, che qui trasport\u00f2, nel Novecento, la statua lignea policroma, raffigurante la \"Madonna del Carmine\", popolarmente chiamata la \"Madonna de noantri\", protettrice del rione di Trastevere.\nLa facciata della chiesa si presenta in forme tardobarocche. L'interno \u00e8 a navata unica, con tre cappelle per lato e volta a botte. Vi sono conservate, tra le altre, opere di Girolamo Troppa e Biagio Puccini. Adiacente alla chiesa sono conservati resti di edifici del V secolo e del medioevo.\nLa chiesa \u00e8 al centro ogni anno della festa trasteverina per eccellenza, la \u00abFesta de' Noantri\u00bb."}
{"id": "1927769", "revid": "28026", "url": "https://it.wikipedia.org/wiki?curid=1927769", "title": "Non sculacciate i chierichetti", "text": ""}
{"id": "1927770", "revid": "1543377", "url": "https://it.wikipedia.org/wiki?curid=1927770", "title": "Chiesa delle Sante Rufina e Seconda", "text": "La chiesa delle Sante Rufina e Seconda \u00e8 una chiesa di Roma, nel rione Trastevere, \u00e8 situata in via della Lungaretta, 92.\nStoria.\nSecondo la tradizione la chiesa sorgerebbe sulla casa paterna delle due sorelle martiri romane del III secolo Rufina e Seconda, e col titolo di \"Sanctae Rufinae et Secundae\" \u00e8 ricordata in una bolla di Callisto II del 1123. Nel 1569 essa fu acquistata dai Padri Mercedari spagnoli, che nel 1611 la passarono alle religiose raccolte da Francesca Montoy, all'origine dell'ordine delle Orsoline: in quest'epoca fu costruito l'annesso monastero (su un\"insula\" di epoca romana). Nel 1917 l'intero complesso pass\u00f2 alle suore di Carit\u00e0 dell'Immacolata Concezione d'Ivrea.\nLa chiesa conserva un bel campanile romanico; otto colonne di marmo antico, con capitelli scalpellati, perch\u00e9 probabilmente raffiguravano divinit\u00e0 pagane; l'altare maggiore posa su un cippo su cui sono scolpiti simboli pagani."}
{"id": "1927773", "revid": "932277", "url": "https://it.wikipedia.org/wiki?curid=1927773", "title": "Opel X14XE", "text": "La sigla Opel X14XE indica un motore a scoppio prodotto dal 1994 al 2000 dalla Casa automobilistica tedesca Opel.\nCaratteristiche.\nIl motore \"X14XE\" della Opel \u00e8 stato introdotto come una delle varianti dei 1.4 OHC Four. Date le sue caratteristiche di basso consumo e basso inquinamento (gi\u00e0 al suo esordio rispettava le normative Euro 2, allora non ancora introdotte), a partire dal 1996, \u00e8 stato spostato senza alcuna variazione di rilievo alla famiglia di motori Family I.&lt;br&gt;\nIl motore X14XE era un 4 cilindri in linea caratterizzato dalla distribuzione bialbero a 4 valvole per cilindro. il basamento era in ghisa, mentre la testata era in lega di alluminio. Il suo rapporto di compressione era di 10.5:1, mentre l'alimentazione era affidata ad una centralina \"Multec S\". Questo motore era anche dotato di un sistema per la prevenzione dei battiti in testa. La potenza massima era di 90 CV a 6000 giri/min, con un picco di coppia pari a 125 N\u00b7m a 4000 giri/min. Nel periodo di appartenenza alla famiglia \"OHC Four\", le applicazioni di questo motore includevano i seguenti modelli:\nIl motore \"X14XE\" fu sostituito dal motore \"Z14XE\" con caratteristiche di coppia motrice e potenza identiche; quest'ultimo rispettava la normativa Euro 4."}
{"id": "1927778", "revid": "110157", "url": "https://it.wikipedia.org/wiki?curid=1927778", "title": "Chiesa di San Vincenzo de Paoli all'Aventino", "text": "La chiesa di San Vincenzo de Paoli all'Aventino \u00e8 una chiesa di Roma, nel rione Ripa, in via di Santa Maria in Cosmedin.\nNote storiche.\nLa chiesa fu costruita nel 1893 dall'architetto Andrea Busiri Vici ed appartiene all'annesso convento delle Suore della Carit\u00e0 di Jeanne-Antide Thouret.\nDescrizione.\nLa facciata, con alte lesene di travertino, \u00e8 preceduta da una doppia scala d'accesso. Un unico portale affiancato da colonne \u00e8 sormontato da tre finestre, cui segue la targa dedicatoria col nome del pontefice allora regnante (papa Leone XIII) e un rosone.\nL'interno si presenta a tre navate separate da colonne di marmo. Nell'abside sono poste ampie e luminose finestre a vetrate che raffigurano la vita dell'Ordine religioso e di San Vincenzo de' Paoli, cui \u00e8 dedicata la chiesa."}
{"id": "1927781", "revid": "834", "url": "https://it.wikipedia.org/wiki?curid=1927781", "title": "Marthe Hanau", "text": "L'affaire Hanau.\nMarthe Hanau nacque a Parigi da una famiglia di piccoli commercianti ebrei alsaziani. Spos\u00f2 un uomo d'affari, tale Lazare Block, dal quale divorzi\u00f2 dopo la prima guerra mondiale, rimanendone per\u00f2 in contatto dal punto di vista affaristico. Fond\u00f2 nel 1925 un giornale d'economia, la \"Gazette du franc\", che rapidamente s'impose per la qualit\u00e0 dei suoi collaboratori e per i servizi oculati. I consigli che Marthe prodigava ai risparmiatori in materia borsistica riguardavano soprattutto i suoi interventi azionari e obbligazionari, gestiti da societ\u00e0 fittizie create all'uopo. Grazie alla pubblicit\u00e0 fatta mediante il suo giornale, quindi, faceva crescere i suoi titoli.\nIl sistema verr\u00e0 scoperto nel 1928, quando ormai erano coinvolti migliaia di piccoli investitori, dall'agenzia rivale \"Agence Havas\", che rivel\u00f2 l'attivit\u00e0 fittizia delle societ\u00e0 dell'Hanau. La Banchiera riusc\u00ec a costringere al silenzio alcuni politici e partner commerciali, ma le prove accumulate portarono al suo arresto per frode nel dicembre dello stesso anno. Dopo uno sciopero della fame e un tentativo di evasione, venne rilasciata su cauzione. Sar\u00e0 nuovamente arrestata e poi ancora rilasciata nel 1932. Nel 1934 le diedero 3 anni, ma si suicid\u00f2 nel luglio del 1935 con una scatola di barbiturici."}
{"id": "1927787", "revid": "204012", "url": "https://it.wikipedia.org/wiki?curid=1927787", "title": "Nervo del trigemino", "text": ""}
{"id": "1927788", "revid": "300067", "url": "https://it.wikipedia.org/wiki?curid=1927788", "title": "Didier Gadou", "text": ""}
{"id": "1927794", "revid": "1369234", "url": "https://it.wikipedia.org/wiki?curid=1927794", "title": "Ignacio Piatti", "text": "Carriera.\nClub.\nI primi anni.\nPiatti ha debuttato ufficialmente nel 2004, a 19 anni, nel Chacarita Juniors e, nonostante la giovane et\u00e0, ha trovato grande spazio in squadra.\nAd aggiudicarselo, in seguito, \u00e8 il club francese del Saint-\u00c9tienne, che lo porta in Europa. Nei \"Verts\" non trova molto spazio e torna cos\u00ec in Argentina, sempre al Chacarita. Dopo un'altra stagione passa al Gimnasia La Plata.\nNell'estate 2009 si trasferisce all'Independiente.\nIl 4 agosto 2010 viene ufficializzato il passaggio del giocatore al Lecce per 2.5 milioni di euro, con cui firma un contratto triennale. Al suo arrivo in maglia giallorossa sceglie di indossare la maglia numero 19. Il suo primo goal in Serie A arriva il 12 dicembre 2010 nella partita casalinga contro il Chievo Verona, in cui sigl\u00f2 una doppietta che fu determinante per il risultato finale dell'incontro (3-2 per il Lecce). Tuttavia il giocatore non apre un buon rapporto con il tecnico giallorosso Luigi De Canio che, a causa di un suo gesto di prepotenza che cost\u00f2 la sconfitta nella trasferta contro il Napoli, decise di lasciarlo per l'intero girone di ritorno in panchina.\nNella seconda stagione a Lecce, l'argentino Piatti ha la possibilit\u00e0 di rifarsi con l'allenatore Di Francesco, senza per\u00f2 riuscire a soddisfare il tecnico. Stesso risultato quando subentra in panchina a stagione in corso l'allenatore Serse Cosmi, infatti l'argentino riesce ad ottenere solo qualche magra presenza in confronto a tanta panchina.\nL'8 agosto 2012, di comune accordo con il Lecce, rescinde il suo contratto che era valido fino al 2014.\nIl San Lorenzo e la Libertadores.\nIl 15 agosto 2012 viene ingaggiato dal San Lorenzo, club per il quale firma un contratto biennale.\nMontr\u00e9al Impact.\nIl 2 luglio 2014 firma un contratto con il Montreal Impact, club che milita in MLS.\nArrivato ormai a met\u00e0 stagione, debutta da titolare il 16 agosto contro il e dopo poco meno di un'ora di gioco viene sostituito da Romero. Il 31 agosto realizza le prime reti con la maglia degli Impact realizzando la doppietta vincente contro il . Il 18 settembre serve l\u2019assist vincente a Di Vaio per la fondamentale vittoria (1-0) contro il in Champions League; Nella competizione continentale mette insieme complessivamente 8 presenze, due reti e 4 assist di cui gli ultimi due nella finale di ritorno persa (2-4) contro l'.\nNella stagione successiva conquista la titolarit\u00e0 nella formazione iniziale e colleziona complessivamente 26 presenze e nove reti in campionato, contribuendo alla conquista dei playoff in cui al primo turno preliminare, contro i rivali di , serve l'assist dell'1-0 a Bernier e realizza di destro la rete del 2-0, rendendosi capitale per la vittoria finale (3-0).\nIl 2016 si rivela l'anno della definitiva consacrazione dell'argentino a Montr\u00e9al: eletto vice capitano, alla prima giornata del campionato realizza un assist e una doppietta, la terza da quando \u00e8 in Canada, contro i rivali del . Il rendimento rimane alto per il resto della stagione, tant\u2019\u00e8 che la squadra raggiunge i playoff fino alle semifinali di conference in cui l'argentino realizza 4 reti e 2 assist in cinque partite. Vista la stagione eccellente viene incluso nel Best XI 2016 e convocato in seguito per l'All Star Game.\nAnche negli anni successivi conferma il suo talento, realizzando nel 2018 il suo primato personale di assist (13) in una sola stagione che, unito all'alto tasso di prolificit\u00e0 (16 reti), gli valgono per la seconda volta l'inserimento nel miglior undici del campionato.\nNella stagione 2019 la sua partecipazione al campionato \u00e8 intervallata da pi\u00f9 infortuni che gli impediscono di essere sul campo. Si distingue in coppa nazionale, dove con quattro reti \u00e8 il capocannoniere e miglior giocatore della competizione, contribuendo cos\u00ec alla conquista finale della coppa, primo trofeo da quando \u00e8 in Canada.\nComplessivamente ha giocato 163 partite e realizzato 79 reti che lo rendono il miglior marcatore nella storia del Montreal Impact.\nIl ritorno in Argentina.\nIl 12 febbraio 2020 fa ritorno in Argentina, tornando a vestire la maglia del San Lorenzo. Con la maglia rosso blu rimane fino a fine anno, collezionando in totale dieci presenze ed una rete.\nRimasto svincolato, il 19 febbraio 2021 si accasa al . Il 25 aprile successivo torna a segnare una rete, marcando il momentaneo pareggio a fine primo tempo contro il , match valido per la Copa de la Liga. Il 12 maggio torna a segnare in Coppa Libertadores contro lo , realizzando la rete del definitivo 0-2.\nIl 14 dicembre 2021 annuncia il proprio ritiro dal calcio giocato.\nStatistiche.\nPresenze e reti nei club.\n\"Statistiche aggiornate al 25 novembre 2021.\""}
{"id": "1927797", "revid": "1566286", "url": "https://it.wikipedia.org/wiki?curid=1927797", "title": "Ian Hendry", "text": "Biografia.\nNato ad Ipswich, studi\u00f2 alla Culford School vicino alla cittadina di Bury St Edmunds, nel Suffolk. Dopo una beve esperienza nel mondo del circo come clown, inizi\u00f2 a studiare i rudimenti della recitazione presso la \"London's Central School of Speech and Drama\" di Lonsea. \nLa sua carriera di attore televisivo fu abbastanza rapida e gi\u00e0 nel 1960, un anno dopo aver esordito, divent\u00f2 protagonista della serie televisiva \"Police Surgeon\" prodotta per la ABC. Un anno dopo Sidney Newman, il creatore di \"Doctor Who\", ide\u00f2 la nuova serie televisiva \"The Avengers\" e Hendry venne chiamato per interpretare il ruolo del dottor David Keel.\nDal 1963 al 1971 fu sposato con l'attrice Janet Munro."}
{"id": "1927802", "revid": "1297654", "url": "https://it.wikipedia.org/wiki?curid=1927802", "title": "Bernardo Tolomei (santo)", "text": "Biografia.\nCon il nome di battesimo di Giovanni, in et\u00e0 giovanile, fece studi di giurisprudenza. In seguito si un\u00ec ai \"Disciplinati di Santa Maria\", sodalizio di laici dediti alla preghiera e alla carit\u00e0.\nNel 1313 decise di ritirarsi con tre amici (Francesco, del quale non si conosce il casato, Ambrogio Piccolomini e Patrizio Patrizi) in una sua propriet\u00e0 nel Deserto di Accona per condurre una vita da eremita, vivendo in grotte naturali e costruendo una piccola chiesa.\nGiovanni decise di cambiare il suo nome in Bernardo, in onore del grande abate cistercense Bernardo di Chiaravalle.\nContinu\u00f2 la sua vita solitaria fino al 1319 quando insieme a Patrizio Patrizi, Ambrogio Piccolomini e altri seguaci, per volere del vescovo di Arezzo Guido Tarlati di Pietramala, dette vita alla Congregazione Benedettina di Santa Maria di Monte Oliveto, indicando con la dedicazione alla Madonna la forte impronta mariana e con la specificazione \"di Monte Oliveto\" il richiamo al Monte degli Ulivi di Gerusalemme, luogo dell'agonia e della cattura di Ges\u00f9. Caratteristica di questa nuova famiglia, che andava ad innestarsi nell'antico tronco benedettino, era ed \u00e8 la forte comunione tra i monasteri, che con la Casa Madre formano un unico corpo.\nMor\u00ec a Siena nel 1348 vittima della peste. Il suo corpo fu gettato in una fossa comune insieme a quelli degli altri monaci morti per la peste. I resti non sono mai stati ritrovati.\nCulto.\nLa Congregazione Olivetana ha considerato Bernardo beato sin dalla sua morte; il suo culto comunque fu confermato nel 1644. Nel 1680 la commemorazione del 20 agosto (\"dies natalis\") fu spostata al giorno successivo per la concomitanza della festa di san Bernardo di Chiaravalle.\nLa causa di canonizzazione \u00e8 stata ripresa in esame dalla Congregazione dei Riti solo nell'ottobre 1968. L'incarico di postulatore \u00e8 stato affidato dalla Congregazione Benedettina Olivetana al prof. dom R\u00e9ginald Gr\u00e9goire (morto il 26 febbraio 2012), monaco benedettino della Congregazione Silvestrina, autorit\u00e0 internazionale nel campo agiografico.\n\u00c8 stato elevato fra le schiere dei Santi da papa Benedetto XVI nel concistoro del 21 febbraio 2009; la liturgia di canonizzazione fu celebrata dal papa stesso, in Piazza San Pietro, il 26 aprile 2009.\nOggi il suo culto \u00e8 stato fissato dal Martyrologium Romanum al 20 agosto, mentre la Congregazione Benedettina Olivetana di Monte Oliveto Maggiore, come anche il proprio liturgico dell'Arcidiocesi di Siena, festeggia il Santo il 19 agosto.\nDal Martirologio Romano: \"A Siena, transito del beato Bernardo Tolomei, abate, che, fondatore della Congregazione Olivetana sotto la regola di san Benedetto, si applic\u00f2 con premura all'osservanza della disciplina monastica e, durante una epidemia di peste diffusasi in tutta l'Italia, mor\u00ec presso i monaci di Siena che ne erano stati colpiti.\"\nOpere d'arte.\nNella sacrestia della Basilica di Santa Francesca Romana \u00e8 conservato il dipinto \"Trinit\u00e0 con il beato Bernardo Tolomei\" (1665-70) di Giacinto Brandi"}
{"id": "1927805", "revid": "1305772", "url": "https://it.wikipedia.org/wiki?curid=1927805", "title": "Bernardo Tolomei", "text": ""}
{"id": "1927810", "revid": "298055", "url": "https://it.wikipedia.org/wiki?curid=1927810", "title": "Hesh Rabkin", "text": ""}
{"id": "1927822", "revid": "92723", "url": "https://it.wikipedia.org/wiki?curid=1927822", "title": "Beato Bernardo Tolomei", "text": ""}
{"id": "1927825", "revid": "124354926", "url": "https://it.wikipedia.org/wiki?curid=1927825", "title": "Brescia Calcio 2008-2009", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 2008-2009.\nStagione.\nIl Brescia ha terminato il campionato al quarto posto. Dopo la 5\u00aa giornata, Serse Cosmi viene esonerato e sostituito da Nedo Sonetti. A due giornate dal termine del torneo, Sonetti viene a sua volta esonerato e al suo posto viene ingaggiato Alberto Cavasin. La squadra ha partecipato ai play-off superando il primo turno con l', perdendo poi la finale con il , pareggiando 2-2 in casa la gara d'andata e perdendo per 3-0 la gara di ritorno.\nIn Coppa Italia la squadra super\u00f2 al secondo turno il vincendo 2-1 in casa, quindi venne eliminato dal perdendo per 2-1 in trasferta.\nOrganigramma societario.\nArea direttiva\nStaff tecnico\nArea sanitaria"}
{"id": "1927827", "revid": "52076", "url": "https://it.wikipedia.org/wiki?curid=1927827", "title": "Autostrade Meridionali S.p.A.", "text": ""}
{"id": "1927830", "revid": "52076", "url": "https://it.wikipedia.org/wiki?curid=1927830", "title": "Salt S.p.A.", "text": ""}
{"id": "1927834", "revid": "52076", "url": "https://it.wikipedia.org/wiki?curid=1927834", "title": "Societ\u00e0 Autostrada Tirrenica S.p.A.", "text": ""}
{"id": "1927836", "revid": "52076", "url": "https://it.wikipedia.org/wiki?curid=1927836", "title": "Tangenziale di Napoli S.p.A.", "text": ""}
{"id": "1927837", "revid": "52076", "url": "https://it.wikipedia.org/wiki?curid=1927837", "title": "Societ\u00e0 Italiana per il Traforo del Monte Bianco S.p.A.", "text": ""}
{"id": "1927839", "revid": "52076", "url": "https://it.wikipedia.org/wiki?curid=1927839", "title": "SITAF S.p.A.", "text": ""}
{"id": "1927841", "revid": "52076", "url": "https://it.wikipedia.org/wiki?curid=1927841", "title": "Raccordo Autostradale Valle d'Aosta S.p.A.", "text": ""}
{"id": "1927845", "revid": "52076", "url": "https://it.wikipedia.org/wiki?curid=1927845", "title": "SITRASB S.p.A.", "text": ""}
{"id": "1927853", "revid": "52076", "url": "https://it.wikipedia.org/wiki?curid=1927853", "title": "Strada dei Parchi SpA", "text": ""}
{"id": "1927856", "revid": "767487", "url": "https://it.wikipedia.org/wiki?curid=1927856", "title": "Luigi Antonio Zompa", "text": "Studi\u00f2 a Teano alla scuola di Giovanni Vesce e vi insegn\u00f2 poi grammatica. Intorno al 1520 successe a Napoli nella scuola privata tenuta da Taddeo Picone, insegnando umanit\u00e0 con grande concorso di scolari.\nFu autore di una grammatica latina, molto diffusa all'epoca, chiamata \"il Sidicino\", di un vocabolario, della \"Elegantiarum compendium\", delle \"Totius fere grammaticae Epitomae\" e di vari commenti su autori latini. Criticato da Giordano Bruno per la sua pedanteria, fece parte dell'\u00abAccademia degli Ardenti\u00bb e godette di una pensione elargitagli da Carlo V.\n\u00c8 sepolto nella chiesa napoletana dei Santi Giuseppe e Cristoforo."}
{"id": "1927863", "revid": "52076", "url": "https://it.wikipedia.org/wiki?curid=1927863", "title": "Enti", "text": ""}
{"id": "1927864", "revid": "52076", "url": "https://it.wikipedia.org/wiki?curid=1927864", "title": "Consorzi", "text": ""}
{"id": "1927870", "revid": "110157", "url": "https://it.wikipedia.org/wiki?curid=1927870", "title": "Erxleben", "text": "Erxleben \u00e8 un comune tedesco di 1.300 abitanti, situato nel land della Sassonia-Anhalt.\nIl 31 dicembre 2009 vi \u00e8 stato aggregato il comune di Bregenstedt e il 1\u00ba gennaio 2010 vi sono stati aggregati i comuni di Bartensleben, Hakenstedt e Uhrsleben."}
{"id": "1927874", "revid": "52076", "url": "https://it.wikipedia.org/wiki?curid=1927874", "title": "SAV S.p.A.", "text": ""}
{"id": "1927875", "revid": "260676", "url": "https://it.wikipedia.org/wiki?curid=1927875", "title": "Kerry Fox", "text": "Biografia.\nKerry Fox esordisce al cinema con il film\" Un angelo alla mia tavola\" nel 1990 con un grande successo tanto da vincere il premio come miglior attrice al Valladolid International Film Festival. Partecipa successivamente a film come \"Piccoli omicidi tra amici\" e \"Vita di campagna\" nel 1994 ma il successo internazionale arriva nel 2001 con il film \"Intimacy - Nell'intimit\u00e0\", torbida e spoglia storia di due esistenze solitarie, ed in cui lei si segnal\u00f2 - nella fortissima audacia delle riprese - per una scena di \"fellatio\" non simulata, conquistando l'Orso d'argento per la migliore attrice al Festival internazionale del cinema di Berlino. Nel 2009 ha preso parte a \"Bright Star\" e \"Storm\", al fianco di Anamaria Marinca.\nVita privata.\n\u00c8 sposata con lo scrittore e giornalista Alexander Linklater, con il quale ha avuto uno dei suoi due figli."}
{"id": "1927877", "revid": "438678", "url": "https://it.wikipedia.org/wiki?curid=1927877", "title": "Il campione (film 1931)", "text": "Il campione (\"The Champ\") \u00e8 un film del 1931, diretto da King Vidor.\n\u00c8 un melodramma toccante che ebbe grande successo commerciale e di critica. Nel 1932 vinse due premi Oscar, per il miglior attore (Wallace Beery) e il miglior soggetto.\nNonostante che il rapporto tra i due attori non fosse particolarmente cordiale ed amichevole, Wallace Beery e il piccolo Jackie Cooper formarono sullo schermo una coppia cos\u00ec riuscita e amata dal pubblico che essi saranno chiamati ad essere protagonisti di altri film nei quali ogni volta si ripet\u00e9 puntualmente lo stesso successo di pubblico e di critica: \"The Bowery\" (1933), \"Treasure Island\" (1934), e \"O'Shaughnessy's Boy\" (1935).\nTrama.\nIl protagonista \u00e8 un ex pugile divorziato che vive ora poveramente e dimenticato da tutti con il proprio bambino, al quale \u00e8 legato da grande affetto. Un giorno che vince al gioco gli regala un cavallo ribattezzato \"Little Champ\". La madre, che nel frattempo si \u00e8 risposata e vive agiatamente con un marito ricco, incontra casualmente il bambino e chiede all'ex marito di poterlo tenere con s\u00e9. A malincuore, il pugile che ha problemi economici e deve combattere contro la sua dipendenza all'alcool e al gioco d'azzardo, acconsente. Il bambino per\u00f2 alla prima occasione scappa dalla madre per tornare a vivere con il padre, il quale rinvigorito dal suo affetto riprende gli allenamenti per un faticoso rientro nello sport agonistico. Il suo avversario si rivela troppo forte e il combattimento sar\u00e0 fatale al protagonista che perder\u00e0 la vita dopo una soffertissima vittoria, davanti agli occhi del figlio, che disperato trova conforto tra le braccia della madre.\nProduzione.\nIl film fu prodotto dalla Metro-Goldwyn-Mayer.\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche statunitensi il 21 novembre 1931.\nFece parte dei film presenti alla 1\u00aa Mostra internazionale d'arte cinematografica di Venezia.\nDoppiaggio.\nSecondo il critico cinematografico Mario Quargnolo il film sarebbe stato doppiato a Roma negli studi della Metro-Goldwyn-Mayer nel 1933 con la voce di Jackie Cooper affidata ad una giovane Rina Morelli ad uno dei suoi primi lavori nel doppiaggio. Si ha per\u00f2 la certezza di una edizione antecedente: il film venne distribuito in Italia nel 1932 con un doppiaggio eseguito direttamente negli Stati Uniti da parte di attori italiani emigrati, tra cui Frank Puglia, Augusto Galli e Primo Brunetti.\nRemake.\nNel 1979 il film ebbe un discusso remake dall'omonimo titolo, diretto da Franco Zeffirelli, con Jon Voight e Faye Dunaway come protagonisti. Il soggetto del film di Zeffirelli \u00e8 tratto dalla storia originale del 1931 di Frances Marion."}
{"id": "1927879", "revid": "125595258", "url": "https://it.wikipedia.org/wiki?curid=1927879", "title": "Elena Barolo", "text": "Biografia.\nNata a Torino il 14 dicembre 1982, cresce nel quartiere del Lingotto, frequenta corsi di danza fin dall'et\u00e0 di tre anni, si diploma al Liceo classico \"San Giuseppe\", poi si iscrive all'Istituto Europeo di Design. A settembre del 2002, dopo aver vinto il relativo concorso, diventa velina bionda di \"Striscia la notizia\", in coppia con Giorgia Palmas. Debutta il 23 settembre e viene riconfermata, insieme a Giorgia Palmas, fino al 5 giugno 2004. Nello stesso tempo studia recitazione, frequentando il \"CTA\" di Milano ed un training intensivo presso l\"'Actors Studio\" di Los Angeles.\nNel giugno del 2004 debutta con Giorgia Palmas in \"Lucignolo - Bellavita\", in onda su Italia 1, versione estiva di \"Lucignolo - Il DJ della notte\"; inoltre, conduce \"Miss Universo Italia\" e successivamente presenta su Rai Internazionale la sfilata di moda \"Agrigento, la valle dei templi\", per poi presentare Miss Universo Italia su Canale 5 e passare alla conduzione di \"Sipario estate\" su Rete 4. Da luglio a novembre del 2004 \u00e8 \"meteorina\" del TG4, chiamata da Emilio Fede. A novembre dello stesso anno presenta, insieme a Ezio Greggio, \"Le festival de la com\u00e9die\" che si svolge nel Principato di Monaco. Nel 2005 entra nel cast della soap opera di Canale 5 \"CentoVetrine\", dove interpreta, fino a gennaio del 2007, il ruolo di Vittoria Della Rocca. Lasciata la soap opera, nel 2007 e 2009 \u00e8 protagonista, con il ruolo di Laura Ferrari, della sit-com italiana di Rai 2, \"7 vite\".\nNel 2011 torna a lavorare a \"Striscia la notizia\" come inviata realizzando i servizi sotto mentite spoglie, camuffata con l'utilizzo di varie parrucche, con il nome di \"velina di Montecristo\". Nel frattempo partecipa a due film, il primo per la televisione: \"Un Natale per due\" con Alessandro Gassmann ed Enrico Brignano e per il cinema: \"Ex - Amici come prima!\" di Carlo ed Enrico Vanzina. Nel gennaio 2012 inaugura il suo blog di moda www.affashionate.com. Nel gennaio 2015 ritorna in tv con il ruolo di inviata-fashion blogger nel programma di Rete 4 \"Donnavventura\". Nel luglio del 2015 \u00e8 giudice, assieme a Sofia Odescalchi, del nuovo programma di La5 condotto da Cristina Chiabotto, \"Voglio Essere Cos\u00ec\".\nNel giugno 2016 \u00e8 protagonista, assieme ad altre 5 fashion-blogger, della web-serie ispirata al mondo della moda e delle blogger \"Insta.Girls\". Sempre nel giugno 2016 conduce su La5 il programma \"Tuo Zoo\" in compagnia del suo barboncino Whisky. Nel 2017 conduce \"Anteprima Processo\", contenitore di 30 minuti, che attraverso rubriche, servizi ed interviste introduce gli argomenti della rinnovata edizione de \"Il processo di Biscardi\", lo storico talk sul calcio di 7 Gold con la nuova conduzione di Giorgia Palmas. Ad Elena \u00e8 stata affidata anche la rubrica social e interattiva \"Web Caf\u00e8\". Da gennaio 2018 conduce \"Prova d'appello\", sempre su 7 Gold. Dal novembre 2017 conduce la striscia quotidiana \"Siamo tutti Mister Bean\", su \"Radio Latte Miele\", dalle 19,30 assieme alla collega Giorgia Palmas."}
{"id": "1927882", "revid": "767487", "url": "https://it.wikipedia.org/wiki?curid=1927882", "title": "Bad Girl (film 1931)", "text": "Bad Girl \u00e8 un film del 1931, diretto da Frank Borzage, che vinse due premi Oscar: uno and\u00f2 a Borzage per la regia, l'altro premi\u00f2 Edwin J. Burke per la migliore sceneggiatura non originale che si basava sul romanzo omonimo del 1928 di Vi\u00f1a Delmar e sul lavoro teatrale, scritto dallo stesso Delmar insieme a Brian Marlowe presentato a Broadway all'Hudson Theatre il 2 ottobre 1930 con protagonista Sylvia Sidney.\nTrama.\nDorothy Haley \u00e8 una ragazza giovane, carina, intraprendente. Vive con il fratello: un uomo severo, che si \u00e8 preso cura di lei, ma che nutre ancora un'idea 'patriarcale' della famiglia e dei rapporti tra uomo e donna. Ovunque vada, gli uomini la notano e cercano di attaccare discorso o di invitarla fuori; e lei \u00e8 stanca di stare sempre sulle difensive.\nUna sera, a Coney Island, la sua amica Edna le propone una scommessa: c'\u00e8 un ragazzo che se ne sta da una parte, pensieroso; non sar\u00e0 anche lui ossessionato dall'idea di flirtare! Dorotyhy, convinta com'\u00e8 del contrario, si avvicina alla 'vittima'; ma questi non solo non abbocca, ma si mostra anche scostante con lei e la tratta con sarcasmo. 'Dot' rimane colpita da questo modo di fare e per la prima volta si lascia coinvolgere. E cos\u00ec, congedata l'amica, passa la sera insieme al ragazzo, parlando un po' di tutto. Alla fine della serata, lui le rivela il suo vero nome, Eddie, e la bacia rapidamente.\nEddie \u00e8 impiegato presso un negozio di radio; si intende di elettronica e sogna di aprire un negozio tutto suo. \u00c8 talmente preso dalla sua passione che si dimentica di aver dato il primo appuntamento a Dot (per la verit\u00e0 \u00e8 lei che gli ha telefonato in negozio, con insolita intraprendenza): cos\u00ec la lascia sola sotto la pioggia. Lei, adirata, piomba nell'appartamento del ragazzo e lo trova a trafficare con le sue radio. Lui per\u00f2 si fa perdonare. I due si abbracciano e passano la notte insieme. \nAl mattino, Dot \u00e8 disperata: cosa dir\u00e0 suo fratello?! Eddie risolve il problema facendo precipitare la situazione: le propone il matrimonio! E lei accetta, commossa.\nIl fratello per\u00f2 la prende male: non capisce questa fretta (sospetta che lei sia incinta) e non approva che Eddie non sia andato da lui per chiedere la mano della ragazza. E, dopo un diverbio, manda la sorella fuori di casa.\nDorothy si rifugia dall'amica Edna (che vive con il suo bambino). La mattina dopo Eddie si fa attendere (Dot pensa addirittura che lui l'abbia lasciata), ma alla fine arriva e i due vanno a sposarsi.\nPoco dopo, Dorothy scopre di essere incinta e si confida con l'amica Edna: teme che Eddie \nnon ne sia contento, preso com'\u00e8 dal suo sogno professionale a cui ha gi\u00e0 pensato di destinare i suoi risparmi. Nonostante l'invito di Edna a parlar chiaro col marito, Dorothy non gli dice niente; anzi, gli manifesta la volont\u00e0 di tornare a lavorare (per arrotondare le entrate), cosa che lui non approva per nulla. \nCredendo che la moglie voglia lavorare per permettersi una casa pi\u00f9 bella, Eddie investe tutti i suoi risparmi in una nuova casa. E organizza una festa a sorpresa, per mostrare a Dorothy il nuovo appartamento, perfettamente arredato (quintessenza del sogno della \"middle class\", tantopi\u00f9 nell'era della Depressione in cui ci troviamo!).\nMa la serata finisce male: la casa \u00e8 bellissima, ma Eddie nel suo discorso mostra di preferire, per s\u00e9 e per la moglie, una bella vita in una bella casa ad una esistenza passata ad accudire dei 'marmocchi'. E Dot, che custodisce ancora il suo segreto, scoppia a piangere.\nE cos\u00ec, di qui in avanti, questo gioco di nascondimenti e incomprensioni prosegue e addirittura monta: Dot vuole il figlio, Eddie (lo scopriremo) pure; ma lei \u00e8 convinta che lui non lo voglia e cos\u00ec si comporta come se anche lei non lo volesse; e di conseguenza lui si rinforza nel suo malinteso (\u00e8 cos\u00ec certo che Dot non voglia figli da consultare un medico perch\u00e9 l'aiuti a superare questa paura!). \nPer pagare il dottore, Eddie rispolvera la vecchia passione della box e sale nuovamente sul ring. \nIl match si mette male, ma Eddie riesce a parlare all'avversario, colosso di buon cuore, e a persuaderlo a farlo vincere. Tutto pesto, arriva appena in tempo: Dorothy entra in ospedale per partorire. E nasce un bel maschietto. Altro motivo di soddisfazione per Eddie \u00e8 che il dottore non solo non si fa pagare, ma salda lui il conto dell'ospedale e in pi\u00f9 dona al piccolino 15 dollari su un nuovo conto in banca!\nCos\u00ec, alla fine, Eddie e Dorothy rientrano a casa col bambino. Entrambi hanno capito quanto il nuovo arrivato fosse benvoluto da tutti e due.\nProduzione.\nIl film fu prodotto dalla Fox Film Corporation che, nel 1932, ne fece uscire anche una versione in spagnolo dal titolo \"Marido y mujer\" con Conchita Montenegro e George J. Lewis.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 13 agosto 1931."}
{"id": "1927883", "revid": "287204", "url": "https://it.wikipedia.org/wiki?curid=1927883", "title": "Vizzini (disambigua)", "text": ""}
{"id": "1927886", "revid": "1277036", "url": "https://it.wikipedia.org/wiki?curid=1927886", "title": "Gran Premio del Brasile 1983", "text": "Il Gran Premio del Brasile 1983 \u00e8 stata la prima prova della stagione 1983 del Campionato mondiale di Formula 1. Si \u00e8 corsa domenica 13 marzo 1983 sul Circuito di Jacarepagu\u00e1, vicino a Rio de Janeiro. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 dell'ottavo successo nel mondiale. Ha preceduto sul traguardo il finlandese Keke Rosberg su Williams-Ford Cosworth e l'austriaco Niki Lauda su McLaren-Ford Cosworth.\nRosberg venne per\u00f2 squalificato per essere stato spinto ai box, dopo aver subito un principio di incendio al rifornimento e lo spegnimento del motore. Contrariamente a quanto avviene solitamente, il secondo posto non venne assegnato a nessun altro pilota e Lauda si dovette accontentare dei 4 punti riservati al terzo posto.\nIn onore alla vittoria di Piquet, la televisione brasiliana lanci\u00f2 per la prima volta la celebre canzone \"Tema da Vit\u00f3ria\", da questo momento usata sia alle successive vittorie di Piquet, sia ai successi del futuro campione Ayrton Senna, che anche alle vittorie di Rubens Barrichello e Felipe Massa.\nVigilia.\nAspetti tecnici.\nLa principale modifica del regolamento tecnico fu l'abolizione delle \"minigonne\", al fine di limitare l'effetto suolo, considerato troppo pericoloso, dopo i gravi incidenti, anche mortali, che avevano caratterizzato la stagione . Le scelte della Federazione Internazionale Sport Automobilistico portarono a critiche da parte dei costruttori, che dovettero modificare in fretta le monoposto gi\u00e0 progettate per la stagione 1983. Per dare maggior tempo alle case costruttrici, al fine di rispettare i nuovi canoni tecnici, si decise di iniziare la stagione il 13 marzo col Gran Premio del Brasile, e di spostare ad ottobre la gara del Sudafrica. In cambio dell'accettazione della norma che aboliva le \"minigonne\", la FISA accett\u00f2 di non modificare il regolamento sui motori almeno fino al termine della stagione 1985.\nA seguito delle polemiche in merito alla regolarit\u00e0 dei motori turbo o di altre soluzioni tecniche adottate da varie scuderie Jean-Marie Balestre, presidente della FISA, propose addirittura il ritorno alla Formula Libre, per consentire la massima libert\u00e0 ai costruttori, fatti salvi i principi della sicurezza dei piloti.\nLa Williams present\u00f2 la versione C della FW08 (ancora spinta dal Ford Cosworth DFV, in attesa del motore turbo della Honda), cos\u00ec come la McLaren che port\u00f2 in Brasile la MP4/1C, non ancora equipaggiata col turbo TAG-Porsche; la Brabham fece esordire la BT52, spinta da motore BMW, che da questa stagione riforniva anche l'ATS D6. La Lotus fece esordire la 92, affidata a solo Nigel Mansell, mentre a Elio De Angelis venne fornita la 93T, motorizzata con un turbo della Renault; la Renault impieg\u00f2 per la prima volta la RE30C.\nLa RAM fece il suo esordio in campionato da costruttore con la 01, denominata anche RAM-March; l'Alfa Romeo, per la prima volta, present\u00f2 una vettura a motore turbo, la 183T. La Ligier, invece, abbandonata la Matra, torn\u00f2 ai Ford Cosworth, con la JS21. La Ferrari port\u00f2 in pista la 126C2B, l'Arrows present\u00f2 l'A6, mentre anche la Toleman utilizz\u00f2 una versione B della vettura dell'anno precedente, la TG183. La Theodore Racing, dopo la fusione con la Ensign, us\u00f2 la MN183.\nNelle verifiche tecniche, effettuate al gioved\u00ec prima della gara, nessuna monoposto venne trovata irregolare. Vi era per\u00f2 il timore che molte vetture partissero, per la gara, sottopeso, ed effettuassero un rabbocco di carburante durante la stessa, per poi risultare nel peso (era posto il limite minimo dei 540\u00a0kg) al momento delle verifiche tecniche successive.\nIn merito alla fornitura degli pneumatici, rispetto alla stagione 1982, la Brabham abbandon\u00f2 le Goodyear per passare alle Michelin, mentre la Lotus scelse le Pirelli, in luogo anch'essa delle coperture statunitensi. L'Arrows segu\u00ec il percorso inverso, utilizzando le \"Goodyear\". Anche l'Osella cambi\u00f2 fornitore, abbandonando la Pirelli e scegliendo la Michelin.\nAspetti sportivi.\nLa Ferrari ingaggi\u00f2 Ren\u00e9 Arnoux, pilota della Renault, che avrebbe fatto coppia con Patrick Tambay, per la stagione 1983. Al posto di Arnoux la Renault ingaggiava Eddie Cheever, pilota statunitense della Ligier.\nAnche l'altro pilota della Ligier, il francese Jacques Laffite, passava ad altra scuderia, la Williams. La Ligier li sostitu\u00ec con Jean-Pierre Jarier, proveniente dall'Osella, e Raul Boesel, ex della March.\nLa Tyrrell prese, al posto di Brian Henton, il giovane statunitense Danny Sullivan, con esperienza in Indycar e CanAm. L'ATS iscrisse una sola vettura al campionato (per Manfred Winkelhock): ci\u00f2 liber\u00f2 Eliseo Salazar che trov\u00f2 il volante della March, da questa stagione ribattezzata RAM-March. L'Alfa Romeo sostitu\u00ec Bruno Giacomelli con Mauro Baldi, proveniente dall'Arrows. Giacomelli trov\u00f2 un volante alla Toleman, dove prese il posto di Teo Fabi.\nL'Arrows iscrisse il campione del mondo , l'australiano Alan Jones. Per la prima gara stagionale, in Brasile, Jones non era in condizioni fisiche adeguate, essendosi fratturato una gamba, cadendo da cavallo; venne perci\u00f2 sostituito da Chico Serra, ex pilota della Fittipaldi.\nL'Osella aveva, in un primo momento, iscritto Corrado Fabi, fratello di Teo, all'esordio nel mondiale, e Beppe Gabbiani, al ritorno nel mondiale dopo due stagioni. Prima dell'inizio della stagione per\u00f2 la scuderia piemontese lo sostitu\u00ec con Piercarlo Ghinzani, gi\u00e0 impiegato nel 1981. L'Osella annunci\u00f2 che, per le prime gare, avrebbe schierato solo una vettura, anche se poi, in realt\u00e0, entrambi i piloti affrontarono le qualifiche.\nLa Theodore Racing, fusa con l'Ensing, conferm\u00f2 uno dei piloti di quest'ultima, Roberto Guerrero, e fece esordire nel mondiale Johnny Cecotto. Il venezuelano, che era stato vicino all'impiego, nel 1982, da parte della Fittipaldi e dell'Osella, proveniva dal motociclismo, ove aveva vinto il motomondiale nel 1975, nella classe 350.\nPer l'organizzazione venne stimata una spesa di un miliardo di cruzeiro, pari a circa tre miliardi e mezzo di lire dell'epoca, col costo dei biglietti che andava dai 5.000 ai 22.000 cruzeiro.\nQualifiche.\nResoconto.\nNella prima giornata di prove ufficiali il pi\u00f9 rapido fu il campione del mondo uscente Keke Rosberg su Williams-Ford Cosworth, che con 1'34\"526, precedette ben cinque piloti dotati di vetture a motore turbo. Al secondo posto, con un tempo ottenuto quasi a fine sessione, si pose Alain Prost, staccato di un decimo e mezzo, che precedette Patrick Tambay. Il tempo di Rosberg, a seguito delle modifiche regolamentari che avevano rallentato le vetture, era di quasi sei secondi pi\u00f9 lento di quello ottenuto dal \"poleman\" Prost, sulla stessa pista, nel 1982.\nNella giornata seguente nessun pilota fu in grado di migliorare il tempo fatto segnare al venerd\u00ec da Rosberg, ci\u00f2 a causa anche del gran caldo che colpiva il circuito brasiliano. La temperatura dell'aria raggiunse infatti i 43\u00a0\u00b0C, e quella dell'asfalto i 60\u00a0\u00b0C, penalizzando enormemente i propulsori turbo, che si rompevano in serie. Gli unici due piloti che riuscirono a scalare qualche posizione furono Nelson Piquet, balzato al quarto posto, e Ren\u00e9 Arnoux, salito al sesto. Per Rosberg fu la seconda \"pole position\" della carriera, la centotrentunesima, e ultima, per una vettura motorizzata dal Ford Cosworth DFV.\nL'Alfa Romeo di Andrea De Cesaris venne squalificata in quanto il pilota romano, al termine della seconda sessione di qualifiche ufficiali, salt\u00f2 la pesatura elettronica, andando direttamente ai box. De Cesaris, che aveva chiuso sedicesimo, fu escluso dalla graduatoria; al suo posto venne ripescato Eliseo Salazar, il primo dei non qualificati.\nRisultati.\nI risultati delle qualifiche furono i seguenti:\nGara.\nResoconto.\nElio De Angelis cambi\u00f2, per un guasto, la sua vettura, al termine del giro di ricognizione. Il pilota italiano abbandon\u00f2 la Lotus 93T-Renault delle qualifiche, e utilizz\u00f2 un vecchio modello 91, a motore Ford Cosworth DFV.\nAl via Keke Rosberg si mantenne al comando, seguito da Alain Prost, e dalle due Brabham di Nelson Piquet e Riccardo Patrese. Il francese per\u00f2, venne presto passato da entrambi, scalando cos\u00ec in quarta posizione. Sulla vettura di Patrese si ruppe subito il turbocompressore, tanto che il pilota padovano perse lentamente potenza.\nGi\u00e0 al settimo giro Piquet s'impossess\u00f2 del comando della gara, passando Rosberg. Nelle retrovie si fece largo John Watson: partito dalla sedicesima piazza, si trov\u00f2, gi\u00e0 al termine del primo passaggio, in undicesima posizione. Super\u00f2 poi Baldi, Cheever, e le due Ferrari, portandosi in quinta posizione, al giro 11. Il problema tecnico sulla Brabham di Patrese divenne ingovernabile, e il pilota si ritir\u00f2 al ventesimo giro. Tre giri prima Watson aveva passato anche Prost, stabilendosi in terza posizione, dietro a Piquet e Rosberg. Al ventitreesimo passaggio Mauro Baldi, nel difendersi da un attacco di Lauda, per la sesta piazza, lasci\u00f2 un varco, ove s'inser\u00ec Derek Warwick: la Toleman tocc\u00f2 l'Alfa Romeo, che fu costretta al ritiro.\nAl giro 28 Rosberg pass\u00f2 ai box per il rifornimento di benzina: all'apertura per\u00f2 del bocchettone i gas provenienti dal serbatoio s'infiammarono immediatamente, a causa del calore sprigionato dal motore. Il finlandese riusc\u00ec a uscire indenne dall'abitacolo: la vettura per\u00f2 dovette essere rimessa in moto a spinta dai meccanici. Rosberg riusc\u00ec a ripartire, ma dopo aver perso un giro rispetto agli altri, e scendendo al nono posto. la classifica vedeva sempre al comando Piquet, seguito da Watson, Prost, Tambay, Lauda e Warwick.\nAl giro 34 Niki Lauda sorpass\u00f2 Patrick Tambay, mentre un giro dopo, il suo compagno di team Watson, termin\u00f2 la sua gara, per la rottura del propulsore: Lauda cos\u00ec in due giri scal\u00f2 in terza posizione. Al giro 40 Nelson Piquet effettu\u00f2 il rifornimento di carburante: l'operazione dur\u00f2 16 secondi, e il brasiliano mantenne il comando del gran premio. Al quarantaduesimo passaggio l'austriaco ebbe la meglio anche su Prost. Nel frattempo Keke Rosberg recuperava posizioni, prima superando Derek Warwick, poi Tambay e Prost: al giro 46 il finlandese della Williams era nuovamente terzo. Entrava in zona punti anche Marc Surer, che aveva superato Warwick.\nAl giro 51 Tambay pass\u00f2 Prost (per tutta la gara penalizzato da un guasto a un ammortizzatore) per la quarta posizione, mentre tre giri dopo, Rosberg pass\u00f2 anche Lauda per la seconda piazza. Al giro 56 Jacques Laffite, in rimonta, pass\u00f2 sia Surer che Prost, prendendosi il quinto posto. Il pilota della Williams, nella parte finale del gran premio, ebbe la meglio anche su Tambay (con gomme degradate), e colse il quarto posto.\nNelson Piquet vinse per l'ottava volta in carriera: era il primo successo per un pilota che aveva effettuato la tecnica del rifornimento in gara. Piquet fu il primo pilota brasiliano ad imporsi nella gara nazionale dal 1975, ai tempi di Carlos Pace. Rosberg chiuse secondo, Lauda al terzo posto: le decisioni della giuria privarono poi il finlandese, come l'anno precedente, del risultato.\nRisultati.\nI risultati del gran premio furono i seguenti:\nDecisioni della giuria.\nAl termine della gara la giuria squalific\u00f2 Keke Rosberg perch\u00e9 la vettura era stata spinta ai box dai meccanici della Williams, per rimetterla in moto. La scuderia cerc\u00f2 di difendersi affermando che il regolamento consentiva di utilizzare energie esterne per far partire la vettura, e che tra queste potevano considerarsi i meccanici. I punti per il secondo posto non vennero comunque riassegnati a nessun altro pilota, ci\u00f2 in base alla discrezionalit\u00e0 data dal regolamento ai commissari che potevano determinare la classifica in base alla gravit\u00e0 delle infrazioni. La squalifica venne confermata dal Tribunale d'Appello della FIA l'11 maggio.\nElio De Angelis venne squalificato per aver sostituito la sua monoposto dopo il giro di ricognizione. Il pilota italiano aveva effettuato le qualifiche con una Lotus 93T-Renault, ma affront\u00f2 la gara con una Lotus 91-Ford Cosworth."}
{"id": "1927892", "revid": "767487", "url": "https://it.wikipedia.org/wiki?curid=1927892", "title": "The Front Page (film 1931)", "text": "The Front Page \u00e8 un film del 1931 diretto da Lewis Milestone.\n\u00c8 la prima delle numerose trasposizioni cinematografiche dalla commedia \"Prima pagina\" del 1928 di Ben Hecht e Charles MacArthur. Le pi\u00f9 celebri sono \"La signora del venerd\u00ec\" (\"His Girl Friday\") (1940) di Howard Hawks e \"Prima pagina\" (\"The Front Page\") (1974) di Billy Wilder.\nTrama.\nHildy Johnson vuole smettere la propria vita frenetica di reporter di cronaca nera per trasferirsi con la fidanzata Peggy Grant, che intende sposare, a New York, dove trover\u00e0 un lavoro pi\u00f9 tranquillo. Il direttore della sua testata, Walter Burns, che riconosce in lui la vera schiatta di giornalista d'assalto, \u00e8 totalmente contrario, e cerca di trattenerlo in vari modi.\nInvano: Hildy, prima di partire in treno con Peggy e la madre di lei per la \"big apple\" quella notte stessa, passa nella sala stampa del palazzo di giustizia per salutare i colleghi, che sono riuniti col\u00e0 in attesa dell'esecuzione, programmata per l'alba, di Earl Williams, condannato per aver ucciso un poliziotto di colore, e detenuto nella prigione annessa al tribunale.\nI giornalisti vorrebbero indurre lo sceriffo Hartman ad anticipare l'impiccagione, in modo da poterne dare notizia nei quotidiani del giorno dopo. Hartman, e il sindaco Fred, dal canto loro, sono impazienti di infliggere la pena capitale a Williams (fatto passare come un pericoloso agente del comunismo, mentre in realt\u00e0 \u00e8 un innocuo idealista anarchico), il che farebbe guadagnare loro il voto dei cittadini afroamericani nelle elezioni previste di l\u00ec a qualche giorno; per questo motivo essi corrompono Pincus, il portavoce del governatore, che si era presentato la notte stessa portando l'istanza di grazia per il detenuto, e lo tolgono momentaneamente dalla circolazione.\nEarl Williams intanto \u00e8 esaminato, in carcere, da un noto psichiatra europeo, che, nel tentativo di ricreare la scena del delitto, chiede allo sprovveduto sceriffo Hartman di dare al condannato la propria pistola: Williams spara allo psichiatra ed evade. Gli istinti giornalistici di Hildy Johnson si rianimano quando egli, rimasto solo nella sala stampa, vede entrare in essa, dalla finestra, Williams stesso, che si era rifugiato sul tetto dell'edificio: Hildy lo nasconde in uno scrittoio, e, mentre la polizia \u00e8 sguinzagliata per la citt\u00e0 alla ricerca dell'evaso, comincia a dettare il suo scoop al direttore Burns.\nLa situazione si complica quando la madre di Peggy, che con la figlia era rimasta in attesa di Hildy in un taxi nelle vicinanze, irrompe nella sala e sta per scoprire il nascondiglio di Williams: Walter Burns fa rapire l'anziana signora perch\u00e9 non smonti la notizia.\nAlla fine la madre di Peggy, che si \u00e8 riuscita a liberare, compare insieme a dei poliziotti, e nello stesso tempo Pincus torna e racconta il tentativo di corruzione cui \u00e8 stato sottoposto. La polizia arresta Hildy ed il direttore Burns, per una serie di reati svarianti fra il rapimento, la corruzione e il favoreggiamento di un criminale. Quando per\u00f2 appare che Burns potrebbe pubblicare la notizia che era stato lo sceriffo a munire Williams del revolver grazie al quale il condannato era evaso, allora si giunge ad un accomodamento, e Hildy e Burns vengono rilasciati.\nHildy pu\u00f2 finalmente raggiungere la fidanzata e la madre di lei, ed accingersi a partire in treno per New York. Walter Burns appare rassegnato al fatto di perdere un valente reporter, e, come regalo di nozze, improvvisato, d\u00e0 a Hildy il proprio prezioso orologio a cipolla.\nAppena dopo che Hildy, con la fidanzata e la madre, si \u00e8 accommiatato dal direttore, Burns, che non \u00e8 affatto disposto a fare a meno della collaborazione del giornalista, avvisa la polizia della stazione ferroviaria di arrestare Hildy, con l'accusa di avergli rubato l'orologio.\nProduzione.\nIl film fu prodotto dalla The Caddo Company e venne girato ai Metropolitan Studios al 1040 N. del Las Palmas Boulevard a Hollywood.\nDistribuzione.\nDistribuito dalla United Artists, il film, presentato da Howard Hughes, usc\u00ec nelle sale cinematografiche statunitensi il 4 aprile 1931.\nDate di uscita.\nIMDb\nAlias\nRiconoscimenti.\nNel 1931 \u00e8 stato indicato tra i migliori dieci film dell'anno dal National Board of Review of Motion Pictures.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1927898", "revid": "1543377", "url": "https://it.wikipedia.org/wiki?curid=1927898", "title": "Nolan Bushnell", "text": "Ha fondato diverse societ\u00e0 tra cui Atari e la catena di pizzerie Chuck E. Cheese's Pizza-Time Theaters. \u00c8 considerato uno dei fondatori dell'industria videoludica.\nIl 19 aprile 2010 Bushnell \u00e8 rientrato nel Consiglio di amministrazione di Atari, Inc..\nBiografia.\nLaureato in ingegneria elettrica nel 1968 alla Universit\u00e0 dello Utah, Bushnell si interess\u00f2 ai videogiochi dopo avere visto girare \"Spacewar!\" su un PDP-1. Lavor\u00f2 per quattro anni in un luna park presso Salt Lake City come aiuto gestore giostre e sale giochi, dove fece esperienza sull'economia dei giochi a moneta, che poi applic\u00f2 anche ai videogiochi. Nel 1971 insieme a Ted Dabney, suo collega alla Ampex di Sunnyvale, produsse un clone di \"Spacewar!\" chiamato \"Computer Space\"; il risultato commerciale non fu esaltante, ma si tratt\u00f2 del primo coin-op prodotto su larga scala, ceduto in licenza alla Nutting Associates nel novembre 1971.\nA Bushnell e Dabney si aggiunse Allan Alcorn, e i tre fondarono la Syzygy, la prima societ\u00e0 interamente dedicata alla produzione di videogiochi arcade.\nDopo una dimostrazione del Magnavox Odyssey di Ralph H. Baer, Bushnell (che nel frattempo aveva modificato il nome dell'azienda in Atari, un riferimento al gioco Go) chiese ad Alcorn di realizzare \"PONG\". Come dichiarato in un'intervista, Bushnell non crede di avere inventato i videogiochi, ma di averli messi in commercio.\nDopo avere ceduto la societ\u00e0 alla Time Warner nel 1976 per 28 milioni di dollari, Bushnell si \u00e8 dedicato ad altre attivit\u00e0 imprenditoriali. Negli anni '80 la holding Catalyst Technologies raggruppava varie societ\u00e0 di Bushnell, tra cui la Androbot, produttrice di robotica industriale che tent\u00f2 con scarso successo di commercializzare anche dei robot domestici, e la Axlon produttrice di elettronica di consumo, che con maggiore successo realizz\u00f2 i \"Petster\", peluche elettronici in grado di muoversi rispondendo a stimoli sonori.\nNel 2000 fond\u00f2 la catena di ristoranti con servizi multimediali UWink.\nAttualmente Bushnell \u00e8 impegnato con \"Anti-AgingGames.com\", un servizio online di giochi che aiutano a stimolare la memoria e la concentrazione e a tenere attivo il cervello nelle persone \"over 35\". I giochi sono realizzati da Bushnell con il supporto di medici specialisti."}
{"id": "1927899", "revid": "121647636", "url": "https://it.wikipedia.org/wiki?curid=1927899", "title": "Snap Yo Fingers", "text": "Snap Yo Fingers, \u00e8 il primo singolo dell'album di debutto da solista di Lil Jon: \"Crunk Rock\".\nLe collaborazioni nel brano sono di E-40, Sean Paul e Youngbloodz, nella classifica statunitense del magazine \"Billboard\" le 100 hit pi\u00f9 calde relativa al rap e all'hip hop, la canzone si \u00e8 classificata al primo posto, mentre nella classifica delle migliori song R&amp;B si \u00e8 classificata al settimo posto. Nella classifica Australiana \"ARIA\" si \u00e8 classificata al sessantaquattresimo posto.\nAi \"BET Hip-Hop Awards 2006\", la canzone si \u00e8 classificata quinta, lasciando indietro il singolo dei Dem Franchize Boyz uscito prima ed anche molto simile a Snap Yo Fingers.\nSnap Yo Fingers ha sfondato come hit da club. \nNel video della canzone, si vede Lil Jon con alle spalle dei strani colori e delle persone che ballano la snap dance.\nLa produzione del singolo \u00e8 stata affidata oltre che allo stesso Jon, anche al collega Al Kapone.\nNel mixtape di Lil Jon con DJ Ideal intitolato \"The BME Mixtape\", \"Snap Yo Fingers\" \u00e8 stata remixata con l'aggiunta di Pitbull fra le collaborazioni, la canzone inoltre \u00e8 stata chiamata \"Snap Ya Fingers\".\nInoltre la strumentale di questo singolo \u00e8 stata utilizzata da Lil' Keke per una freestyle nel suo disco \"The Album B4 The Album Mixtape\"."}
{"id": "1927901", "revid": "2160814", "url": "https://it.wikipedia.org/wiki?curid=1927901", "title": "Martin Nucio", "text": "Biografia.\nNel 1540 venne iscritto alla Corporazione di San Luca di Anversa come maestro stampatore, sotto il toponimico Martin Vermeeren, e il 31 dicembre 1544 ne ricevette la cittadinanza con il patronimico Mantin Nuyts, figlio di Jean.\nInizi\u00f2 l'attivit\u00e0 alle dipendenze di Joannes Steelsius (fl. 1533-1562) e la sua prima sottoscrizione fu al colophon della biografia di Erasmo da Rotterdam scritta da Beato Renano e edita da costui nel 1540, dove si firm\u00f2 con il toponimico latinizzato: \u00abExcudebat Martinus Meranus\u00bb.\nDal privilegio imperiale, concessogli da Carlo V l'8 luglio 1544, contenente la privativa triennale di stampa per determinate opere in spagnolo, risulta che Nutius era allora residente ad Anversa ed era sposato con figli da non pi\u00f9 di tre anni; si apprende inoltre l'importante notizia che in passato aveva abitato per anni in Spagna e ne aveva imparato la lingua (\u00abipse olim certis annis habitavit in nostris regnis Hispaniarum et ibidem linguam illam vernaculam didicit\u00bb).\nRaccolse e stamp\u00f2, tra il 1547 e 1548, il \"Cancionero de romances\", un canzoniere che raccoglieva poesie in lingua spagnola dei secoli precedenti.\nIl \"Cancionero\" comprendeva 156 liriche, precedute da un prologo, in cui l'autore, consapevole dei possibili errori, causati da una errata tradizione orale e anche dai fascicoli corrotti, da cui egli attinse, emend\u00f2 i romanzi imperfetti, e tent\u00f2 di realizzare una classificazione dei romanzi in base alle loro tematiche.\nPrima dispose quelli che parlavano degli eventi della Francia, poi quelli che raccontavano storie castigliane, poi quelli di Troia, e solo infine quelli che trattavano cose d'amore.\nTuttavia, sebbene l'autore tent\u00f2 una simile classificazione, alla fine si verific\u00f2 una mescolanza tra i romances."}
{"id": "1927904", "revid": "28592", "url": "https://it.wikipedia.org/wiki?curid=1927904", "title": "Associazione privata non a scopo di lucro", "text": ""}
{"id": "1927908", "revid": "1543377", "url": "https://it.wikipedia.org/wiki?curid=1927908", "title": "Quoziente di encefalizzazione", "text": "Il quoziente di encefalizzazione o QE \u00e8 una stima approssimativa della possibile intelligenza di un organismo.\nViene definito come il rapporto tra la massa del cervello e quella che ci si aspetterebbe di trovare in un tipico animale della stessa taglia.\nCalcolo.\nPer calcolare il QE bisogna conoscere il fattore di cefalizzazione C, calcolabile con la formula :\nformula_1\ndove E \u00e8 il peso del cervello, S \u00e8 il peso del corpo e r \u00e8 una costante che viene determinata empiricamente.\nDue dei possibili valori di r per i mammiferi sono 0,56 e 0,66.\nPer trovare il quoziente di encefalizzazione bisogna dividere C per il valore di un mammifero medio.\nEsempi di QE.\nL'uomo con un QE di 6-8, a seconda del valore di r considerato, ha il valore pi\u00f9 alto di tutti gli animali. Non \u00e8 seguito dalle scimmie (valori compresi tra 1 e 3) come si potrebbe immaginare, ma dal delfino (QE intorno al 5).\nGli squali hanno il pi\u00f9 alto QE fra i pesci e i polpi hanno il pi\u00f9 alto QE tra gli invertebrati.\nIl calcolo del QE \u00e8 pi\u00f9 rigoroso se dal peso dell'animale si esclude il peso del grasso corporeo. Poich\u00e9 calcolare il peso del grasso \u00e8 difficile in genere questa operazione viene trascurata. Ci\u00f2 comporta grosse differenze nel risultato solo nel caso di animali estremamente grandi, come le balene ."}
{"id": "1927910", "revid": "1793900", "url": "https://it.wikipedia.org/wiki?curid=1927910", "title": "Castle Hill (Bronx)", "text": "Castle Hill \u00e8 un quartiere residenziale della citt\u00e0 statunitense di New York, situato nell'area centro meridionale del distretto (borgo) del Bronx. Fa parte della nona area. I suoi confini, partendo da nord sono: Westchester-Waterbury Avenues a nord, il fiume Hutchinson a est, l'East River a sud, e White Plains Road a ovest. Il Bruckner Expressway divide il quartiere al centro. Castle Hill Avenue \u00e8 la via principale di Castle Hill. La linea locale della metropolitana \u00e8 la numero 6, operativa lungo Westchester Avenue. I prefissi telefonici includono 10462, 10472, e 10473. L'area viene perlustrata dal 43simo distretto di polizia, che ha sede al 900 Fteley Avenue nella sezione Soundview del Bronx. La New York City Housing Authority (NYCHA) \u00e8 controllata dalla P.S.A. 8 al 2794 Randall Avenue nella sezione del Throgs Neck.\nDemografia.\nCastle Hill ha una popolazione di oltre 35,000 abitanti. Il quartiere ha un'alta concentrazione di Portoricani ed \u00e8 popolata anche da un considerevole numero di afro-americani. Oltre il 20% della popolazione possiede un tenore di vita molto basso. La grande maggioranza delle famiglie sono affittuarie.[1]\nTerreno e suo uso.\nCastle Hill \u00e8 dominata da molte case unite di vario genere. ci sono anche tenute concentrate vicino al El sul Westchester Avenue. L'area territoriale totale \u00e8 all'incirca di 2 km quadri. L'area \u00e8 pianeggiante. C'\u00e8 una piccola area di industrie situata lungo il fiume Hutchinson e il Zerega Avenue. Il Zerega Industrial Park.\nStoria.\nCastle Hill era una volta una comunit\u00e0 integrata. Le case popolari, costruite negli anni '60 erano destinate ad essere abitazioni per impiegati New Yorkesi- poliziotti, impiegati nei trasporti, pompieri etc. Alla fine degli anni '60 Mayor Lindsey stabil\u00ec che il fatto che impiegati di New York City residenti in questa e in altre case popolari di New York non era costituzionale. Di conseguenza, agli abitanti del \"la sezione 8\" furono assegnate case unite. Cos\u00ec il crimine aument\u00f2 a Castle Hill. Droga (eroina) e altri violenti reati divennero sempre pi\u00f9 comuni. Il commercio continu\u00f2 ad essere sempre operativo, ma sub\u00ec danni a causa del crimine incalzante.I vari negozi sul Castle Hill Avenue cercarono di sostenere il commercio come fece il Pool, il fondo monetario comune, durante questo periodo. Il \"Food Fair\" (supermarket) decise di svendere. La gente che viveva nelle case popolari divenne molto interessata alla salutedelle loro famiglie. Gran parte delle famiglie dei lavoratori di New York city, non volevano sottoporre i propri figli a indesiderate situazioni sgradevoli che divennero sempre pi\u00f9 un luogo comune:\nrifiuti sparsi per gli scalini \nfurti\nritrovamento di rifiuti in numero sproporzionato e cadaveri agli ingressi degli edifici\nsparatorie nelle strade\nQueste pressioni portarono la comunit\u00e0 alla divisione in fazioni. Il risultato si presenta essere non un gran bel quadro di un luogo che una volta era davvero piacevole per starci. \nComunque tra i '60 e i '70 il decadimento colp\u00ec l'area e vi fu una sorta di fuga. Gran parte del quartiere non progred\u00ec e fu lasciato in balia del decadimento. alcune case furono abbandonate e auto rovinate e striate lasciate sui cigli dei marciapiedi era una vista ordinaria. L'area intorno alle case di Castle Hill fu specialmente dannieggiata dal peggioramento delle condizioni nelle case popolari. Per il tempo in cui il declino era devastante l'area di Castle Hill era nota solo per la grande presenza di crimini violenti seguiti dallo spaccio di droga.\nOggi crimini violenti e altre questioni sociali associate con la povert\u00e0 rappresentano ancora un problema nella comunit\u00e0. Nuovi sforzi son stati effettuati per combattere il crimine e incentivare lo sviluppo nelle zone carenti. Recentemente cinque nuovi quartieri di case unite furono costruite da Castle Hill Park sino alla punta meridionale di Castle Hill Avenue. Queste case segnano un nuovo inizio per una comunit\u00e0 che ha avuto a che fare con grandi quantit\u00e0 di violenza e altri problemi sociali per secoli. C'\u00e8 ancora molto da fare ma i nuovi sviluppi residenziali mirati alle famiglie locali sono un passo in una positiva direzione per la comunit\u00e0.\nProblemi sociali.\nI problemi sociali riscontrati a Castle Hill sono, anche se in forma minore, questioni riscontrate anche in passato, relativi a spaccio di droga come l'eroina e alla povert\u00e0, senza contare il gran numero di disoccupati.\nRinnovamento urbano.\nDopo che un incendio danneggi\u00f2 le piccole comunit\u00e0 di New York City per tutti gli anni '70, alcune strutture residenziali a Castle Hill vennero lasciate gravemente danneggiate o distrutte. Nello stesso tempo gran parte del territorio non sviluppato nella comunit\u00e0 fu lasciato in decadenza. Molte abitazioni sono state riabilitate molte altre abitazioni di citt\u00e0 furono sovvenzionate e nuovi appartamenti sono stati o vengono costruiti negli spazi mancanti lungo il quartiere.\nEducazione.\nSt. Raymond Academy for Girls, un liceo femminile."}
{"id": "1927914", "revid": "2036605", "url": "https://it.wikipedia.org/wiki?curid=1927914", "title": "Campagne germaniche di Domiziano", "text": "Le campagne germaniche dell'imperatore Domiziano consistono nelle azioni di guerra condotte negli anni 83-84/85 circa, contro le popolazioni germaniche di Catti, Mattiaci, Vangioni, Triboci e Nemeti.\nL'occupazione successiva che ne deriv\u00f2, dei territori compresi tra il fiume Reno e Danubio, diede inizio alla costruzione del sistema difensivo del limes germanico-retico, terminata solo durante il principato di Antonino Pio. Per questi successi l'imperatore Domiziano si merit\u00f2 il titolo di \"Germanicus\" alla fine dell'83.\nContesto storico.\nL'impero dei Flavi era cominciato quasi un quindicennio prima con Vespasiano. A questi era succeduto il figlio maggiore, Tito, morto prematuramente nell'81, e poi il fratello minore, Domiziano. Quest'ultimo adott\u00f2 una politica estera estremamente aggressiva, soprattutto in Occidente, cominciando tutta una serie di guerre lungo i confini imperiali a partire dalla Britannia (vedi campagne in Britannia di Agricola), evidentemente per renderne pi\u00f9 sicure le sue frontiere, ma anche alla ricerca di glorie militari.\nPreludio alla guerra.\nCon la fine dell'82 Domiziano, dopo l'ennesimo attacco da parte della popolazione germanica dei Catti, che poco tempo prima avevano invaso i territori della Gallia, decise che era giunto il momento di occupare l'area germanica denominata \"Agri decumates\", racchiusa tra le due sorgenti dei principali fiumi che costituivano il \"limes\" settentrionale dell'impero romano: Danubio e Reno. Recatosi in Gallia con il pretesto di tenere un censimento, comparve improvvisamente sul Reno con le armate schierate nei pressi di \"Mogontiacum\".\nForze in campo.\nL'armata che Domiziano riusc\u00ec a radunare era composta da numerose unit\u00e0 ausiliarie delle province limitrofe, ma anche delle:\nIl totale delle forze messe in campo dall'impero romano potrebbe essersi aggirato attorno agli 80.000 armati, di cui 40.000 legionari e 40.000 ausiliari.\nGuerra.\nCampagna contro i Catti: 83.\nLa campagna prese le mosse dal quartier generale di \"Mogontiacum\" dove era concentrato il grosso dell'esercito. L'obiettivo principale era la vicina trib\u00f9 dei Catti a nord dei monti del \"Taunus\". Non \u00e8 escluso che Domiziano abbia ottenuto l'amicizia ed alleanza militare delle vicine popolazioni di Ermunduri e Cherusci (considerando che pochi anni pi\u00f9 tardi sostenne con il denaro, il vicino re cherusco). Questa alleanza gli avrebbe certamente permesso di tenere impegnato il nemico anche lungo il fronte settentrionale ed orientale.\nI Catti furono battuti ripetutamente come ci racconta Frontino:\nLe armate romane poterono cos\u00ec penetrare ed occupare il territorio germanico per circa 75 chilometri a nord est di \"Mogontiacum\" (\"limitibus per centum viginti milia passuum actis\"), includendo ora il popolo alleato dei Mattiaci. Domiziano, al termine delle operazioni militari (giugno/agosto dell'83), ricevette il titolo vittorioso di \"Germanicus\" e la sua quarta acclamazione ad \"Imperator\".\nAvanzata del \"limes germanico-retico\" nella parte meridionale: 84/85.\nI due anni successivi furono dedicati alla costruzione di tutta una serie di fortini e strade militari nel Wetterau e Taunus, cominciando a creare il primo tratto fortificato del limes germanico-retico e congiungendo il fiume Lahn al fiume Meno. Contemporaneamente si procedette all'avanzata nei territori di Nemeti e Triboci, percorrendo il corso del fiume Neckar da ovest ad est, e costruendo i nuovi forti a Ladenburg e a Neuenheim; a sud la penetrazione avveniva portando la linea di confine verso settentrione, costruendo una serie di nuovi forti ausiliari a Sulz, Geislingen, Rottenburg an der Laaber, Burladingen, Gomadingen, Donnstetten, Urspring e G\u00fcnzburg, unendo cos\u00ec la fortezza militare di \"Argentoratae\" con la capitale della Rezia, Augusta Vindelicum.\nNuovo attacco dei Catti: 89.\nSappiamo che attorno all'88, il re dei Cherusci, Chariomero, venne cacciato dal suo regno dai Catti, poich\u00e9 si era dimostrato amico ed alleato dei Romani. Inizialmente riusc\u00ec a radunare un nuovo esercito ed a fare ritorno; ma pi\u00f9 tardi venne abbandonato da chi lo aveva rimesso sul trono, quando decise di inviare ostaggi ai Romani, divenendo \"cliente\" di Domiziano. Egli non garant\u00ec alcun sostegno militare ai Romani, ma ricevette denaro dai Romani.\nNel corso della rivolta dell'allora governatore della Germania superiore, Lucio Antonio Saturnino, i Catti ne approfittarono per attaccare il tratto di limes appena costituito, ma furono ancora una volta battuti e respinti.\nConseguenze.\nL'occupazione degli \"Agri decumates\", iniziata per la verit\u00e0 dal padre di Domiziano, Vespasiano (con le campagne del legato della Germania Superiore, Gneo Pinario Cornelio Clemente nel 73/74 per le quali ottenne gli \"ornamenta triumphalia\") permise la creazione di una prima linea di fortificazioni artificiali nel Taunus-Wetterau, a cui se ne sarebbero aggiunte altre fino ad Antonino Pio, per un totale di 550\u00a0km.\nTraiano continu\u00f2 la penetrazione romana nell'area sia come governatore della Germania superiore (attorno agli anni 92-96), sia come imperatore (tra il 98 ed il 100) con l'avanzamento oltre il fiume Reno verso est, fino al cosiddetto \"limes\" di Odenwald, tratto di frontiera che collegava il fiume Meno presso W\u00f6rth, con il medio Neckar a Bad Wimpfen. Il successore Adriano, contribu\u00ec all'avanzamento lungo il cosiddetto \"limes\" dell'Alb.\n\u00c8 sotto Antonino Pio (nel 145-146) che molte delle torri e dei forti in legno, furono ricostruiti interamente in pietra, ma soprattutto si ebbe il definitivo avanzamento del \"limes\" di oltre 30\u00a0km ad est della precedente linea dell'Odenwald-Neckar."}
{"id": "1927915", "revid": "438678", "url": "https://it.wikipedia.org/wiki?curid=1927915", "title": "Skippy (film 1931)", "text": "Skippy \u00e8 un film del 1931, diretto da Norman Taurog e ispirato all'omonimo personaggio dei fumetti di Percy Crosby.\nA riprova che gli attori bambini ad Hollywood non sono pi\u00f9 presenza marginale, \"Skippy\" \u00e8 il primo film interpretato da bambini ad essere premiato con un Oscar e tre nomination. Il protagonista Jackie Cooper, che ha lasciato le \"Simpatiche canaglie\" per entrare nel grande cinema, diventa a 9 anni il pi\u00f9 giovane interprete ad essere nominato all'Oscar come miglior attore.\nTrama.\nLa vicenda ruota attorno a due amici di nome Skippy e Sooky. I due bambini vanno d'accordo sempre in tutto e un giorno salvano da morte certa un cagnolino che diventer\u00e0 loro compagno di giochi. I tre passano mille avventure fino ad un giorno in cui saranno costretti ad affrontare una dura prova. Alla fine della storia i due poveri bambini verranno scoperti da un ricco uomo che si riveler\u00e0 essere lo zio paterno di Skippy.\nProduzione.\nIl film fu prodotto dalla Paramount Pictures. Venne girato in California, a San Bernardino.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 25 aprile 1931. Venne presentato in prima a Los Angeles il 2 aprile e, il giorno seguente, a New York. In Finlandia, fu distribuito il 20 dicembre 1931.\nRiconoscimenti.\nA 32 anni, 8 mesi e 18 giorni Norman Taurog \u00e8 stato a lungo il pi\u00f9 giovane regista a vincere l'Oscar alla miglior regia; soltanto nel 2017 questo record gli \u00e8 stato tolto da Damien Chazelle di circa sette mesi pi\u00f9 giovane."}
{"id": "1927922", "revid": "438678", "url": "https://it.wikipedia.org/wiki?curid=1927922", "title": "Trader Horn", "text": "Trader Horn \u00e8 un film del 1931, diretto dal regista W. S. Van Dyke."}
{"id": "1927924", "revid": "1961143", "url": "https://it.wikipedia.org/wiki?curid=1927924", "title": "Pancrace Bessa", "text": "Biografia.\nFu allievo dell'incisore G\u00e9rard van Spaendonck e lavor\u00f2 con Pierre-Joseph Redout\u00e9 del quale assimil\u00f2 il delicato trattamento dei particolari dei soggetti, normalmente fiori e frutti e pi\u00f9 raramente animali. Nel 1816, la duchessa di Berry, nuora di Carlo X, lo prese sotto la sua protezione, scegliendolo come insegnante di pittura di tutta la famiglia. Il Bessa produsse anche, per la famiglia reale, le \"Velins du Roi\", una raccolta di acquerelli.\nInsieme con Redout\u00e9, Jean-Louis Pr\u00e9vost e Ad\u00e9la\u00efde Labille-Guiard il Bessa port\u00f2 la Francia al vertice nel genere della pittura botanica e collabor\u00f2 con Redout\u00e9 alla \"Histoire des Arbres Forestiers de L'Am\u00e9rique Septentrionale\" del botanico Fran\u00e7ois-Andr\u00e9 Michaux, apparsa tra il 1810 e il 1813. Fece anche 572 acquerelli per \"L'Herbier G\u00e9n\u00e9ral de L'Amateur\", pubblicato tra il 1810 e il 1826. Collabor\u00f2 anche alla realizzazione de Les V\u00e9lins du Roi, un compendio di disegni di piante e animali oggi conservato nel Museo di Storia Naturale di Parigi.\nNel 1821 una \"Histoire des Tulipes\" seguita da una \"Histoire des Roses\", e nel 1823 successe a Henri Redout\u00e9 nella funzione di pittore del Museo di storia naturale di Parigi. Il suo ultimo lavoro \u00e8 la \"Flore des Jardiniers\", pubblicata nel 1836."}
{"id": "1927928", "revid": "767487", "url": "https://it.wikipedia.org/wiki?curid=1927928", "title": "Disraeli (film 1929)", "text": "Disraeli \u00e8 un film biografico del 1929 diretto da Alfred E. Green, remake di \"Disraeli\", diretto nel 1921 da Henry Kolker. Anche il film precedente era interpretato da George Arliss, l'attore che aveva portato al successo a teatro il lavoro di Louis N. Parker, scritto nel 1911 appositamente per Arliss.\nProduzione.\nIl film fu prodotto dalla Vitaphone Corporation e dalla Warner Bros. Pictures (con il nome Warner Bros. Pictures Inc.).\nDistribuzione.\nIl copyright del film, richiesto dalla Warner, fu registrato l'8 ottobre 1929 con il numero LP756. Distribuito dalla Warner Bros. Pictures Inc., il film fu presentato in prima a New York il 2 ottobre. Nelle sale statunitensi, usc\u00ec il 1\u00ba novembre 1929."}
{"id": "1927929", "revid": "28592", "url": "https://it.wikipedia.org/wiki?curid=1927929", "title": "Romanze", "text": ""}
{"id": "1927932", "revid": "438678", "url": "https://it.wikipedia.org/wiki?curid=1927932", "title": "Notte di tradimento", "text": "Notte di tradimento (\"In Old Arizona\") \u00e8 un film western del 1928, diretto da Irving Cummings e Raoul Walsh. Primo western sonoro, \u00e8 basato su un racconto di O. Henry, \"The Caballero's Way\", pubblicato nel luglio 1907 su \"Everybody's Magazine\".\nL'interprete principale, nel ruolo di Cisco Kid, fu Warner Baxter: cantante e attore, Baxter vinse per quell'interpretazione il premio Oscar nell'aprile 1930. Sia Baxter che Edmund Lowe, il suo antagonista, sarebbero stati i protagonisti di un sequel, \"The Cisco Kid\" (distribuito in Italia con il titolo \"Carmencita\".\nDurante le riprese, Raoul Walsh rimase vittima di un grave incidente stradale che gli cost\u00f2 la perdita dell'occhio destro. Walsh fu costretto a rinunciare per sempre alla carriera di attore anche perch\u00e9 rinunciando all'occhio di vetro, da quel giorno in poi per tutta la vita port\u00f2 una benda sull'occhio. Non pot\u00e9 neppure completare le riprese del film che fu affidato a Irving Cummings che, nei credit, appare come regista.\nTrama.\nCisco Kid \u00e8 un allegro caballero preceduto dalla sua fama di avventuriero. Ama le donne e il pericolo e, quando ferma la diligenza, basta la sua presenza con due colpi di avvertimento per impossessarsi della cassetta della Wells Fargo. Suo avversario \u00e8 il sergente Mickey Dunn che sta quasi per catturarlo quando Cisco Kid si mette a corteggiare la bella Tonia, una ragazza messicana che, in realt\u00e0, fa il doppio gioco e che \u00e8 in combutta con Dunn. Cisco Kid riuscir\u00e0 a sfuggire all'intrigo e, libero, cavalcher\u00e0 ridendo verso il tramonto.\nProduzione.\nIl film fu prodotto dalla Fox Film Corporation.\nVenne girato in California, Utah e Arizona.\nDistribuzione.\nIl copyright del film, richiesto dalla Fox Film Corp., fu registrato il 4 febbraio 1929 con il numero LP75.\nDistribuito dalla Fox Film Corporation, il film - presentato da William Fox - usc\u00ec nelle sale cinematografiche USA il 20 gennaio 1929 dopo essere stato presentato in prima a Los Angeles il 25 dicembre 1928 e a New York il 19 gennaio."}
{"id": "1927935", "revid": "28592", "url": "https://it.wikipedia.org/wiki?curid=1927935", "title": "Leggenda russa", "text": ""}
{"id": "1927942", "revid": "767487", "url": "https://it.wikipedia.org/wiki?curid=1927942", "title": "The Racket", "text": "The Racket \u00e8 un film muto del 1928 diretto da Lewis Milestone e prodotto da Howard Hughes.\nDistribuzione.\nDistribuito dalla Paramount Pictures, il film fu presentato in prima a New York il 30 giugno. Usc\u00ec nelle sale USA il 1\u00ba settembre 1928. Copia del film viene conservata negli archivi dell'University of Nevada Las Vegas Film Department (Howard Hughes collection).\nDate di uscita.\nIMDb\nAlias"}
{"id": "1927944", "revid": "287204", "url": "https://it.wikipedia.org/wiki?curid=1927944", "title": "Paco Iba\u00f1ez", "text": ""}
{"id": "1927945", "revid": "8596", "url": "https://it.wikipedia.org/wiki?curid=1927945", "title": "Lo Zar folle", "text": ""}
{"id": "1927946", "revid": "773636", "url": "https://it.wikipedia.org/wiki?curid=1927946", "title": "Vjatka", "text": ", \u00e8 un toponimo russo che indica"}
{"id": "1927948", "revid": "767487", "url": "https://it.wikipedia.org/wiki?curid=1927948", "title": "Notte d'Arabia", "text": "Notte d'Arabia (\"Two Arabian Knights\") \u00e8 un film muto del 1927 diretto da Lewis Milestone.\nLa sceneggiatura si basa su \"Two Arabian Knights\", una storia breve di Donald McGibney pubblicata dal marzo al maggio 1924 su \"McClure's Magazine\".\nTrama.\nIl soldato Phelps e il sergente McGaffney, americani, eterni rivali, durante la prima guerra mondiale vengono tutti e due catturati dai tedeschi che li tengono prigionieri. Dopo svariati tentativi di fuga, riescono a scappare travestendosi da arabi, con tuniche bianche. Imbarcati rocambolescamente su un piroscafo alla volta dell\u2019Arabia, i due e il capitano della nave si trovano a corteggiare la stessa ragazza, l'araba Mirza.\nMirza, tra i tre, sceglie Phelps. Il padre di Mizra, un governatore provinciale arabo, vuole che lei si unisca in matrimonio a Shevket, da lui designato come sposo senza il consenso della ragazza, e si ritiene disonorato dal fatto che la giovane si sia mostrata all'americano senza velo sul volto. D\u00e0 ordine quindi che si catturino i due americani, ora divenuti amici, con l\u2019intento di ucciderli. In seguito a una serie di combattimenti e di fughe, e a un duello \u201ctruccato\u201d con Shevket, i due amici riescono a sfuggire ai nemici insieme a Mirza.\nRiprese.\nIl film venne girato in California, nelle San Bernardino Mountains.\nDistribuzione.\nIl copyright del film, richiesto dalla The Caddo Co., Inc., fu registrato il 14 settembre 1927 con il numero LP24407.\nDistribuito dall'United Artists, usc\u00ec nelle sale cinematografiche USA il 23 settembre 1927. A New York, fu presentato il 22 ottobre 1927. Nel 1927, il film usc\u00ec anche in Germania e in Giappone. In Finlandia, fu distribuito il 7 maggio 1928 con il titolo \"Tuhat ja yksi kujetta\" e in Portogallo il 15 ottobre 1929 (\"Dois Cavaleiros \u00c1rabes\")."}
{"id": "1927952", "revid": "289247", "url": "https://it.wikipedia.org/wiki?curid=1927952", "title": "Repubblica Autonoma dell'Udmurtia", "text": ""}
{"id": "1927954", "revid": "767487", "url": "https://it.wikipedia.org/wiki?curid=1927954", "title": "A rotta di collo", "text": "A rotta di collo \u00e8 un film del 1928 diretto da Ted Wilde con Harold Lloyd, nominato alla 1\u00aa edizione degli Oscar nella categoria Miglior Regia.\nTrama.\nSpeedy perde un primo lavoro in un negozio di distribuzione di bevande perch\u00e9 esce a guardare risultati di baseball e non torna in tempo. Trascorre con la ragazza amata una giornata a Coney Island e, per sposarla, trova lavoro come tassista. Gli affari vanno a rilento e poi perde anche questo lavoro perch\u00e9 va a vedere il baseball. Scopre poi che delle persone vogliono rubare il tram a cavalli del nonno della sua ragazza per non fargli fare corse per pi\u00f9 di ventiquattro ore in modo da fargli togliere il tram dal comune. Ci riescono. Allora Harold e degli amici che passavano molto tempo nel tram riescono a riprenderselo e fargli fare una corsa appena in tempo per non togliere al nonno della ragazza il tram."}
{"id": "1927958", "revid": "339392", "url": "https://it.wikipedia.org/wiki?curid=1927958", "title": "Repubblica autonoma della Russia", "text": ""}
{"id": "1927959", "revid": "1573940", "url": "https://it.wikipedia.org/wiki?curid=1927959", "title": "Chiesa di San Giorgio (Tesido)", "text": "La chiesa di San Giorgio, presso Tesido (in tedesco St. Georgskirche in Taisten), in provincia di Bolzano, \u00e8 la seconda chiesa del paese.\nStoria e descrizione.\nDocumenti accertano che la chiesa esisteva gi\u00e0 duecento anni prima dell'anno Mille visto che nell'861 venne adibita a tribunale per un cambio di propriet\u00e0.\nLa chiesa, a pianta quasi quadrata, presenta un'unica finestra ad arco acuto rivolta verso sud, realizzata nel periodo gotico. Come struttura \u00e8 somigliante alla cappella di un castello a due piani ed appare come una fortezza. Non a caso \u00e8 qui che il vescovo Hartmann di Bressanone si rifugi\u00f2 nel XII secolo, quando si scontr\u00f2 con i nobili della sua diocesi.\nSulle mura esterne \u00e8 possibile vedere affreschi che raffigurano una meridiana, una scena di combattimento tra San Giorgio e il drago ed un episodio della vita di san Cristoforo."}
{"id": "1927961", "revid": "339392", "url": "https://it.wikipedia.org/wiki?curid=1927961", "title": "Sorrell and Son (film 1928)", "text": ""}
{"id": "1927964", "revid": "287204", "url": "https://it.wikipedia.org/wiki?curid=1927964", "title": "Sequenza di lunghezza massima", "text": "Una sequenza di massima lunghezza (MLS dall'inglese \"maximum length sequence\") \u00e8 un tipo di sequenza binaria pseudocasuale.\nSono anelli polinomiali generati usando registri a scorrimento a retroazione lineare massimali e sono cos\u00ec chiamate perch\u00e9 sono periodiche e riproducono qualunque sequenza binaria che pu\u00f2 essere riprodotta tramite registri di scorrimento (per esempio per registri di lunghezza m esse producono una sequenza di lunghezza formula_1). Una sequenza lineare massima (MLS) \u00e8 chiamata qualche volta una sequenza \"m\" o una sequenza \"n\". Le sequenze di massima lunghezza sono spettralmente piatte, con l'eccezione di un termine DC praticamente nullo.\nLe applicazioni pratiche delle MLS includono la misura di risposte impulsive (risposte di riverbero nelle sale). Esse anche sono usate come base per derivare sequenze pseudo casuali nei sistemi di comunicazione digitali che impiegano sistemi di trasmissione Direct Sequence Spread Spectrum (DSSS) e Frequency-hopping spread spectrum (FHSS).\nGenerazione di sequenze di massima lunghezza.\nLe MLS sono generate usando registri a scorrimento a retroazione lineare massimali. Un sistema di generazione MLS con un registro a scorrimento di 4 bit \u00e8 mostrato in Fig 1. Pu\u00f2 essere espresso usando la seguente relazione ricorsiva:\ndove formula_3 \u00e8 l'indice del tempo, formula_4 \u00e8 la posizione all'interno del registro di bit, e + rappresenta l'addizione modulo-2.\nPoich\u00e9 le MLS sono periodiche e i registri di scorrimento scorrono tra tutti i possibili valori binari (con l'eccezione del vettore zero), i registri possono essere inizializzati in qualunque stato, con l'eccezione del vettore zero.\nInterpretazione polinomiale.\nUna [polinomiale] su un campo di Galois pu\u00f2 essere associato con registri a scorrimento a retroazione lineare. Esso ha grado pari a quello del registro di scorrimento meno uno, e ha coefficienti che sono 0 o 1, corrispondenti ai taps del registro che si comportano come una porta xor.Per esempio la polinomiale corrispondente alla figura 1 \u00e8: formula_5.\nUna condizione necessaria e sufficiente perch\u00e9 la sequenza generata dal registro di scorrimento a retroazione sia di lunghezza massimale \u00e8 che la sua corrispondente polinomiale sia primitiva.\nImplementazione.\nLe MLS sono poco costose da implementare sia in hardware che software, e registri a retroazione di ordine relativamente basso possono generare sequenze lunghe; Una sequenza generata usando un registro di scorrimento di lunghezza 20 d\u00e0 formula_6 campioni, che \u00e8 approssimativamente pari 23.8 secondi se suonato come audio con tasso di campionamento a 44.1\u00a0kHz.\nPropriet\u00e0 delle sequenze di massima lunghezza.\nLe MLS hanno le seguenti propriet\u00e0, come formulate da Solomon Golomb (1967).\nPropriet\u00e0 di bilancio.\nIl numero di \"1\" nella sequenza \u00e8 pi\u00f9 grande del numero degli \"0\".\nPropriet\u00e0 di run.\nDi tutti i \"run\" nella sequenza di ciascun tipo (ad esempio run consistenti di \"1\" e run consistenti di \"0\")\nUn \"run\" \u00e8 una sotto-sequenza di \"1\" o \"0\" all'interno della MLS in questione; il numero di run \u00e8 il numero di tali sottosequenze.\nPropriet\u00e0 di correlazione.\nLa funzione di autocorrelazione di una MLS \u00e8 una buona approssimazione di un treno di funzioni delta di Kronecker.\nEstrazione di risposte impulsive.\nSe deve essere misurata la risposta di impulso di un sistema tempo invariante lineare(LTI) usando una MLS la risposta pu\u00f2 essere estratta dall'uscita del sistema \"y\"[\"n\"] prendendo la sua cross-correlazione circolare com la sequenza MLS. Ci\u00f2 avviene perch\u00e9 l'autocorrelazione di una MLS \u00e8 1 per zero lag e vicino a zero (\u22121/\"N\" dove \"N\" \u00e8 la lunghezza della sequenza) per tutti gli altri lag; in altre parole, l'autocorrelazione di una MLS pu\u00f2 dirsi avvicinarsi alla funzione impulso unitaria all'aumentare della lunghezza dell'MLS.\nSe la risposta impulsiva di un sistema \u00e8 \"h\"[\"n\"] e una MLS \u00e8 \"s\"[\"n\"], allora\nprendendo la cross correlazione rispetto a \"s\"[\"n\"] di ambo le parti,\ne assumendo che \u03c6\"ss\" sia un impulso (valido per sequenze lunghe)\nRelazione con la trasformata di Hadamard.\nCohn and Lempel (1977) hanno mostrato la relazione delle sequenze di massima lunghezza con la trasformata di Hadamard. Questa relazione permette il calcolo della correlazione di una sequenza di massima lunghezza con un algoritmo rapido simile alla FFT."}
{"id": "1927971", "revid": "1634976", "url": "https://it.wikipedia.org/wiki?curid=1927971", "title": "Vicepresidente della provincia", "text": "Nell'ordinamento italiano il vicepresidente della provincia \u00e8 un componente del consiglio provinciale che pu\u00f2 essere selezionato dal presidente della provincia per sostituirlo temporaneamente nelle sue funzioni in ogni caso in cui questi ne sia impedito. Il decreto di nomina stabilisce le eventuali funzioni di governo a lui delegate.\nStoria.\nLa figura del vicepresidente della provincia \u00e8 stata introdotta dell'art. 16, comma 2, della legge 25 marzo 1993 n\u00b0 81, anche se gli statuti adottati a seguito dell'entrata in vigore della legge n\u00b0 142 del 1990, gi\u00e0 prevedevano questa figura. In precedenza le funzioni vicarie del presidente della provincia erano svolte dall'assessore anziano. Il vicepresidente era un componente della giunta provinciale, nominato dal presidente della provincia, che lo sostituiva in caso di assenza, impedimento temporaneo o sospensione dall'esercizio della funzione, e sino alla elezione del nuovo presidente in caso di impedimento permanente, rimozione, decadenza o decesso. Alle funzioni vicarie il vicepresidente cumulava quelle di assessore e, come tale, riceveva obbligatoriamente dal presidente la delega per talune materie di governo.\nIn conseguenza della riforma delle province approvata nel 2014, il vicepresidente viene ora scelto all'interno del consiglio provinciale, essendo stata abolita la giunta."}
{"id": "1927975", "revid": "438678", "url": "https://it.wikipedia.org/wiki?curid=1927975", "title": "Madame X (film 1929)", "text": "Madame X \u00e8 un film del 1929, diretto da Lionel Barrymore.\nTrama.\nJacqueline Floriot viene buttata in strada senza denaro da Louis, il marito geloso quando questi scopre il tradimento della moglie. La donna non vedr\u00e0 pi\u00f9 nemmeno il suo bambino di 4 anni e cadr\u00e0 sempre pi\u00f9 nell'abiezione. Vent'anni dopo, Jacqueline \u00e8 diventata l'amante di Laroque, un malvivente che, quando viene a sapere che Floriot \u00e8 diventato Procuratore Generale, decide di ricattarlo. Ma Jacqueline si dispera a pensare che il figlio possa venire a conoscenza del suo passato sciagurato. Cos\u00ec spara e uccide l'amante.\nPer caso, l'avvocato che le viene assegnato \u00e8 proprio il figlio al suo primo caso. Il giovane \u00e8 messo in imbarazzo dall'atteggiamento della sua cliente, che non vuole difendersi al processo. Floriot padre riconosce la moglie nella donna difesa dal figlio. Lei fa un accorato appello facendo comprendere al marito che vuole da lui il silenzio, proprio per salvare il figlio. La donna poi sviene e viene portata in una stanza chiusa. Prima di morire, lei bacia il figlio, inconsapevole che quella \u00e8 sua madre.\nProduzione.\nIl film fu prodotto dalla MGM che, nel 1931, ne fece anche una versione in spagnolo, \"La mujer X\", film diretto da Carlos F. Borcosque.\nDistribuzione.\nDistribuito dalla MGM, usc\u00ec nelle sale cinematografiche statunitensi il 17 agosto 1929\nAlias\nAltre versioni.\nLa storia \u00e8 tratta dal lavoro teatrale \"La Femme X...\" (Parigi, 15 dicembre 1908) di Alexandre Bisson che fu adattato varie volte per lo schermo. Tra le varie versioni: "}
{"id": "1927980", "revid": "767487", "url": "https://it.wikipedia.org/wiki?curid=1927980", "title": "Il principe amante", "text": "Il principe amante (\"Drag\") \u00e8 un film del 1929 diretto da Frank Lloyd. Fu sceneggiato da Bradley King ed \u00e8 tratto dal romanzo \"Drag: A Comedy\" di William Dudley Pelley.\nProduzione.\nIl film fu prodotto dalla First National Pictures in versione muta e in versione sonorizzata con il sistema Vitaphone. Vennero inserite due canzoni, \"My Song of the Nile\" e \"I'm Too Young to Be Careful\" di George W. Meyer e Al Bryan.\nDistribuzione.\nDistribuito dalla Warner Bros. Pictures, il film - presentato da Richard A. Rowland - usc\u00ec nelle sale cinematografiche statunitensi nel 1929 in due versioni: una sonora, il 21 luglio, e una ancora muta, l'11 agosto. Nel Regno Unito, gli venne dato un titolo alternativo, \"Parasites\".\nIl regista Frank Lloyd fu candidato all'Oscar 1930 per la Miglior regia."}
{"id": "1927985", "revid": "767487", "url": "https://it.wikipedia.org/wiki?curid=1927985", "title": "Il fiume stanco", "text": "Il fiume stanco (\"Weary River\") \u00e8 un film del 1929 diretto da Frank Lloyd."}
{"id": "1927990", "revid": "74668", "url": "https://it.wikipedia.org/wiki?curid=1927990", "title": "Episodi di One Piece (stagioni 9-10)", "text": ""}
{"id": "1927991", "revid": "1452073", "url": "https://it.wikipedia.org/wiki?curid=1927991", "title": "Giulia passione Stilista", "text": ""}
{"id": "1927993", "revid": "767487", "url": "https://it.wikipedia.org/wiki?curid=1927993", "title": "Anna Christie (film 1930 Brown)", "text": "Anna Christie \u00e8 un film del 1930, diretto da Clarence Brown. L'anno dopo, la MGM produsse in Germania \"Anna Christie\", una versione tedesca del film diretta da Jacques Feyder con protagonista sempre Greta Garbo, ma con un cast diverso di attori.\nIl dramma di Eugene O'Neill, andato in scena a New York il 2 novembre 1921, era gi\u00e0 stato portato sullo schermo nel 1923 da un altro \"Anna Christie\" interpretato da Blanche Sweet. George F. Marion, uno degli interpreti principali a Broadway, rifece lo stesso ruolo (quello del padre della protagonista) anche sullo schermo, sia nella versione del 1923 che in quella del 1930.\nTrama.\nIl vecchio marinaio Chris Christofferson vive in una chiatta insieme a Marthy Owens, un'ubriacona sua compagna di bevute. Una sera, nella taverna dove sono soliti recarsi, Chris riceve una lettera da parte della figlia Anna che non vede da quindici anni, la quale gli scrive per informarlo che quella sera stessa si recher\u00e0 all'indirizzo della taverna per incontrarlo. Marthy, che ha sentito Chris leggere la lettera ad alta voce, lo tranquillizza dicendogli che ceder\u00e0 il suo posto nella chiatta ad Anna, anche se riluttante. Chris si allontana dalla taverna e in quel frangente entra Anna che desta la simpatia di Marthy, divertita dal suo approccio all'alcol. Anna la invita a sedersi con lei e le offre da bere; nel mentre Marthy scopre che si tratta proprio della figlia di Chris. Anna le racconta di essere stata male, trascorrendo due settimane di convalescenza in ospedale e che ora cerca ospitalit\u00e0 da parte del padre anche se non ha idea di come sia, visto che l'ha abbandonata quando era troppo piccola per ricordarlo. Marthy la tranquillizza riguardo l'indole di Chris e lo va ad informare dell'arrivo della figlia, per poi dirigersi verso la chiatta e portare via le sue cose. Chris accoglie la figlia benevolmente, mentre Anna scopre che in realt\u00e0 il padre vive in una chiatta e non in una nave come le aveva scritto e per questo pensa di scappare via, ma decide di dargli comunque un'altra possibilit\u00e0. Infatti poco tempo dopo Anna si innamora del mare e dello stile di vita che ne comporta.\nUna notte viene ripescato in mare un marinaio di nome Matt Burke che si rivela essere un uomo rude e dai modi rozzi. Anna presto se ne innamora e durante un'uscita al luna park entrambi confessano i propri sentimenti e il desiderio di sposarsi; in quel frangente compare Marthy che saluta Anna, ma la seconda finge di non conoscerla perch\u00e9 sa di aver dato troppo confidenza alla donna durante il loro primo incontro e quindi degli indizi riguardo al suo passato promiscuo. Matt cerca allora di scacciare malamente Marthy, ma alla fine Anna rivela di conoscerla e cos\u00ec Matt offre da bere a Marthy per allontanarla.\nUn giorno Matt parla a Chris riguardo ai suoi progetti di matrimonio con Anna, ma Chris si oppone all'idea che la figlia sposi un marinaio e i due si scontrano. Anna irrompe e dice a Matt di essere il primo uomo di cui si sia mai innamorata, lo bacia e gli dice addio. Chris e Matt continuano a discutere, ma Anna stanca di essere trattata come un oggetto di entrambi, rivela il suo passato: di come fosse fuggita dagli abusi dei parenti della madre per poi finire a fare la prostituta in una casa di piacere a New York e non l'infermiera come aveva detto al padre. Matt, furibondo, va ad ubriacarsi per dimenticarla, mentre il padre di Anna esce anch'esso per ubriacarsi per poi ritornare sulla chiatta. Anna, addolorata, ha gi\u00e0 la valigia pronta per fuggire, ma Matt ubriaco fa ritorno alla chiatta e le fa promettere sul rosario della madre di non amare altro uomo al di fuori di lui. Cos\u00ec Anna perdona i due uomini e tutti e tre si mettono in viaggio per il Sudafrica.\nProduzione.\nIl film fu prodotto dalla Metro-Goldwyn-Mayer. Venne girato negli studi MGM al 10202 di W. Washington Blvd. a Culver City con un budget stimato di 376.000 dollari. La produzione dur\u00f2 dal 14 ottobre al novembre 1929.\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche USA il 21 febbraio dopo una prima tenuta a Los Angeles il 22 gennaio 1930. Al botteghino, la pellicola incass\u00f2 solo negli USA 1.013.000 dollari. Nel resto del mondo, 486.000 dollari.\nIn Italia venne distribuito nel marzo del 1931, ammutolito e con l'aggiunta di didascalie in italiano su ordine della censura, che permise di salvare del sonoro originale soltanto un grido della Garbo. Venne doppiato per la prima volta in italiano soltanto nel 1983, quando la Rai dedic\u00f2 all'attrice svedese un ciclo di undici suoi film.\nCitazioni.\nIl film viene citato nel documentario \"\" del 1993."}
{"id": "1927994", "revid": "28592", "url": "https://it.wikipedia.org/wiki?curid=1927994", "title": "Vjatka (citt\u00e0)", "text": ""}
{"id": "1927997", "revid": "438678", "url": "https://it.wikipedia.org/wiki?curid=1927997", "title": "Romanzo (film 1930)", "text": "Romanzo (\"Romance\") \u00e8 un film del 1930 diretto da Clarence Brown. Il nome del regista non appare nei credit del film che ha come interprete principale Greta Garbo nel ruolo di Rita Cavallini, la cantante lirica protagonista della storia che si basa su un lavoro teatrale di Edward Sheldon.\n\u00c8 il remake di \"Romance\", la versione muta del 1920, diretta da Chester Withey e interpretata da Doris Keane, nello stesso ruolo (la Cavallini) che aveva ricoperto sul palcoscenico a Broadway. Il lavoro di Sheldon debutt\u00f2 il 10 febbraio 1913 al Maxine Elliott's Theatre. L'attrice riprese il ruolo di Rita Cavallini nella ripresa del dramma che and\u00f2 in scena al Playhouse Theatre il 28 febbraio 1921.\nNel 1948, il lavoro di Sheldon divent\u00f2 anche una commedia musicale dal titolo \"My Romance\", con il libretto di Rowland Leigh e le musiche di Sigmund Romberg.\nTrama.\nAlla vigilia del Nuovo Anno, un anziano vescovo racconta al suo giovane nipote una storia, quella del suo grande amore di giovent\u00f9.\nDurante una grande festa a casa di Cornelius Van Tuyl, Tom, un giovane aristocratico, figlio di un'importante famiglia, incontra una famosa cantante d'opera, Madame Rita Cavallini. A dispetto delle voci che la vogliono l'amante segreta di Van Tuyl, Tom se ne innamora, sfidando le convenzioni e le reazioni della sua famiglia. Alla fine, per\u00f2, i due amanti si lasceranno, consapevoli di appartenere a due mondi diversi e inconciliabili e Tom si sposer\u00e0 con un'altra donna.\nIl vescovo conclude il racconto e consiglia il nipote di ascoltare i suggerimenti del suo cuore, senza badare alle conseguenze, perch\u00e9 \u00e8 quella la strada giusta da seguire.\nProduzione.\nIl film fu prodotto dalla Metro-Goldwyn-Mayer (MGM) con la dizione \"presenta\" A Clarence Brown's Production. Venne girato dal marzo al maggio 1930 con un budget stimato di 496.000 dollari negli studi della MGM di Culver City, al 10202 di W. Washington Blvd..\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 26 agosto 1930, dopo essere stato presentato in prima a New York il 22 agosto.\nIl film incass\u00f2 nei soli Stati Uniti la cifra di 733.000 dollari. Nel resto del mondo, gli incassi arrivarono a 523.000 dollari.\nRiconoscimenti.\nIl film ricevette due candidature ai Premi Oscar, per il miglior regista e la miglior attrice.\nNel 1930, fu indicato tra i migliori dieci film dell'anno dal National Board of Review of Motion Pictures."}
{"id": "1928000", "revid": "767487", "url": "https://it.wikipedia.org/wiki?curid=1928000", "title": "Io amo (film)", "text": "Io amo (\"A Free Soul\") \u00e8 un film statunitense del 1931 diretto da Clarence Brown, esempio della cinematografia hollywoodiana precedente l'introduzione del codice Hays.\nIl soggetto, ricavato da \"A Free Soul\", un lavoro teatrale di Willard Mack a sua volta tratto da un romanzo di Adela Rogers St. Johns dallo stesso titolo, affronta il tema scabroso per l'epoca della libert\u00e0 sessuale femminile, con la protagonista Norma Shearer che carica la sua interpretazione di un erotismo piuttosto esplicito, che diverr\u00e0 poi inammissibile nel cinema dopo-codice.\nAccoglienza.\nNonostante la cattiva accoglienza della critica - Mordaunt Hall, sul New York Times, scrisse che quello di Lionel Barrymore era il solo personaggio con accenti di verit\u00e0, mentre gli altri attori erano impediti dal cattivo casting, dalla falsa concezione della psicologia umana e dalla sceneggiatura mal scritta- il film ebbe un notevole successo di pubblico e Clark Gable, che aveva in questo film il suo primo ruolo importante, raggiunse immediatamente la fama.\n\"Remake\".\nNel 1953 il regista Richard Thorpe ne trasse un \"remake\" intitolato \"Vita inquieta\" (\"The Girl Who Had Everything\") interpretato da Liz Taylor.\nTrama.\nJen, figlia dell'avvocato Stephen Ashe, \u00e8 una ragazza libera e spregiudicata. Quando suo padre - che ha seri problemi di alcolismo - conduce con s\u00e9 in casa della anziana Granma Ashe il pregiudicato Ace Wilfong, Jen si scandalizza per la fredda accoglienza che la sua famiglia riserva a questo discutibile personaggio e decide di seguirlo, piantando in asso il fidanzato, Dwight Winthrop. Jen e Ace iniziano una relazione, ma quando questi decide di sposarla, il padre della ragazza si oppone. Tornato a casa dopo l'ennesima ubriacatura, l'avvocato fa un patto con sua figlia: rinuncer\u00e0 a bere se lei smetter\u00e0 di vedere Ace. Padre e figlia partono per una vacanza in montagna, ma al ritorno riprendono entrambi le loro cattive abitudini. Jen riprende ad incontrarsi con Ace, che di fronte al rifiuto della ragazza di sposarlo diventa violento. Dwight, testimone del maltrattamento subito da Jen, decide allora di uccidere Ace: lo raggiunge nella sua casa da gioco e gli spara a bruciapelo, quindi telefona alla polizia e si costituisce. Al processo, Stephen Ashe fa un lungo discorso in cui si assume la colpa dell'accaduto e muore fra le braccia della figlia. Dwight Winthrop viene assolto e pu\u00f2 partire con Jen per iniziare una nuova vita.\nProduzione.\nIl film venne girato dal 6 marzo al 13 aprile 1931 nei Metro-Goldwyn-Mayer Studios, al 10202 di W. Washington Blvd., a Culver City e, per gli esterni, a Point Lobos, nella Point Lobos State Reserve, al Sequoia National Park e al Yosemite National Park.\nDistribuzione.\nDistribuito dalla MGM, il film fu presentato in prima a New York il 2 giugno 1931."}
{"id": "1928005", "revid": "216538", "url": "https://it.wikipedia.org/wiki?curid=1928005", "title": "Paola Pigni-Cacchi", "text": ""}
{"id": "1928006", "revid": "767487", "url": "https://it.wikipedia.org/wiki?curid=1928006", "title": "Alleluja!", "text": "Alleluja! (\"Hallelujah\") \u00e8 un film del 1929 diretto da King Vidor.\nPrimo film della storia del cinema a mostrare la vita dei neri del Sud degli Stati Uniti, \u00e8 notevole per la forza delle immagini e l'uso della musica, ma datato per l'impostazione ideologica.\nRiconoscimenti.\nHa ricevuto una candidatura ai Premi Oscar per il miglior regista.\nNel 1929 \u00e8 stato indicato tra i migliori dieci film dell'anno dal National Board of Review of Motion Pictures.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1928007", "revid": "547034", "url": "https://it.wikipedia.org/wiki?curid=1928007", "title": "Vicepresidente della giunta regionale", "text": "Nell'ordinamento italiano il vicepresidente della giunta regionale (o vicepresidente della regione) \u00e8 un componente della giunta regionale che sostituisce il presidente della stessa in caso di assenza o impedimento temporanei\nSi tratta di un componente della giunta al quale il presidente ha attribuito questa funzione, di solito cumulata con lo svolgimento delle normali funzioni assessorili. Nella pratica la nomina del vicepresidente, analogamente a quanto avviene per il vicepresidente del Consiglio a livello nazionale, ha lo scopo di assicurare visibilit\u00e0 a partiti della coalizione di maggioranza diversi da quello che esprime il presidente.\nLa figura non \u00e8 prevista dalla Costituzione ma \u00e8 stata introdotta da tutti gli statuti regionali. Peraltro, come chiarito anche dalla Corte Costituzionale, lo statuto di una regione a statuto ordinario non pu\u00f2 prevedere che il vicepresidente, nominato dal presidente, subentri al presidente eletto a suffragio universale e diretto, in caso di sfiducia, rimozione, impedimento permanente, morte o dimissioni volontarie dello stesso, fino al termine della legislatura, poich\u00e9, diversamente, verrebbe aggirato il principio \"simul stabunt vel simul cadent\", sancito dall'art. 126 della Costituzione, che fa conseguire a tali circostanze le dimissioni della giunta e il contestuale scioglimento del consiglio regionale. In questi casi subentra solo, per l'ordinaria amministrazione, fino alla data fissata per le elezioni anticipate."}
{"id": "1928008", "revid": "247222", "url": "https://it.wikipedia.org/wiki?curid=1928008", "title": "Io amo (film 1931)", "text": ""}
{"id": "1928011", "revid": "767487", "url": "https://it.wikipedia.org/wiki?curid=1928011", "title": "Tinariwen", "text": "I Tinariwen (dal Tamashek: \"deserti\", la parola \u00e8 il plurale di \"T\u00e9n\u00e9r\u00e9\". Nell'alfabeto tifinagh si scrive , oppure nella forma con le vocali ) sono un gruppo musicale proveniente da Tessalit, nel nord est del Mali.\nLa loro musica, il Tishoumaren, mischia tra loro elementi blues, rock, world e di musica tradizionale Tuareg.\nBiografia.\nIbrahim Ag Alhabib, il fondatore del gruppo, rimasto orfano di padre ed esule in Algeria, inizi\u00f2 ad appassionarsi a vari tipi di musica: tipiche melodie tradizionali dei tuareg, blues, ra\u00ef (che ascoltava nelle taverne algerine), il chaabi marocchino e anche il rock e il pop occidentale.\nIbrahim cerc\u00f2 di riprodurre questi tipi di musica con una chitarra costruita da lui stesso. Con questa chitarra si esib\u00ec in concerti tenuti negli accampamenti dei profughi tuareg tra gli anni settanta e ottanta assieme ad Alhassane Ag Touhami e Inteyeden Ag Ableine, altri due esiliati suoi compatrioti.\nInizi\u00f2 a suonare con le chitarre acustiche ed elettriche in Libia, nei campi nei quali il colonnello Gheddafi addestrava i combattenti dei movimenti di liberazione di mezza Africa.\nVennero a far parte del gruppo in questo periodo \"Kheddou\", \"Mohammed Ag Itlale\" e \"Abdallah Ag Alhousseyni\" tutti e tre profughi Tamashek.\nIl gruppo prese la decisione nel 1996 di dedicarsi alla musica a tempo pieno. Nel 1999 conoscono il gruppo francese Lo'Jo e il chitarrista inglese Justin Adams (componente dei Strange Sensation di Robert Plant) al festival maliano Festival au d\u00e9sert. Questi sono i produttori del Cd \"The Radio Tisdas Sessions\" (2001), primo disco dei Tinariwen al di fuori del loro continente. Nel 2004 usc\u00ec il loro secondo disco, \"Amassakoul\" ed il gruppo inizia ad esibirsi nei \"live\" in Europa e negli Stati Uniti. In seguito all'invito di Carlos Santana al proprio fianco sul palco del Montreux Jazz Festival il gruppo diviene sempre pi\u00f9 popolare. Nel 2007 esce il terzo album \"Aman Iman\" (\"Water is Life\"), sempre prodotto da Adams, ed ottiene apprezzamenti presso varie riviste che si occupano di rock. Questa risonanza permette al gruppo di partecipare al festival di Glastonbury. Sempre nello stesso anno i Tinariwen tengono due concerti in Italia, partecipando al Festival di Villa Arconati e riscuotendo gradimento da parte del pubblico. Il 18 agosto il gruppo apre un concerto dei Rolling Stones allo Slane Castle di Dublino."}
{"id": "1928013", "revid": "470844", "url": "https://it.wikipedia.org/wiki?curid=1928013", "title": "Governatorato di Vjatka", "text": "Il governatorato di Vjatka, , era una gubernija dell'Impero Russo. Il capoluogo era Vjatka (oggi Kirov)."}
{"id": "1928019", "revid": "438678", "url": "https://it.wikipedia.org/wiki?curid=1928019", "title": "The Man in the Glass Booth", "text": "The Man in the Glass Booth \u00e8 un film del 1975 diretto da Arthur Hiller."}
{"id": "1928021", "revid": "767487", "url": "https://it.wikipedia.org/wiki?curid=1928021", "title": "Give 'em Hell, Harry!", "text": "Give 'em Hell, Harry! \u00e8 un film del 1975, diretto dai registi Steve Binder e Peter H. Hunt."}
{"id": "1928022", "revid": "125607920", "url": "https://it.wikipedia.org/wiki?curid=1928022", "title": "Edith Bruck", "text": "Biografia.\nInfanzia, esperienza nei campi di concentramento e arrivo in Italia.\nEdith Steinschreiber, poi Bruck dal cognome acquisito dal terzo marito sposato per evitare il servizio militare obbligatorio, nasce a Tiszabercel, e cresce a Tiszakar\u00e1d, un piccolo villaggio ungherese ai confini della Slovacchia. \u00c8 l'ultima dei sei figli di una povera famiglia ebraica. Conosce, fin dall'infanzia, l'ostilit\u00e0 e le discriminazioni che nel suo Paese, come nel resto d'Europa, investono gli ebrei. Nella primavera del 1944, a tredici anni, dal ghetto di S\u00e1toralja\u00fajhely viene deportata ad Auschwitz e poi in altri campi tedeschi: Kaufering, Landsberg, Dachau, Christianstadt e, infine, Bergen-Belsen, dove verr\u00e0 liberata, insieme alla sorella, nell'aprile del 1945.\nNon faranno ritorno la madre, il padre, un fratello e altri famigliari. Dopo la liberazione da parte degli anglo-americani tenta il rientro in Ungheria, nella sua casa; ben presto scopre per\u00f2 che la fine della guerra non significa pace n\u00e9 accoglienza, ma nuove difficolt\u00e0 e, soprattutto, nuove peregrinazioni alla ricerca di un posto nel mondo dove poter vivere. Nel 1946 raggiunge in Cecoslovacchia una delle sue sorelle maggiori, salvate da Perlasca a Budapest, ma il tentativo di ricongiungimento fallisce.\nNel settembre del 1948 raggiunge Israele, a ridosso della nascita del nuovo Stato. Qui - per evitare il servizio militare - si sposa e prende il cognome che ancora oggi porta: Bruck. Nel 1954, spinta dall'impossibilit\u00e0 di inserirsi e di riconoscersi nel Paese immaginato \"di latte e miele\", non riuscendo ad accettare la realt\u00e0 segnata da conflitti e tensioni, giunge in Italia e si stabilisce a Roma, dove ancora oggi risiede.\nL'esordio come scrittrice.\nCon l'opera \"Chi ti ama cos\u00ec\" \u2013 edita nella collana \"Narratori\" diretta da Romano Bilenchi e Mario Luzi per Lerici editori nel 1959 \u2013 Bruck inizia la sua carriera di scrittrice e testimone della Shoah adottando la lingua italiana, una \u00ablingua non mia\u00bb, che, secondo l'autrice, le offre quel distacco emotivo che le consente di descrivere le sue esperienze dei campi di concentramento:\n\u00abLa lettura di un racconto come questo, autobiografico, che l'autrice classifica anzi come documento, ci persuase che la semplicit\u00e0, il candore, la debolezza e la forza della vita assunti come tali sono mezzi inesauribili e in ogni modo ancora i pi\u00f9 sicuri per estrarre un sentimento di verit\u00e0 da quella storia enorme e mostruosa che ancora subissa la mente umana. Ne avevamo avuto prova due anni fa con \"Tanguy\" di Del Castillo; Il documento di Edith Bruck che nel suo procedere serrato non esclude il racconto e, qua e l\u00e0, la vera poesia, ce ne d\u00e0 conferma\u00bb\nDopo i primi racconti di deportati pubblicati negli anni immediatamente successivi alla guerra, Edith Bruck, assieme a Emilio Jani, Piera Sonnino, Ruth Weidenreich Piccagli e Corrado Saralvo, fa parte di quella seconda generazione di testimoni che nel decennio 1959-69 produce in Italia nuovi importanti memoriali dell'Olocausto, prima della grande proliferazione di racconti successiva agli anni novanta. A differenza dei primi testimoni della Shoah, Bruck non limita la sua narrazione agli eventi nel lager, ma racconta la sua infanzia prima della sua deportazione e l'ostilit\u00e0 continua dell'Europa verso i sopravvissuti, anche dopo la guerra. \u00c8 solo l'inizio di una vasta produzione letteraria, che non si limita ai temi dell'Olocausto.\nL'incontro con Nelo Risi e la poliedrica attivit\u00e0 artistica.\nA Roma inizia anche un lungo sodalizio sentimentale e artistico con il poeta e regista Nelo Risi - che diverra` suo marito - il quale, tra l'altro, trae da un racconto della Bruck il film \"Andremo in citt\u00e0\" nel 1966, sceneggiato da Cesare Zavattini e con protagonisti Geraldine Chaplin e Nino Castelnuovo; cos\u00ec il tema della Shoah assume per Bruck potenzialit\u00e0 cinematografiche, che ha gi\u00e0 sperimentato in quegli anni come consulente di Gillo Pontecorvo nella realizzazione di Kap\u00f2.\nCollabora nel frattempo con alcuni giornali, fra cui \"Il Tempo\", il \"Corriere della Sera\" e \"Il Messaggero\", intervenendo in diverse occasioni intorno ai temi dell'identit\u00e0 ebraica e della politica di Israele.\nNel 1971 la sua prima opera teatrale, \"Sulla Porta\", \u00e8 messa in scena al Piccolo Teatro di Milano e al Teatro Quirinale di Roma. \u00c8 tra i fondatori del Teatro della Maddalena di Roma, dove l'opera \"Mara, Maria, Marianna\" (di Bruck, Maraini, e Boggio) \u00e8 presentata nel 1974, seguita l'anno successivo da \"Per il tuo bene\". \nSi cimenta anche nella regia, girando il film \"Improvviso\", nel 1979 (storia dell'educazione di un adolescente all'interno di una famiglia cattolica), e pi\u00f9 tardi il film per la televisione \"Un altare per la madre\" (1986), tratto dall'omonimo romanzo (del 1978) di Ferdinando Camon. Collabora alla sceneggiatura del film \"Fotografando Patrizia\" (1984) di Salvatore Samperi e gira qualche documentario di viaggio.\nHa tradotto, spesso in collaborazione con Risi, i pi\u00f9 grandi poeti ungheresi, Gyula Illy\u00e9s, Ruth Feldman, Attila J\u00f3zsef e Mikl\u00f3s Radn\u00f3ti, e presentato Renuk\u0101.\nRiconoscimenti, interviste e lavori recenti.\nMalgrado l'avanzare dell'et\u00e0 e il peso che l'attivit\u00e0 comporta (come raccontato nel libro \"Signora Auschwitz\"), Edith Bruck non rinuncia alla propria missione di portare la propria testimonianza presso scuole e universit\u00e0 in tutta Italia. Alle memorie degli anni quaranta, si aggiunge la memoria del sodalizio con Nelo Risi \u2013 scomparso novantacinquenne nel 2015 \u2013 e, in particolare nel romanzo \"La rondine sul termosifone\" (2017), quella della lunga assistenza che Bruck, assieme alla badante Olga, gli ha prestato in casa negli ultimi undici anni, quando il poeta \u00e8 stato affetto da una malattia neurodegenerativa che ne indeboliva il corpo e cancellava la memoria.\nNel 2018, l'Universit\u00e0 di Macerata \u2013 dopo aver invitato la scrittrice in qualit\u00e0 di testimone \u2013 decide per iniziativa della professoressa Michela Meschini, curatrice, di rieditare presso la propria editrice (eum) il \"corpus\" poetico fondamentale di Edith Bruck, che consta delle tre raccolte \"Il tatuaggio\" (Guanda, 1975), \"In difesa del padre\" (Guanda, 1980) e \"Monologo\" (Garzanti, 1990), riproponendo la presentazione scritta da Giovanni Raboni per la raccolta d'esordio e arricchendo la pubblicazione, per la prima volta, di spunti critici con le introduzioni di Paolo Steffan, che ne scandaglia il binomio amore-dolore, e della curatrice, che descrive i \"Versi vissuti\" di Bruck come \u00abuna sorta di autobiografia in versi che, pur collocandosi in linea di continuit\u00e0 con la maggiore produzione in prosa, \u00e8 capace a differenza di quest'ultima di spogliarsi facilmente del dato contingente per lasciar risuonare interrogativi universali\u00bb.\nNel novembre dello stesso anno riceve la \"laurea honoris causa\" in Informazione, Editoria e Giornalismo dall'Universit\u00e0 Roma Tre, in occasione della quale dichiara che la propria universit\u00e0 \u00e8 stata Auschwitz; il mese precedente le era stata conferita, unitamente a Emma Bonino, l'onorificenza \"Guido II degli Aprutini\" da parte dell'Universit\u00e0 di Teramo.\nNel gennaio 2019 \u00e8 invitata a testimoniare dal presidente Sergio Mattarella nel corso delle celebrazioni della Giornata della Memoria al Quirinale, dove \u00e8 stata intervistata da Francesca Fialdini e brani della sua opera sono stati recitati da Isabella Ragonese.\nIl 24 ottobre 2019 l'ateneo maceratese le conferisce la \"laurea honoris causa\" in Filologia moderna, mentre esce il libro \"Ti lascio dormire\", dedicato a Risi. Su \"la Repubblica\" Antonio Gnoli la definisce \u00abuna donna straordinaria. Intensa come poche\u00bb.&lt;br&gt;\nA settembre del 2020 il ministro della salute Roberto Speranza vuole la scrittrice e testimone della Shoah nella commissione per riformare il \u00absistema di assistenza sanitaria e socio-sanitaria alla popolazione anziana, puntando su servizi sul territorio, assistenza domiciliare e sanit\u00e0 digitale\u00bb.\nIl 20 febbraio 2021 papa Francesco ha fatto visita a Edith Bruck, nella sua casa romana; nel salutarla, ha detto: \u00abSono venuto qui da lei per ringraziarla della sua testimonianza e rendere omaggio al popolo martire della pazzia del populismo nazista e con sincerit\u00e0 le ripeto le parole che ho pronunciato dal cuore allo Yad Vashem e che ripeto davanti ad ogni persona che come lei ha sofferto tanto a causa di questo: perdono, Signore, a nome dell\u2019umanit\u00e0\u00bb.\nIl 29 aprile 2021 le \u00e8 stata conferita l'onorificenza di Cavaliere di Gran Croce dell'Ordine al Merito della Repubblica Italiana dal presidente della Repubblica Sergio Mattarella.\nIl 5 maggio 2021 viene annunciato dal Comune di Acqui Terme che Edith Bruck \u00e8 la Testimone del Tempo del Premio Acqui Storia 2021.\nIl 28 agosto 2021 viene insignita del Premio Viareggio nella sezione Narrativa per il romanzo autobiografico \"Il pane perduto\"\nIn occasione del Giorno della Memoria 2022 viene trasmesso un docu-film \"Racconta, anche per noi\" per commemorare le vittime dell'Olocausto, di Roberto Olla, con la partecipazione di Edith Bruck e Sami Modiano, dove raccontano alcuni aspetti delle esperienze vissute come sopravvissuti dell'Olocausto. Uni docu-film prodotto dagli Speciali del Tg5 Mediaset."}
{"id": "1928026", "revid": "1762097", "url": "https://it.wikipedia.org/wiki?curid=1928026", "title": "Sosnovka", "text": " dal termine \"\u0421\u043e\u0441\u043d\u0430\", in italiano pino, \u00e8 un toponimo slavo molto diffuso in Bielorussia, Russia e Ucraina."}
{"id": "1928028", "revid": "122246", "url": "https://it.wikipedia.org/wiki?curid=1928028", "title": "PalaTrento", "text": "Il PalaTrento (gi\u00e0 PalaGhiaie), conosciuto anche con il nome sponsorizzato di BLM Group Arena, \u00e8 il principale impianto sportivo di Trento, concepito principalmente per la pratica della pallavolo, della pallacanestro e del calcio a 5. L'impianto viene anche utilizzato per l'organizzazione di concerti ed altre manifestazioni pubbliche.\nStoria.\nL'impianto, progettato dall'architetto roveretano Renato Rizzi, \u00e8 stato inaugurato nel 2000 in occasione della prima partita casalinga della Trentino Volley, disputata il 22 ottobre. Il primo nome dell'impianto fu PalaGhiaie (dal nome della localit\u00e0 del capoluogo trentino in cui sorge), per poi essere trasformato, nel 2005, in PalaTrento. Dal 2018, in seguito a gara indetta dal comune per trovare uno sponsor e vinta dall'azienda Adige S.p.A. di Levico, del Gruppo BLM, \u00e8 denominato BLM Group Arena.\nFin dalla sua inaugurazione \u00e8 servito principalmente come impianto per la pratica della pallavolo, ospitando allenamenti e partite casalinghe della Trentino Volley e, durante il periodo estivo, anche gli allenamenti della Nazionale italiana maschile di pallavolo. Nell'estate del 2011 vennero effettuati dei lavori di manutenzione e di ampliamento della capienza; tale obiettivo \u00e8 stato raggiunto tramite la chiusura dei due spazi aperti presenti lungo i lati lunghi delle tribune. I nuovi settori sono stati rinominati con le lettere V e K.\nEntro settembre 2020, dovrebbero essere realizzati dei lavori che porteranno il numero dei posti a sedere, dagli attuali 4000 a 5000.\nL'impianto ospita anche le partite casalinghe della principale formazione locale di pallacanestro, l'Aquila Basket Trento. Dal 2012 al 2017, inoltre, \u00e8 stata anche la sede degli incontri del torneo internazionale Trentino Basket Cup, tra le cui squadre partecipanti vi era la Nazionale italiana.\nCaratteristiche.\nLa struttura si trova all'interno della zona sportiva \"Ghiaie\", la quale comprende anche lo stadio del ghiaccio (\"PalaGhiaccio\"), un campo da rugby e un campo da baseball.\nL'impianto ha una dimensione di 56,00 \u00d7 28,80 metri ed un'altezza di 12,50 metri. La superficie di gioco ha orientamento est-ovest, con i lati lunghi e le tribune relative sui lati nord e sud. La capienza totale dell'impianto \u00e8 di circa 4.000 posti.\nI servizi all'interno della struttura possono contare su:"}
{"id": "1928029", "revid": "188116", "url": "https://it.wikipedia.org/wiki?curid=1928029", "title": "Sottosegretario alla presidenza della giunta regionale", "text": "Nell'ordinamento italiano il sottosegretario alla presidenza della giunta regionale (o della regione) \u00e8 una figura, presente in alcune regioni, ispirata al Sottosegretario di Stato alla Presidenza del Consiglio: nominato dal presidente della giunta regionale, con modalit\u00e0 analoghe agli assessori, coadiuva il presidente stesso nello svolgimento delle sue funzioni, anche con \"delega\" per determinate materie, e partecipa alle sedute della giunta regionale senza diritto di voto.\nLa figura non \u00e8 prevista dalla Costituzione ma \u00e8 stata introdotta da alcuni statuti regionali (quelli dell'Emilia-Romagna, della Lombardia, della Calabria e dell'Abruzzo). La Corte Costituzionale, con sentenza n. 201 del 2008, ha invece ritenuto costituzionalmente illegittima una legge regionale del Molise che istituiva tale carica senza che fosse prevista dallo statuto."}
{"id": "1928030", "revid": "767487", "url": "https://it.wikipedia.org/wiki?curid=1928030", "title": "Goodbye Mr. Chips", "text": "Goodbye Mr. Chips \u00e8 un film del 1969, diretto da Herbert Ross."}
{"id": "1928034", "revid": "71814", "url": "https://it.wikipedia.org/wiki?curid=1928034", "title": "Vicepresidente della regione", "text": ""}
{"id": "1928037", "revid": "438678", "url": "https://it.wikipedia.org/wiki?curid=1928037", "title": "Il marchio", "text": "Il marchio (\"The Mark\") \u00e8 un film del 1961 diretto da Guy Green."}
{"id": "1928043", "revid": "438678", "url": "https://it.wikipedia.org/wiki?curid=1928043", "title": "Gli sfasati", "text": "Gli sfasati (\"The Entertainer\") \u00e8 un film del 1960 diretto da Tony Richardson.\nIl soggetto \u00e8 basato sull'omonima commedia teatrale di John Osborne. Laurence Olivier interpreta un attore di terz'ordine del variet\u00e0 in declino che prova a continuare la sua carriera mentre il genere si dissolve e la sua vita personale cade a pezzi.\nIl film \u00e8 stato adattato da Osborne e Nigel Kneale e prodotto da Harry Saltzman. Ha ricevuto una nomination agli Academy Award per miglior attore protagonista (Olivier)."}
{"id": "1928049", "revid": "767487", "url": "https://it.wikipedia.org/wiki?curid=1928049", "title": "...e l'uomo cre\u00f2 Satana", "text": "...e l'uomo cre\u00f2 Satana (\"Inherit the Wind\") \u00e8 un film del 1960 diretto da Stanley Kramer e interpretato da Spencer Tracy, Fredric March e Gene Kelly.\n\u00c8 la trasposizione cinematografica dell'opera teatrale \"Inherit the Wind\" di Jerome Lawrence e Robert E. Lee, a sua volta ispirata al \"Processo della scimmia di Scopes\", che nel 1925 a Dayton nel Tennessee impegn\u00f2 gli avvocati William Jennings Bryan e Clarence Darrow (quest'ultimo difensore dell'insegnante John Scopes) in un caso riguardante la legge che vietava l'insegnamento di qualsiasi aspetto della teoria evoluzionistica. Scopes fu condannato per aver diffuso le idee di Charles Darwin, ma il verdetto venne ribaltato in appello.\nCos\u00ec come nell'opera teatrale, anche nel film i nomi dei reali protagonisti furono cambiati e la vicenda venne trasferita da Dayton nella fittizia citt\u00e0 di Hillsboro. Il co-sceneggiatore Nedrick Young, all'epoca incluso nella lista nera di Hollywood che negava il lavoro ad artisti e professionisti accusati di avere legami con il Partito Comunista, fu accreditato sotto lo pseudonimo di Nathan E. Douglas. Il suo contributo alla sceneggiatura \u00e8 stato ufficialmente ristabilito dalla Writers Guild of America solo nel 1996.\nIl film fu proiettato in anteprima alla 10\u00aa edizione del Festival di Berlino, dove Fredric March vinse l'Orso d'argento, e nel 1961 ricevette quattro candidature ai Premi Oscar e tre ai British Academy Film Awards.\nTrama.\nHillsboro, sud degli Stati Uniti. Il giovane insegnante Bertram T. Cates viene arrestato durante una lezione per aver violato la legge che proibisce l'insegnamento della teoria evoluzionistica di Darwin. Ben presto il caso diventa nazionale, guadagnandosi il nome di \"Processo della scimmia\", e i giornali del Nord dipingono la cittadina come reazionaria e dalla mentalit\u00e0 chiusa. I rappresentanti della comunit\u00e0 accolgono per\u00f2 il processo come un vantaggio, sia per il commercio sia per la loro causa, una volta appreso che per rappresentare l'accusa si \u00e8 offerto il famoso Matthew Harrison Brady, profondo conoscitore della Bibbia e per tre volte candidato (senza successo) alla presidenza degli Stati Uniti. Intanto Rachel, figlia del reverendo Jeremiah Brown e fidanzata di Bert, cerca di convincere quest'ultimo a pentirsi, ma l'uomo le spiega di non poter rinnegare la libert\u00e0 della sua mente, sostenuto dal cinico giornalista E.K. Hornbeck che vuole sfruttare il caso e trasformare l'insegnante in un \"martire\".\nBrady arriva, con la moglie Sarah, tra una folla acclamante di fanatici che arringa denunciando la \"malvagit\u00e0 dell'evoluzionismo\", quando Hornbeck annuncia che il \"Baltimora Herald\" ha assunto il brillante Henry Drummond per difendere Bert. Gli abitanti, che conoscono gi\u00e0 le idee agnostiche di Drummond, esprimono il loro disprezzo e nel frattempo Rachel informa suo padre che non ha intenzione di lasciare Bert, scatenando la collera dell'uomo. Il mattino successivo Drummond arriva a Hillsboro, accolto solo da Hornbeck e da alcuni studenti, dopodich\u00e9 si reca in hotel dove incontra il suo vecchio amico Brady. Rachel \u00e8 combattuta tra l'amore per Bert e quello per suo padre, ma quando durante l'incontro di preghiera il reverendo Brown incita la folla a maledire il giovane insegnante, lo implora sconvolta di fermarsi. Brady interviene esortando tutti al perdono, prima di tornare alla pensione ed unirsi a Drummond sotto il portico, chiedendosi come due vecchi amici siano diventati cos\u00ec distanti.\nIl mattino seguente, il processo inizia nel mezzo di un'ondata di caldo record; reporter e spettatori affollano l'aula, dove la giuria \u00e8 composta interamente da abitanti molto conservatori e i due esperti avvocati sembrano equivalersi gi\u00e0 dalle prime procedure. Quando Brady chiama a testimoniare Rachel, le chiede di rivelare quanto confidatogli la sera prima: Bert si \u00e8 allontanato dalla chiesa anni prima, quando il giovane Tommy Stebbins anneg\u00f2 e il reverendo afferm\u00f2 che l'anima del ragazzo sarebbe bruciata all'inferno perch\u00e9 non era battezzato. La ragazza ha un crollo emotivo e Drummond rinuncia a contro-interrogarla, ma dopo che tutti i suoi testimoni vengono respinti dal giudice Coffey perch\u00e9 ritenuti non rilevante, lo accusa di parzialit\u00e0, minacciando di lasciare il caso e venendo cos\u00ec citato per oltraggio alla corte.\nDopo che i cittadini hanno passato la notte a intonare inni e bruciare due fantocci davanti alla cella di Bert, il processo riprende e Drummond si scusa con il giudice. Con grande sorpresa degli spettatori, ad essere chiamato al banco dei testimoni come esperto della Bibbia \u00e8 proprio Brady, che acconsente, sicuro di s\u00e9. Drummond lo costringe a entrare in contraddizioni con l'intenzione di dimostrare che Darwin non \u00e8 inconciliabile con la genesi e che la Bibbia, alla luce delle conoscenze scientifiche, non pu\u00f2 essere interpretata alla lettera. Sconvolto, Brady accusa Drummond di distruggere la fede della gente nella Bibbia e afferma di parlare con Dio come un profeta, prima di lasciare il banco tra la perplessit\u00e0 dei suoi sostenitori.\nLa mattina seguente viene letto il verdetto e Bert \u00e8 giudicato colpevole, anche se viene condannato solo ad una multa di 100$ per ragioni \"politiche\", poich\u00e9 la nazione non sembra essere dalla parte dell'accusa e le elezioni si avvicinano. Un provato Brady inizia comunque a leggere il suo discorso finale, sperando di riconquistare la sua gente, ma crolla a terra e muore mentre tutti stanno abbandonando l'aula. Prima che Drummond si congedi da Hillsboro, Hornbeck pianifica il necrologio di Brady citando le parole del Libro dei Proverbi usate dal reverendo Brown durante l'incontro di preghiera: \u00abColui che distrugge la propria casa erediter\u00e0 il vento e lo stolto sar\u00e0 servo a chi \u00e8 savio di cuore\u00bb (\u00ab\"He that troubleth his own house shall inherit the wind and the fool shall be servant to the wise in heart\"\u00bb).\nProduzione.\nL'opera teatrale \"Inherit the Wind\", scritta da Jerome Lawrence e Robert E. Lee nel 1950, debutt\u00f2 a Broadway il 21 aprile 1955 con la regia di Herman Shumlin e interpretata da Paul Muni (poi sostituito da Melvyn Douglas), Ed Begley e Tony Randall, nei ruoli che sarebbero stati di Tracy, March e Kelly. Anche se parte della critica vide il dramma solo come una parabola del fervore anticomunista che pervadeva la societ\u00e0, la produzione vinse due Tony Awards nel 1956.\nIl cast.\nNel marzo 1956 il \"Los Angeles Examiner\" rifer\u00ec che Stanley Kramer aveva acquisito i diritti per portare sul grande schermo l'opera di Lawrence e Lee (pagando $200.000 come ha riportato nella sua autobiografia) e che nella versione cinematografica sarebbero stati mantenuti i nomi usati in quella teatrale, in particolare per i personaggi principali:\nIl regista pens\u00f2 immediatamente a Tracy e March per i due protagonisti e quando propose il ruolo di E.K. Hornbeck a Gene Kelly, l'attore in un primo momento rifiut\u00f2. Anche se alcune fonti riportano che la parte fu poi offerta sia a Theodore Bikel che a Robert Vaughn (che prefer\u00ec partecipare a \"I magnifici sette\" di John Sturges), Kramer insistette comunque con Kelly al quale disse che avrebbe recitato a fianco dei due grandi attori. La mossa si rivel\u00f2 azzeccata e l'attore accett\u00f2 la parte, anche se in realt\u00e0 Kramer non aveva ancora chiesto di partecipare al film a nessuno dei due.\nIl film vide per l'ultima volta sul grande schermo l'attrice Florence Eldridge, moglie di March sullo schermo e nella vita e gi\u00e0 sua partner al cinema e in teatro in altre occasioni, e si distinse anche per la presenza di diversi attori che in seguito sarebbero diventati popolari personaggi televisivi: Dick York (\"Vita da strega\"), Harry Morgan (\"Pete and Gladys\", \"Dragnet\", \"M*A*S*H\"), Claude Akins (\"Truck Driver\", \"Lobo\"), Norman Fell (\"Tre cuori in affitto\", \"I Roper\") e Noah Beery Jr. (\"Agenzia Rockford\").\nSecondo fonti sia dell'epoca che pi\u00f9 recenti, nel film compaiono non accreditati anche l'attore e sceneggiatore Hampton Fancher e i noti comici dell'era del muto Hank Mann e Snub Pollard.\nLe riprese.\nLe riprese furono effettuate agli Universal Studios in California, nel backlot di Courthouse Square dal 21 ottobre 1959 fino a met\u00e0 dicembre. Secondo articoli dell'epoca, le sequenze in aula furono girate davanti a una folla di 300 spettatori tra cui giornalisti, personale dello studio e amici accorsi per assistere al \"duello\" tra i due protagonisti che a quanto pare non si risparmiarono in scherzi e battute. Per aumentare la tensione dell'arringa finale di Spencer Tracy, la scena fu girata in una sola ripresa dall'esordiente operatore Charles F. Wheeler, che nel 1971 avrebbe ricevuto una nomination all'Oscar per la fotografia per \"Tora! Tora! Tora!\".\nLa produzione fu accompagnata da numerose proteste da parte di gruppi religiosi e Kramer venne attaccato anche per aver assunto lo sceneggiatore Nedrick Young, all'epoca nella \"Hollywood blacklist\". Anche se us\u00f2 lo pseudonimo di Nathan E. Douglas, la sua vera identit\u00e0 fu rivelata il 1\u00ba gennaio 1959 in un articolo del \"New York Times\". Alcuni mesi dopo il quotidiano rifer\u00ec che la American Legion, organizzazione di veterani delle forze militari statunitensi, aveva condannato Kramer e la United Artists per averlo assunto per questo film e per il precedente, \"La parete di fango\", per il quale Young aveva vinto l'Oscar, e nel febbraio 1960 il comandante Martin B. McKneally accus\u00f2 in modo specifico Kramer di aver contribuito a \"una rinnovata invasione nei film di artisti sovietici indottrinati\".\nDopo pochi giorni il \"NYT\" pubblic\u00f2 un'intervista con la risposta di Kramer, che rimproverava la Legione e l'industria cinematografica in generale e affermava che \"avrebbe assunto qualsiasi scrittore gli piacesse\". Il presidente della Authors League of America invi\u00f2 al regista un telegramma in cui veniva elogiato per la sua \u00abcoraggiosa posizione nel respingere pubblicamente lo sforzo di interferire, su basi pseudo-patriottiche, con il diritto degli scrittori a lavorare\u00bb.\nDistribuzione.\nLa premi\u00e8re, alla quale assistette anche John Scopes, si tenne il 25 giugno 1960 al Festival di Berlino, dopodich\u00e9 il film fu proiettato a Londra il 7 luglio e a Dayton negli Stati Uniti il 21 luglio, 35\u00ba anniversario della conclusione del processo.\nNel dicembre dello stesso anno, la Trans World Airlines test\u00f2 il suo nuovo programma di proiezioni in volo mostrando il film su un Boeing 707 in volo da New York a Los Angeles, utilizzando uno schermo miniaturizzato nella cabina di prima classe. La notizia fu pubblicata da \"The Hollywood Reporter\", che defin\u00ec la nuova tecnologia \u00abuna possibile nuova fonte per i distributori\u00bb.\nLa prima uscita in DVD \u00e8 quella della MGM nel 2001. Il 9 gennaio 2018 \u00e8 stato distribuito dalla Kino Lorber in edizione Blu-ray, con il trailer e il commento del critico Jim Hemphill tra gli extra.\nAccoglienza.\nIl film non si rivel\u00f2 un successo al \"box office\", nonostante avesse ricevuto gli elogi della critica e sia stato in seguito riconosciuto come un classico del suo genere.\nCritica.\nIl sito \"Rotten Tomatoes\" riporta il 92% di recensioni con un giudizio positivo, con un voto medio di 8 su 10. Nel 2006, il critico Roger Ebert ha scritto nella sua recensione: \u00abCi\u00f2 che sorprende in questo film del 1960 \u00e8 il modo coraggioso con cui si impegna nelle idee, usa un linguaggio diretto e permette lunghi e appassionati discorsi ai personaggi. Ci sono molte parole ben scritte e recitate e prive di condiscendenza verso il pubblico. Sia Tracy che March sfogano attraverso i loro personaggi una rabbia e una passione che si avventurano oltre la recitazione nel sacro zelo\u00bb.\nAll'epoca, il critico Bosley Crowther lo defin\u00ec sul \"New York Times\" \u00abuna delle pi\u00f9 brillanti e avvincenti prove di recitazione mai viste al cinema\u00bb, mentre la rivista \"Variety\" sottoline\u00f2 la prova drammatica di Gene Kelly (\u00abdimostra che anche senza le scarpette da ballo sa come muoversi sullo schermo\u00bb) e afferm\u00f2 che l'abbinamento di Spencer Tracy e Fredric March era stato \u00abun colpo da maestro... Se non saranno i principali contendenti per il miglior attore, allora l'Oscar dovrebbe essere rimesso nel deposito per un altro anno\u00bb. Alla fine solo Tracy ottenne una candidatura, ma il premio and\u00f2 a Burt Lancaster per \"Il figlio di Giuda\".\nTra le recensioni pi\u00f9 critiche ci fu quella del settimanale \"Time\", che lo giudic\u00f2 \u00abuna manipolazione fiacca e confusa di idee e attori\u00bb, che faceva la caricatura di entrambe le parti in causa.\nDifferenze con gli eventi reali.\nCos\u00ec come l'opera di Lawrence e Lee, anche il film si discosta per alcuni aspetti dagli eventi realmente accaduti a partire dal rapporto tra Drummond e Brady, che nella realt\u00e0 non erano vecchi amici, e dai personaggi completamente inventati del Rev. Brown e della figlia Rachel. Nel film viene inoltre dato pi\u00f9 spazio alla storia d'amore tra quest'ultima e l'imputato, la cui figura assume maggiore rilievo rispetto all'opera teatrale.\nNella realt\u00e0, John T. Scopes non fu arrestato e il processo non fu avviato da cittadini bigotti guidati da un predicatore e intenzionati a \"linciare\" l'insegnante per aver diffuso le teorie di Darwin. Fu infatti l'organizzazione non governativa American Civil Liberties Union, che difendeva i diritti civili e le libert\u00e0 individuali, a voler mettere in discussione il \"Butler Act\", che vietava l'insegnamento dell'evoluzionismo nelle scuole del Tennessee e che l'unione riteneva incostituzionale. Scopes, che in realt\u00e0 aveva un incarico da allenatore di football americano e solo raramente aveva parlato di evoluzione ai suoi studenti, fu convinto dall'ingegnere George W. Rappleyea a unirsi alla causa e fare da imputato in un \"test case\" per mettere alla prova la legge e creare un precedente.\nWilliam Jennings Bryan, che il film fa apparire come un fanatico religioso in modo quasi caricaturale, non contest\u00f2 come troppo indulgente la multa di $100 comminata all'imputato e si offr\u00ec di pagarla lui stesso. Inoltre Bryan non mor\u00ec il giorno conclusivo del processo ma cinque giorni dopo, il 26 luglio 1925."}
{"id": "1928051", "revid": "1305772", "url": "https://it.wikipedia.org/wiki?curid=1928051", "title": "Captain Blood (videogioco)", "text": "Captain Blood (\"L'arche du captain Blood\" in Francia) \u00e8 un videogioco di avventura grafica francese del 1988 pubblicato dalla ERE Informatique per numerosi computer. \nTrama.\nBob Morlock, programmatore di videogiochi, si trova intrappolato dentro un videogioco creato da s\u00e9 stesso, dove prende il nickname di Captain Blood, in tributo all'omonimo romanzo di Rafael Sabatini, portato sullo schermo da Errol Flynn, nell'omonimo film di Michael Curtiz del 1935.\nIn seguito a un incidente durante l'iperspazio, viene clonato 30 volte e tali repliche, che succhieranno linfa vitale all'originale, si perdono nello spazio.\nPassano 800 anni in cui il protagonista riesce a trovare 25 dei suoi 30 cloni; il gioco inizia proprio con la ricerca degli ultimi cinque cloni, che dovr\u00e0 disintegrare pena la sua totale perdita con la natura umana.\nBlood, attraverso la sua Arca biologica, dovr\u00e0 esplorare un universo immaginario chiamato Hydra visitando pianeti e forme aliene diverse traendo aiuto da esse per la riuscita della sua missione.\nModalit\u00e0 di gioco.\nIl gioco si svolge prevalentemente all'interno dell'Arca biologica di Blood, dove con il joystick si controlla un suo braccio (caratterizzato dalla pelle rugosa) con il quale \u00e8 possibile premere i tasti presenti sulla consolle dell'arca, ognuno dei quali attiva una specifica funzione: dall'arca \u00e8 quindi possibile esplorare la nebulosa di Hydra in cerca di pianeti inserendo le coordinate in latitudine e longitudine, una volta trovato un pianeta \u00e8 possibile effettuare una scansione della superficie per verificare la presenza di forme di vita, andare di persona tramite la navetta biologica OORXX sulla superficie del pianeta per esplorarlo parzialmente e, nel caso di incontro ravvicinato con un membro della popolazione di tale pianeta, inizia la parte \"clou\" del gioco, ovvero quella della comunicazione con gli alieni, che avviene tramite l'interfaccia UPCOM; \u00e8 possibile anche disintegrare un pianeta e teleportare un alieno nel frigidario, un'area d'isolamento dell'arca ove \u00e8 possibile disintegrare l'alieno oppure trasferirlo su un altro pianeta.\nL'interfaccia UPCOM consiste in un set di circa 150 icone, dove ognuna di questa rappresenta un concetto; combinando tali icone \u00e8 possibile esprimere concetti recepiti dagli alieni, con i quali \u00e8 possibile negoziare e ottenere informazioni su nuovi pianeti (coordinate), comportamenti e caratteristiche delle varie razze aliene e soprattutto informazioni su come trovare i cloni rimasti.\nIl gioco ha un tempo limite rappresentato dal raggrinzimento della pelle del protagonista sul braccio e dalla progressiva minor sensibilit\u00e0 dei controlli utente, e quando si elimina uno dei cinque cloni Captain Blood riacquista vigore e quindi il suo tempo di vita si allunga.\nSviluppo.\n\"Captain Blood\" fu sviluppato da Didier Bouchon e Phillipe Ulrich. Bouchon in particolare cur\u00f2 la versione per Atari ST dove venne sviluppato originariamente.\nIl tema musicale principale \u00e8 una versione ripresa da \"Ethnicolor\" di Jean-Michel Jarre, brano tratto dall'album \"Zoolook\" del 1984.\nDopo l'acquisizione della ERE informatique da parte della Infogrames nell'estate del 1987, Ulrich e Bouchon si concentrarono entrambi nella Landes affinch\u00e9 il gioco fosse pronto per Natale di quell'anno. Furono sviluppati varie conversioni per macchine a 8 e 16 bit, fra cui Amiga, Apple IIGS, PC, Zx Spectrum e Commodore 64.\nAccoglienza.\nIl gioco ottenne a suo tempo una critica positiva da parte dei vari periodici, pi\u00f9 o meno in tutte le sue versioni, soprattutto per il concept originale del gioco.\nLa versione per Commodore 64 venne valutata dalla rivista \"Zzap!64\" con un 77%. Le versioni Amiga e Atari ST ottennero molti giudizi superiori all'80%."}
{"id": "1928055", "revid": "1494169", "url": "https://it.wikipedia.org/wiki?curid=1928055", "title": "Floricienta", "text": ""}
{"id": "1928056", "revid": "174925", "url": "https://it.wikipedia.org/wiki?curid=1928056", "title": "Addio dott. Abelman!", "text": ""}
{"id": "1928057", "revid": "287204", "url": "https://it.wikipedia.org/wiki?curid=1928057", "title": "Benjamin Rojas", "text": ""}
{"id": "1928058", "revid": "174925", "url": "https://it.wikipedia.org/wiki?curid=1928058", "title": "Addio Dott. Abelman!", "text": ""}
{"id": "1928061", "revid": "228587", "url": "https://it.wikipedia.org/wiki?curid=1928061", "title": "Yageo", "text": "Yageo \u00e8 una societ\u00e0 taiwanese produttrice di componenti elettronici passivi fondata nel 1977 a Taipei. Yageo produce principalmente resistori e condensatori in tecnologia SMD (Surface Mounting Device) ma anche induttanze, varistori, resistori e condensatori a montaggio tradizionale. La societ\u00e0 \u00e8 leader mondiale come capacit\u00e0 produttiva nei resistori SMD. Il quartier generale dell'azienda \u00e8 a Taipei dove sono presenti alcune delle oltre 15 fabbriche. La maggior parte della produzione viene realizzata in Cina nell'area di Shenzhen e nel Guangdong.\nAcquisizioni.\nYageo nel 1996 ha acquisito Vitrohm, azienda danese fondata nel 1933. Successivamente nell'estate del 2000 ha acquisito Phycomp e Ferroxcube dalla Philips Electronics N.V. Nel 2002 acquisisce Stellar. Nel 2019 annuncia l'acquisizione della KEMET Corporation americana."}
{"id": "1928065", "revid": "438678", "url": "https://it.wikipedia.org/wiki?curid=1928065", "title": "Il vecchio e il mare (film)", "text": "Il vecchio e il mare (\"The Old Man and the Sea\") \u00e8 un film del 1958 diretto da John Sturges, tratto dall'omonimo romanzo di Ernest Hemingway.\nTrama.\nSantiago \u00e8 un vecchio e povero pescatore, sfortunato ma molto tenace nonostante l'et\u00e0. La sua delusione e la sfortuna nella pesca lo spingono anche a non mangiare; \u00e8 tuttavia sostenuto da Manolo, un ragazzo che era stato suo compagno di pesca e che \u00e8 stato costretto dai genitori a lavorare su un'altra barca. Un giorno, sentendosi pieno di buone speranze e fortuna, Santiago si alza molto presto e va a pescare al largo con la sua piccola barchetta di legno e dopo un po' di tempo, con il suo stupore, abbocca un grosso marlin. Ci mette quasi tre giorni per catturarlo ma alla fine ci riesce, anche se molto provato e con le mani lacere a causa degli strattoni della lenza per via della grande forza del pesce. Santiago arpiona il pesce e lo lega alla barca ma un gruppo di squali inizia a divorarlo, lasciando una scia di sangue nel mare. Questa scia comincia ad attirare altri squali e il vecchio cerca di scacciarli dalla sua preda con delle fiocine e dei bastoni pesanti ma invano: il pesce viene mangiato completamente. Una volta arrivato alla baia con il pesce ormai ridotto ad uno scheletro, Santiago va subito a dormire e dorme per quasi un giorno intero sognando le sue esperienze passate e viene in seguito svegliato da Manolo. Il vecchio \u00e8 depresso per la sua sconfitta, ma Manolo riesce a risollevarlo dicendogli che torner\u00e0 a pescare con lui, che ha ancora molto da insegnargli."}
{"id": "1928068", "revid": "2047062", "url": "https://it.wikipedia.org/wiki?curid=1928068", "title": "Periodiche", "text": "Periodiche \u00e8 il nome con il quale venivano chiamate a Napoli le riunioni in case private tenute tra amici e parenti a scopo di intrattenimento, tipicamente fra il tardo Ottocento e i primi del Novecento; le attivit\u00e0 svolte durante queste riunioni variavano e dipendevano dalla tipologia delle persone riunite oltre che altro dalla classe sociale di appartenenza dei partecipanti.\nCaratteristiche.\nNelle case dei benestanti le periodiche erano analoghe ai salotti letterari e vi si cantavano arie di opera o si esibiva un comico (la macchiette) mentre veniva servito un buffet freddo. In case pi\u00f9 modeste tipicamente si riuniva il vicinato per ascoltare canzoni e macchiette al grammofono oppure un pianista e un cantante, assaggiando tarallucci e vino.\nLa specificit\u00e0 di questi incontri, diversi dal semplice \"fare salotto\", \u00e8 che erano incentrati su esibizioni artistiche: erano un'occasione per artisti di vario genere (principalmente musicisti e attori di teatro) d'incontrare il pubblico in una dimensione ridotta e informale; davano spazio a dilettanti ed esordienti e offrivano la possibilit\u00e0 di sperimentare, diffondere canzoni, battute, sketch attraverso il passaparola, in un'epoca in cui non era ancora diffusa la comunicazione di massa.\nUn fenomeno correlato \u00e8 quello delle copielle, testi di canzoni corredati a volte da rudimentali spartiti musicali, stampati su fogli volanti e distribuiti a un costo irrisorio, a volte abusivamente, che si usavano anche durante le periodiche stesse.\nMentre quello delle copielle \u00e8 un fenomeno pi\u00f9 legato alla strada, le periodiche avvenivano in ambiente domestico. Tuttavia entrambi sono ascrivibili al rapporto che a Napoli c'era tra le produzioni artistiche e il pubblico: l'artista e la sua opera si muovono e incontrano l'interlocutore nei luoghi e nei tempi delle sue attivit\u00e0 quotidiane, oltre al percorso pi\u00f9 tradizionale in cui il pubblico si reca in luoghi specifici (teatri, concerti, ecc.).\nIl fenomeno delle periodiche ebbe la sua massima diffusione fra il tardo Ottocento e i primi del Novecento, ma ancora oggi a Napoli non \u00e8 inusuale essere invitati a riunioni di questo tipo, alle quali intervengono e si esibiscono dei personaggi anche affermati dello spettacolo oppure avvengono presentazioni di libri, proiezioni di film con dibattito o altri eventi culturali."}
{"id": "1928069", "revid": "438678", "url": "https://it.wikipedia.org/wiki?curid=1928069", "title": "Riccardo III (film 1955)", "text": "Riccardo III \u00e8 un film del 1955, prodotto, diretto e interpretato da Laurence Olivier, tratto dall'omonima opera teatrale di William Shakespeare.\nSi tratta del terzo e ultimo adattamento cinematografico shakespeariano di Olivier, dopo \"Enrico V\" (1944) e \"Amleto\" (1948).\nProduzione.\nIl film fu prodotto dalla Laurence Olivier Productions - L.O.P. (non accreditato), dalla London Film Productions e dalla Big Ben Films e venne girato negli Shepperton Studios.\nDistribuzione.\nDistribuito dalla Lopert Pictures Corporation, il film venne presentato in prima a Londra il 13 dicembre 1955. Negli Stati Uniti usc\u00ec l'11 marzo 1956."}
{"id": "1928071", "revid": "767487", "url": "https://it.wikipedia.org/wiki?curid=1928071", "title": "Catene invisibili", "text": "Catene invisibili \u00e8 un film del 1942 diretto da Mario Mattoli.\nTrama.\nMentre si trova a Roma per prendere parte ad un torneo di tennis, la giovane Elena Silvagni, mondana e frivola, viene a sapere della morte improvvisa del padre, un ricco industriale lombardo. Le comunica la notizia l'attempato direttore della fabbrica paterna, l'ingegner Carlo Danieli, che diventa subito un punto di riferimento e una figura affettiva per la giovane ragazza.\nDopo aver scoperto casualmente l'esistenza di un fratellastro di nome Enrico, Elena decide di prendersene cura e lo fa assumere in fabbrica, facendogli anche avere consistenti somme di denaro. Ma Enrico \u00e8 uno scapestrato, dedito al crimine, e non ha alcuna voglia di lavorare. Ignaro del rapporto di parentela con Elena, cerca solo di approfittarne per farsi dare pi\u00f9 denaro.\nRicercato dalla polizia, Enrico prova a fuggire dalla finestra, ma muore cadendo dal cornicione del palazzo. Elena, scossa da questa terribile esperienza, viene condotta in commissariato dove arriva in suo soccorso l'ingegner Carlo Danieli. Entrambi comprendono l'importanza del loro legame e finalmente si uniscono in matrimonio.\nProduzione.\nSecondo film del ciclo \"I film che parlano al vostro cuore\" (tutti diretti da Mattoli), \u00e8 stato realizzato negli stabilimenti di Cinecitt\u00e0 nell'autunno 1941.\nDistribuzione.\nLa pellicola venne distribuita nel circuito cinematografico italiano il 1\u00ba aprile del 1942."}
{"id": "1928073", "revid": "71433", "url": "https://it.wikipedia.org/wiki?curid=1928073", "title": "Kati Outinen", "text": "Nativa di Helsinki e stimata attrice teatrale in patria, \u00e8 nota al grande pubblico per aver interpretato il ruolo di protagonista femminile in molti film di Aki Kaurism\u00e4ki, tra cui \"La fiammiferaia\", \"Nuvole in viaggio\", \"L'uomo senza passato\" e \"Miracolo a Le Havre\".\nAllieva di Jouko Turkka all'Accademia di Arte Drammatica Finlandese, tuttavia il suo stile recitativo si discosta abbastanza da quello del \"maestro\". Il suo debutto al cinema \u00e8 avvenuto nel classico finnico \"T\u00e4\u00e4lt\u00e4 tullaan, el\u00e4m\u00e4!\" di Matti Kassila.\nNel 2002 ha vinto il premio alla miglior attrice al Festival di Cannes per la sua interpretazione ne \"L'uomo senza passato\". La medesima pellicola le ha fruttato anche il Golden Kinnaree Award al Bangkok Film Festival, il primo premio ai Jussi Awards ed una nomination agli European Film Awards. \u00c8 particolarmente apprezzata in Francia ed in Germania, dove nel 2004 \u00e8 stata premiata al Bremer Filmpreis.\nAttualmente insegna all'Accademia di Arte Drammatica Finlandese."}
{"id": "1928074", "revid": "599013", "url": "https://it.wikipedia.org/wiki?curid=1928074", "title": "Gast\u00f3n Sessa", "text": "Carriera.\nInizia nell'Estudiantes, dove gioca 6 partite prima di passare all'Hurac\u00e1n de Corrientes, dove rimane fino al 1997, anno in cui si trasferisce al Rosario Central giocando da titolare in una squadra importante; con il Central gioca 37 partite nella stagione 1997-1998.\nNel 1998 passa al Racing Club di Avellaneda, squadra che gli permette nuovamente di trovare spazio da titolare. Nel 1999 \u00e8 il River Plate ad acquistare Sessa, che gioca due partite con i \"Millonarios\".\nNel 2000 torna brevemente al Racing prima di passare nel 2001 al V\u00e9lez S\u00e1rsfield, squadra a cui si legher\u00e0 per sei anni giocandovi 160 partite, intervallando la sua carriera in questa societ\u00e0 con un breve periodo in prestito all'UD Las Palmas. Nel 2007 tenta l'esperienza in Ecuador con la maglia del Barcelona Sporting Club di Guayaquil, e nel 2008 torna in Argentina per giocare con il Gimnasia La Plata."}
{"id": "1928091", "revid": "284225", "url": "https://it.wikipedia.org/wiki?curid=1928091", "title": "Teorema di Kelvin-Stokes", "text": ""}
{"id": "1928092", "revid": "599013", "url": "https://it.wikipedia.org/wiki?curid=1928092", "title": "Bruno Hamm", "text": ""}
{"id": "1928096", "revid": "108979279", "url": "https://it.wikipedia.org/wiki?curid=1928096", "title": "Astoria (studio di registrazione)", "text": "Astoria \u00e8 una casa galleggiante, costruita nel 1911 dall'impresario Fred Karno e trasformata in studio di registrazione da David Gilmour, chitarrista e voce dei Pink Floyd, che la acquist\u00f2 nel 1986. \u00c8 ancorata sul fiume Tamigi vicino ad Hampton Court, appena fuori Londra. Gilmour la compr\u00f2 perch\u00e9 voleva uno studio con finestre in un ambiente tranquillo e confortevole, avendo passato met\u00e0 della sua vita in studi di registrazione senza finestre n\u00e9 luce. \u00c8 possibile vedere parte degli interni nel DVD \"\".\nIn questo studio sono stati registrati tre album dei Pink Floyd, \"A Momentary Lapse of Reason\", \"The Division Bell e The Endless River\", oltre agli album solisti di Gilmour \"On an Island\" e \"Rattle That Lock\". \u00c8 stato inoltre usato per masterizzare i DVD live di \"Delicate Sound of Thunder\", \"Pulse\", \"\", \"Live in Gda\u0144sk\" e per la registrazione di \"Rattle That Lock\" uscito il 18 settembre 2015."}
{"id": "1928108", "revid": "599013", "url": "https://it.wikipedia.org/wiki?curid=1928108", "title": "Franck Butter", "text": ""}
{"id": "1928109", "revid": "767487", "url": "https://it.wikipedia.org/wiki?curid=1928109", "title": "Voglio vivere cos\u00ec", "text": "Voglio vivere cos\u00ec \u00e8 un film del 1942 diretto da Mario Mattoli.\nLa colonna sonora contiene l'omonima canzone di Giovanni D'Anzi e Tito Manlio, della quale Ferruccio Tagliavini fece un suo cavallo di battaglia.\nTrama.\nUn giovane contadino, con una magnifica voce, riceve un invito a presentarsi in un grande teatro per essere scritturato.\nIn realt\u00e0, l'invito \u00e8 uno scherzo fattogli dal cugino; quando lo scherzo viene a galla egli si vergogna di tornare al paese ed accetta di lavorare nel teatro come macchinista.\nMa una sera, sostituisce un tenore in difficolt\u00e0 ed ha un successo enorme. In seguito, torna al paese per visitare un suo nipotino ammalato e fa la pace con la sua famiglia."}
{"id": "1928120", "revid": "287204", "url": "https://it.wikipedia.org/wiki?curid=1928120", "title": "Cosimo Caliandro", "text": "Biografia.\nMezzofondista in forza al G.S. Fiamme Gialle, ha vinto la finale dei 3000 metri ai Campionati europei di atletica leggera indoor 2007 di Birmingham. Un infortunio patito verso la fine del 2007, non gli ha consentito di preparare al meglio la qualificazione ai Giochi della XXIX Olimpiade di Pechino, cui non ha potuto partecipare. Innumerevoli problemi fisici lo hanno spesso limitato nelle stagioni all'aperto nel conseguimento di tempi e risultati importanti, spesso inferiori a quelli ottenuti nelle gare indoor.\nLa morte.\n\u00c8 morto il 10 giugno 2011 all'et\u00e0 di 29 anni, a Francavilla Fontana, a causa di un incidente motociclistico. Caliandro era sposato e padre di due figli, Damiano e Cristian."}
{"id": "1928121", "revid": "287204", "url": "https://it.wikipedia.org/wiki?curid=1928121", "title": "Another Intensity", "text": "Another Intensity \u00e8 il sesto album del cantante raggae tedesco Gentleman, completamente cantato in inglese. L'album lo ha portato alla ribalta in Italia grazie al singolo, \"Lack Of Love\", che \u00e8 passato spesso in rotazione su MTV e All Music. La traccia 8, \"Celebration\", vanta la collaborazione del cantante reggae italiano Alborosie."}
{"id": "1928123", "revid": "466539", "url": "https://it.wikipedia.org/wiki?curid=1928123", "title": "Beavis", "text": "Beavis \u00e8 uno dei protagonisti del cartone animato americano \"Beavis and Butt-head\".\nLa voce originale del personaggio \u00e8 del creatore della serie stessa, Mike Judge, cos\u00ec come quella di Butt-head, Tom Anderson, David Van Driessen, Bradeley Buzzcut, e del preside McVicker. Nella versione italiana fu doppiato invece da Luigi Rosa nelle prime tre stagioni e poi da Faso, bassista degli Elio e le Storie Tese, nella quarta stagione e nella settima (mentre il cantante Elio dava la voce a Butt-head). Nella quinta e nella sesta fu doppiato in alternanza dai due, con una presenza maggiore di Faso nella quinta e una maggiore di Luigi Rosa nella sesta. Nel film ispirato alla serie \u00e8 stato doppiato da Alessio Cigliano, e successivamente nell'ottava stagione da Fabrizio Biggio.\nPer il nome Beavis, il creatore della serie Mike Judge si ispir\u00f2 a quello di un amico conosciuto all'universit\u00e0, chiamato Bobby Beavis.\nBiografia.\nNato in Texas, nel 1979, ha dei capelli biondi sempre gonfi in stile pompadour, un'espressione facciale costante, una mandibola che \u00e8 pi\u00f9 lunga della mascella, e viene mostrato quasi sempre di profilo. Porta costantemente la maglietta dei Metallica (tranne nella puntata \"Blood Drive\", in cui Beavis indossa una maglietta degli Slayer) e, a livello musicale, disse in una puntata di essere un fan - oltre che dei Metallica - anche dei Bon Jovi. Lavora al \"Burger World\" e frequenta l'Highland High School con l'amico Butt-head, con cui condivide una casa diroccata e la passione per i video musicali e per \"le fighette\" (cos\u00ec chiamano le ragazze).\nBeavis ha una natura imprevedibile, e le sue azioni affrettate spesso finiscono in maniera disastrosa. Nei primi episodi si comportava come un piromane. \u00c8 ossessionato dal fuoco e dalla violenza, e rispetto all'amico Butt-head \u00e8 pi\u00f9 ossessivo e anche pi\u00f9 idiota. I due sono oltremodo dotati di una stupidit\u00e0 innata, presentando un carattere menefreghista, cinico, e ostinato che li porta a ricercare il divertimento in attivit\u00e0 frivole o pericolose (pur non essendone coscienti); Beavis ne subisce spesso la maggior parte dei danni a causa della sua ingenuit\u00e0. In una scena tagliata del film, Beavis ruba la Dichiarazione d'indipendenza per utilizzarla come carta igienica.\n\"Grande Cornohlio\".\n\"Grande Cornohlio\" \u00e8 l'alter ego di Beavis, nel quale si trasforma quando assume quantit\u00e0 eccessive di caffeina, zuccheri o sostanze stimolanti. Quando \u00e8 in questo stato diventa logorroico e farneticante, i suoi occhi si allargano, tiene le braccia verso l'alto, porta il colletto della maglietta fin sopra la testa, e lo si sente pronunciare spesso frasi sconnesse e contraddittorie con uno slang ispanico. Inoltre esprime grande interesse nell'avere \u00abcocchiume per il coolio\u00bb, che nella versione in lingua originale \u00e8 \u00abTP for his bunghole\u00bb, ovvero \"carta igienica (TP=toilet paper) per il suo buco del culo\" tradotto in italiano con: \u00abHo bisogno di CI per la mia caghemuss\u00bb. Appena torna normale, Beavis soffre di amnesia, non rendendosi mai conto dell'accaduto.\nNell'episodio \"Vaya con Cornholio\" viene ritenuto clandestino dalla Polizia, e viene \"rimpatriato\" in Messico. \nNella stessa puntata dice di venire dal Nicaragua, facendo per\u00f2 riferimento al lago Titicaca, situato tra Bolivia e Per\u00f9. Nell'episodio \"Santo Cornholio\", Beavis si trasforma nel suo alter ego a seguito di un abuso di antidolorifici, e viene ritenuto da una setta di hippie/naturisti per la reincarnazione della loro guida appena deceduta, perci\u00f2 viene portato nella comunit\u00e0 dove viene riverito assieme a Butt-Head fino a quando non \u00e8 ora di consumare un'ammucchiata con giovani e belle ragazze. Beavis rinsavito lascia il luogo invitato da Butt-head, convinti a torto di non aver ascendenza con l'altro sesso, mancando cos\u00ec un'occasione importante e delegando inconsapevolmente il compito al loro goffo amico Stewart.\nBeavis e Butthead appaiono anche nella serie animata con plastilina \"Celebrity Deathmatch\", dove si sfidano all'ultimo sangue. L'incontro verr\u00e0 vinto da Beavis, che complice un'eccessiva assunzione di zuccheri si trasforma in Cornholio uccidendo cos\u00ec Butt-Head e vincendo l'incontro.\nRapporto con Butt-head.\nBeavis e Butt-head vengono mostrati come migliori amici, considerando le loro attivit\u00e0, la residenza, e gli interessi che condividono. Tuttavia, il rapporto che c'\u00e8 tra i due \u00e8 sadico e violento.\nButt-Head \u00e8 la personalit\u00e0 dominante, pertanto non \u00e8 raro sentirlo insultare Beavis e vederlo abusare della sua maggiore stupidit\u00e0 in molte situazioni, e i due finiscono spesso per picchiarsi; Beavis \u00e8 vittima in particolare di schiaffi o calci nei testicoli. In diversi episodi, Butt-head non mostra alcuna preoccupazione per Beavis, come quando questi viene picchiato duramente (negli episodi \"Adolescenti\", \"Tired\", e nel film), abbandonato (\"Il distributore\") o deportato in Messico (\"Vaya Con Cornholio\"). La sensazione sembra essere reciproca, come si vede ad esempio nell'episodio \"Acqua sicura\" dove Beavis rimane indifferente alle esperienze pre-morte di Butt-head mentre sta per affogare in una piscina, oppure in \"Soffoco\" in cui Butt-head comincia a soffocare da una pepita di pollo, e Beavis prende il suo tempo tentando di aiutarlo come se non fosse nulla di grave.\nRapporti con altri personaggi.\nSia lui che Butt-head stimano molto Todd, un bullo della strada, tanto che aspirano ad entrare nella sua banda.\nDice che non gli piace Daria Morgendorffer, tanto da chiamarla \"Diarrea\", anche se sembra rispettarla poich\u00e9 unica persona che riesce a tollerare il duo e a non perdere la pazienza stando con loro.\nDavid Van Driessen \u00e8 l'unico insegnante della scuola con cui si relaziona, tanto che in ogni puntata cerca d'incoraggiare lui e Butt-head, senza poi riuscirci; al contrario, l'insegnante di ginnastica Buzzcut non perde mai occasione d'imbarazzare i due, visto il loro livello di stupidit\u00e0. Il preside McVicker non sa minimamente come comportarsi con loro, visto che ogni tentativo di disciplinarli fallisce miseramente, arrivando a perdere la calma.\nParenti.\nNon si sa niente della sua famiglia, in quanto trascorre tutto il tempo con l'amico, anche se a volte lui e Butt-Head si riferiscono con orgoglio e affetto a sua madre come \"una zoccola\". Suo padre appare di persona in alcune scene del film \"Beavis &amp; Butt-Head alla conquista dell'America\", che incontrer\u00e0 a sua insaputa; sempre nel film, si scopre che nel tempo libero andava a masturbarsi nel camper di Tom Anderson, il vicino di casa del duo."}
{"id": "1928124", "revid": "1573940", "url": "https://it.wikipedia.org/wiki?curid=1928124", "title": "Percnon gibbesi", "text": "Percnon gibbesi () \u00e8 un granchio della famiglia Plagusiidae, originariamente diffuso nelle zone costiere di Atlantico e Pacifico, ma da alcuni anni segnalato anche nel mar Mediterraneo.\nDistribuzione e habitat.\n\"Percnon gibbesi\" \u00e8 una specie diffusa lungo le coste tropicali dell'oceano Atlantico (dalla Florida al Brasile e dall'isola di Madera al Golfo di Guinea) e del Pacifico (dalla Bassa California al Cile settentrionale).\nNel 1999, in seguito alla tropicalizzazione del Mediterraneo, \u00e8 stato segnalato per la prima volta anche nel mar Mediterraneo, nell'isola di Linosa. Dopo questa prima segnalazione \u00e8 stato trovato anche nelle isole Baleari, a Pantelleria, a Malta, nelle isole Egadi in Sicilia, Sardegna, nelle isole di Ischia, in tutto l'arcipelago Pontino ed in altre localit\u00e0 del mar Tirreno, nelle coste della Calabria, in quelle del Salento (Puglia), in Grecia, in Turchia ed in Libia. Al 2016 la colonizzazione del Mediterraneo da parte di questa specie pu\u00f2 dirsi completa.\nPopola gli anfratti rocciosi del piano infralitorale.\nDescrizione.\nPresenta un carapace discoidale appiattito, che negli adulti raggiunge i 3\u20134\u00a0cm di diametro, di colore rosso-brunastro con venature azzurrastre. Le zampe, il cui margine anteriore \u00e8 dotato di una fila di spine, presentano anelli giallastri in corrispondenza delle articolazioni. I massillipedi presentano anch'essi dei piccoli processi spinosi.\nBiologia.\n\u00c8 una specie esclusivamente erbivora, o per meglio dire algivora, caratteristica che lo differenzia dalla maggior parte dei granchi del piano infralitorale del mar Mediterraneo e che almeno in parte ne spiega la facilit\u00e0 di propagazione in quest'area . Di recente per\u00f2, vi sono alcuni avvistamenti che testimonierebbero anche la loro indole onnivora. Nelle coste della Sicilia, specialmente nelle spiagge fra Cefal\u00f9, Finale di Pollina e Tusa, non \u00e8 raro vederli con piccoli pesci/altri crostacei, nelle grinfie delle loro chele. \nNonostante le differenti abitudini alimentari \u00e8 un potenziale competitore per alcune specie autoctone mediterranee quali \"Pachygrapsus marmoratus\" ed \"Eriphia verrucosa\", con le quali condivide l'habitat.\nUn recente studio ha dimostrato come il Ghiozzo Paganello (\"Gobius paganellus\") sia in grado di predarlo in maniera efficiente, contribuendo quindi a ridurre l'abbondanza di questa specie invasiva."}
{"id": "1928131", "revid": "767487", "url": "https://it.wikipedia.org/wiki?curid=1928131", "title": "Hugues Occansey", "text": ""}
{"id": "1928133", "revid": "14691", "url": "https://it.wikipedia.org/wiki?curid=1928133", "title": "Kalkitos", "text": ""}
{"id": "1928142", "revid": "1494169", "url": "https://it.wikipedia.org/wiki?curid=1928142", "title": "Kulikovo", "text": "Kulikovo, , \u00e8 un toponimo slavo che indica "}
{"id": "1928143", "revid": "767487", "url": "https://it.wikipedia.org/wiki?curid=1928143", "title": "Mats Lev\u00e9n", "text": ""}
{"id": "1928144", "revid": "287204", "url": "https://it.wikipedia.org/wiki?curid=1928144", "title": "Mats Leven", "text": ""}
{"id": "1928145", "revid": "119982", "url": "https://it.wikipedia.org/wiki?curid=1928145", "title": "Campionato Sudamericano di rugby", "text": ""}
{"id": "1928148", "revid": "599013", "url": "https://it.wikipedia.org/wiki?curid=1928148", "title": "Bruno Coqueran", "text": ""}
{"id": "1928153", "revid": "793215", "url": "https://it.wikipedia.org/wiki?curid=1928153", "title": "Engyon", "text": "Engyon ( in greco antico) \u00e8 un'antica citt\u00e0 della Sicilia. Secondo la leggenda una colonia cretese, famosa per il suo tempio alle dee madri depredato da Verre. Il sito \u00e8 sconosciuto, potrebbe essere identificabile con Gangi o Troina. In latino \u00e8 detta \"Engyum\", in italiano Engio.\nDiodoro Siculo ha tramandato la notizia secondo la quale furono i Cretesi sopravvissuti alla morte di Minosse a fondare Engio, a cui avrebbero dato il nome di una sorgente."}
{"id": "1928156", "revid": "287204", "url": "https://it.wikipedia.org/wiki?curid=1928156", "title": "Luigi Raybaudi Massilia", "text": "La sua attivit\u00e0 nella filatelia.\nNato da una famiglia di collezionisti, divenne filatelista e commerciante di francobolli. Apr\u00ec negozi e studi filatelici in diverse citt\u00e0, e divenne perito filatelico accreditato in tribunale; la sua opinione firmata \u00e8 sempre stata apprezzata dai collezionisti.\nUnitamente a Renato Mondolfo (1918-1992) fond\u00f2 la \u201cRaymond\u201d, una societ\u00e0 che contribu\u00ec a dare impulso alla filatelia italiana nei passati anni Cinquanta e Sessanta.\nFu anche giornalista filatelico specializzato, entrando nella federazione internazionale di categoria gi\u00e0 nel 1932. Fond\u00f2 tre riviste filateliche: \u201cItalia filatelica\u201d (1944), \u201cFilatelia\u201d (1962) e \u201cFrancobolli\u201d (1966). La sua attivit\u00e0 instancabile gli valse l'iscrizione fra i primi dieci nell\u2019Albo d\u2019oro della filatelia. Membro fondatore dell\u2019Associazione internazionale degli esperti filatelici e dell\u2019Accademia italiana di studi filatelici, ha ricevuto anche l\u2019\u201cOscar\u201d della filatelia.\nLa sua attivit\u00e0 nella malacologia.\nAssiduo frequentatore del Mar Rosso nella prima met\u00e0 degli anni settanta, osserv\u00f2 numerose specie di cipree (famiglia Cypraeidae) nel loro ambiente naturale. Dall'interesse iniziale all'illuminazione il passo fu breve e pochi mesi dopo Luigi Raybaudi era gi\u00e0 appassionatissimo collezionista. Per la sua predisposizione alla specializzazione inizi\u00f2 ad intrecciare rapporti con altri appassionati e studiosi del settore, valutando anche la possibilit\u00e0 di entrare nel commercio delle conchiglie e delle cipree in particolare.\nNel 1977 esord\u00ec con il suo primo articolo sulla rivista romana La Conchiglia, dando ben presto un'impronta inconfondibile alle sue schede specializzate, ognuna dedicata ad una specie. Una cronistoria sintetizzava gli eventi ad essa legati (scoperta, ritrovamenti, collocazione sistematica), seguiva la descrizione ed un'approfondita analisi basata prevalentemente su approcci morfologici di comparazione delle conchiglie, di cui possedeva una raccolta di riferimento senza eguali al mondo. La scheda finale condensava tutti gli altri elementi: sinonimi, quotazioni, distribuzione.\nVista la necessit\u00e0 di distinguere la malacologia pi\u00f9 scientifica dalla conchigliologia, pur scientifica ma incentrata quasi unicamente sulla conchiglia, dal 1985 inizi\u00f2 la pubblicazione di una rivista specializzata, rivolta prettamente al collezionista specializzato: The Connoisseur of Seashells. La rivista diede un notevole slancio alla sua attivit\u00e0 commerciale, tale da permettergli nel 1991 di fondare la Societ\u00e0 World Shells, che svolgeva anche divulgazione attraverso una nuova, imponente rivista. \nDi queste pubblicazioni, molto apprezzate a livello internazionale, Luigi Raybaudi si sobbarc\u00f2 per anni i costi ed il lavoro di organizzazione, tanto che nel 2000, all'et\u00e0 di 87 anni, decise suo malgrado di chiudere World Shells. Negli ultimi anni continu\u00f2 piacevolmente ad apprezzare le sue cipree, ed a consigliare con modestia ed amabilit\u00e0 numerosi giovani collezionisti, affiancato dalla moglie Maria, dai figli e da alcuni amici.\nConchiglie a cui ha dato un nome.\n\"Numerosi taxa tutt'oggi consolidati riportano il suo nome come autore:\""}
{"id": "1928160", "revid": "124541077", "url": "https://it.wikipedia.org/wiki?curid=1928160", "title": "Diego Alonso", "text": "Carriera.\nGiocatore.\nClub.\nLa carriera di Alonso inizia nel suo paese, l'Uruguay, al Bella Vista, dove gioca dal 1997 al 1999 segnando 11 reti in 27 partite. Nel 1999 viene notato dal Gimnasia La Plata che lo porta in Argentina per una stagione, nella quale Alonso si dimostra in ottima forma con 17 reti in 32 partite. Nel 2000 per Alonso c'\u00e8 il salto di qualit\u00e0 europeo, quando si trasferisce in Spagna, al Valencia. Anche qui segna con regolarit\u00e0, ma la squadra della Comunidad Valenciana lo lascia andare per cederlo all'Atletico Madrid, militante nella Segunda Divisi\u00f3n spagnola.\nAll'Atl\u00e9tico Alonso segna 22 reti in 35 presenze contribuendo molto alla promozione della squadra madrilena. Nel 2002 passa al Racing Santander, dove non trova spazio e gioca solo partite segnando una rete. Nel 2003 passa al M\u00e1laga, dove segna 10 reti in 15 partite. Nel 2004 cambia nuovamente squadra, passando ai messicani dei Pumas UNAM, segnando molto e vincendo l'Apertura 2004. Nel 2005 torna in Spagna per giocare nel Real Murcia.\nNel 2006 per\u00f2 Alonso torna in America e in patria, al Club Nacional de Football di Montevideo. Nel 2007 prova l'esperienza cinese allo Shanghai Shenhua, ma nel 2008 viene contattato dal Gimnasia La Plata, societ\u00e0 in cui torna dopo avervi giocato 9 anni prima.\nNel 2009 passa al Pe\u00f1arol, dove gioca per due stagioni. Nel 2011 abbandona l'attivit\u00e0 agonistica.\nNazionale.\nCon la nazionale di calcio uruguaiana Alonso ha giocato 11 volte e ha segnato 3 gol tra il 1999 e il 2004.\nAllenatore.\nTerminata l'attivit\u00e0 agonistica, ha intrapreso la carriera da allenatore. Dopo varie esperienza tra Uruguay e Paraguay, dal 2014 al 2018 ha guidato il , con cui ha vinto un torneo di Clausura (2016) e una CONCACAF Champions League (2017). Nel 2018 \u00e8 passato al , con il quale ha conquistato un'altra CONCACAF Champions League (2019).\nIl 30 dicembre 2019 \u00e8 stato annunciato come il primo allenatore nella storia dell', club della MLS. Il 7 gennaio 2021 risolve consensualmente il contratto con la societ\u00e0 statunitense.\nIl 15 dicembre seguente sostituisce \u00d3scar Tab\u00e1rez sulla panchina della nazionale uruguaiana."}
{"id": "1928164", "revid": "2091899", "url": "https://it.wikipedia.org/wiki?curid=1928164", "title": "Addometer", "text": "L'Addometer \u00e8 una addizionatrice meccanica che per modalit\u00e0 di utilizzo e aspetto esterno assomiglia alla pascalina di Blaise Pascal.\nL'addizionatrice si presenta come un pesante righello, lungo circa 30\u00a0cm. Delle fessure circolari permettono di azionare delle ruote numerate poste all'interno, tramite appositi fori praticati sulla ruota. Ad ogni foro corrispondeva una cifra scritta con caratteri grandi sul lato interno della fessura e il suo complemento a 9, scritto esternamente a caratteri pi\u00f9 piccoli. Per addizionare si poneva la punta dello stilo in corrispondenza del numero \"grande\" e si faceva ruotare il disco in senso orario. Per sottrarre, invece, si poneva lo stilo in corrispondenza del numero esterno e si effettuava una rotazione antioraria. Un meccanismo molto semplificato rispetto a quello della Pascalina permetteva il riporto delle decine. Il risultato appariva automaticamente ed era possibile azzerarlo tirando la linguetta posta sulla destra dello strumento.\nVenne prodotto dal 1928 fino agli anni sessanta dalla \"Reliable Typewriter and Adding Machine Co.\". I numeri venivano impressi su dei dischi forati e dentati. Si trattava di strumenti molto economici ed affidabili, tanto da essere coperti da un anno di garanzia, cosa abbastanza insolita per l'epoca.\nI principali modelli in commercio erano:\nIn tutti i modelli le ruote erano colorate opportunamente per distinguerne facilmente la funzione. Ad esempio i centesimi, le unit\u00e0 (dollari) e le migliaia avevano colori diversi.\nNegli Stati Uniti le addizionatrici di questo tipo ebbero un'enorme diffusione. Al contrario, in Europa, dove erano state introdotte prima, gli venivano preferite le addizionatici a cremagliera, come l'Addiator. La prima piccola addizionatrice ad avere ampia diffusione in America fu la Calculator, brevettata da Bonham e Schram nel 1905, che venne prodotta e commercializzata da diverse ditte. Una di queste, nel 1924, introdusse una versione perfezionata (la \"Lightning\"), a questa seguirono l'Addometer e altre macchine pi\u00f9 o meno simili. Addometer e \"Lightning\" erano i prodotti di maggior successo. \nTra le altre ditte si pu\u00f2 menzionare la Sterling. Questa produceva piccole addizionatrici di plastica. In particolare realizz\u00f2 per l'IBM una famosa versione che lavorava in base esadecimale."}
{"id": "1928165", "revid": "682976", "url": "https://it.wikipedia.org/wiki?curid=1928165", "title": "Bosco di Monteceresino", "text": ""}
{"id": "1928171", "revid": "767487", "url": "https://it.wikipedia.org/wiki?curid=1928171", "title": "Nando Bonini", "text": "Carriera.\nDal 1993 collabora con Vasco Rossi.\nHa collaborato - tra gli altri - anche con i Righeira ed Edoardo Bennato, Alberto Fortis, Skiantos, Sabrina Salerno, Le Cacao Meravigliao, Marco Conidi, Paul Diamond, Ronnie Jones.\nInizia a suonare all'et\u00e0 di 6 anni, a 10 anni forma il suo primo trio rock, i \"Boa\", poi da qui una lunga lista di formazioni: da ricordare il ruolo fondamentale nella Bryan Kazzaniga Rockabilly Rebels. Dopo il servizio militare, fa della sua passione per la chitarra e la musica un mestiere, e grazie al suo talento si fa ben presto notare da numerosi musicisti, prima solo italiani poi anche stranieri. Agli inizi degli anni 90 inizia una intensa collaborazione con Vasco Rossi, fatta di registrazioni degli album dal 1993 al 2005 e delle tourn\u00e9e del rocker emiliano, nel 1993-1994-1995-1996.\n\u00c8 entrato a far parte dell'Ordine Francescano Secolare.\nLe collaborazioni artistiche continuano ancora oggi, in particolare con Vasco Rossi ma solo per la produzione degli album e non pi\u00f9 per le tourn\u00e9e.\nAttualmente \u00e8 impegnato nel portare nei teatri una serie di recital e musical religiosi, collaborando con la compagnia teatrale \"In Cammino per Betlemme\". Le produzioni discografiche sono edite da \"Marna\", una piccola casa discografica indipendente che ha sede in provincia di Lecco.\nI musical.\nNel 2006 viene prodotto \"Maddalena\", spettacolo che racconta la storia di conversione di Maria di Magdala, la donna che nei Vangeli viene dapprima descritta come la donna posseduta dai sette demoni, ma che in seguito si trova ai piedi della croce ed che ha avuto da Ges\u00f9 l'incarico di annunciarne la Sua Risurrezione.\nNel 2007 viene realizzato \"Medjugorje. Batte un cuore speciale\", un musical che vuole far riflettere in modo semplice sulla fede cristiana, un invito alla conversione ed alla preghiera. Lo spettacolo non \u00e8 la storia in ordine cronologico degli eventi di Medjugorje, non \u00e8 la storia di eventi soprannaturali, ma \u00e8 la storia ancora in atto di tanta preghiera e tante conversioni che ormai hanno coinvolto milioni di persone da quel lontano 1981. Medjugorje come luogo fisico e spirituale di preghiera e di conversione.\nNel 2008 propone un altro musical: \"Pane &amp; Paradiso\" ispirato a vita e opere di Beato Luigi Guanella (ottobre 2008).\nLa dance.\nFin dai primi anni novanta \u00e8 stato vocalist, corista, autore, arrangiatore e produttore in diversi progetti musicali di genere Italo disco e Eurobeat.\nIn particolare quest'ultimo genere viene prodotto in Italia per essere esportato in Giappone, dove \u00e8 molto popolare grazie ai ritmi veloci e alle sonorit\u00e0 sintetiche che lo contraddistinguono. Grazie all'Eurobeat i nomi di Nando Bonini e di molti altri cantanti italiani sono ora noti anche al pubblico giapponese.\nTra i progetti dance di successo si ricordano: \"Tension\", \"Stop Limit Line\", \"Maio &amp; Co.\", \"Mike Hammer\" e \"Big Band\" (per Time Records) e \"Mako\", \"Man Power\" e \"Nando\" (per Delta).\nLa chitarra.\nNel 2012 esce on line la speciale edizione di \"TATANAAKOO\", il progetto cd che Nando Bonini fece nel 1996 durante le pause del tour \"Nessun Pericolo per te\" di Vasco Rossi. La formazione in trio power rock, oltre a Nando alle chitarre, vede alla batteria Deen Castronovo, musicista americano che ha collaborato con diversi artisti tra i quali Steve Vai, Bad English, Ozzy Osborne, Joy Taffolla, e attualmente con i Journey. Al basso Lorenzo Poli, che si avvale di diverse collaborazioni in produzioni italiane (Renato Zero, Enrico Ruggeri, Vasco Rossi, Biagio Antonacci) e che da qualche anno suona nell'orchestra di Sanremo. L'idea di mettere on line \"TATANAAKOO\" nasce dalle numerose richieste degli appassionati di rock strumentale.\nContinua l'attivit\u00e0 di chitarrista tenendo concerti, MasterClass, insegnando e collaborando a produzioni discografiche e live."}
{"id": "1928176", "revid": "90919", "url": "https://it.wikipedia.org/wiki?curid=1928176", "title": "Blackburn Rovers F.C.", "text": ""}
{"id": "1928178", "revid": "547034", "url": "https://it.wikipedia.org/wiki?curid=1928178", "title": "Just a Ride", "text": "Just a Ride \u00e8 il secondo singolo di Jem, estratto dal suo album di debutto \"Finally Woken\". La canzone \u00e8 un omaggio a Bill Hicks ed \u00e8 stata anche inserita nella compilation \"Music from the OC: Mix 1\", insieme a \"Maybe I'm Amazed\" (cover del brano di Paul McCartney)."}
{"id": "1928182", "revid": "71814", "url": "https://it.wikipedia.org/wiki?curid=1928182", "title": "Sottosegretario alla presidenza (regioni italiane)", "text": ""}
{"id": "1928193", "revid": "599013", "url": "https://it.wikipedia.org/wiki?curid=1928193", "title": "Santuario di Nostra Signora della Bastia", "text": "Il santuario di Nostra Signora della Bastia \u00e8 un luogo di culto cattolico situato nella localit\u00e0 di Bastia nel comune di Busalla, nella citt\u00e0 metropolitana di Genova.\nStoria e descrizione.\nIl santuario mariano \u00e8 ubicato presso la localit\u00e0 di Bastia, un piccolo borgo di Busalla. Secondo una leggenda locale, nella prima met\u00e0 del XVII secolo fu ritrovata in una fessura della roccia - miracolosamente - una statuina della Madonna; ancora oggi essa \u00e8 conservata sul timpano esterno della facciata del santuario.\nNel 1660 fu eretta la prima cappella campestre e solo in seguito ampliata e spostata in un luogo pi\u00f9 idoneo, nel 1722. Adiacente al santuario, nel 1946 vi fu incastonata in una grotta una statua marmorea della Vergine, opera dello scultore genovese Gio Batta Airaldi."}
{"id": "1928194", "revid": "36426", "url": "https://it.wikipedia.org/wiki?curid=1928194", "title": "Espansione musulmana", "text": ""}
{"id": "1928196", "revid": "179980", "url": "https://it.wikipedia.org/wiki?curid=1928196", "title": "Mart\u00edn Diego Alonso", "text": ""}
{"id": "1928200", "revid": "780783", "url": "https://it.wikipedia.org/wiki?curid=1928200", "title": "Rossano Brasi", "text": "Professionista dal 1994 al 2002, fu medaglia d'oro nella Cronometro a squadre Dilettanti nel 1993.\nCarriera.\nPassista dalle buone capacit\u00e0, fu abile nelle gare in pista. Da allievo vinse i campionati nazionali dell'inseguimento sia a squadre che individuale e ottenne anche un quarto posto olimpico ai Giochi di Barcellona nell'inseguimento a squadre.\nNel 1993, da dilettante, fu campione del mondo della cronometro a squadre.\nDa professionista ottenne due sole vittorie, tra cui la prima edizione per professionisti della Classica di Amburgo."}
{"id": "1928202", "revid": "7336", "url": "https://it.wikipedia.org/wiki?curid=1928202", "title": "Trasferello", "text": ""}
{"id": "1928203", "revid": "287204", "url": "https://it.wikipedia.org/wiki?curid=1928203", "title": "Wish I", "text": "Wish I \u00e8 il terzo singolo di Jem, estratto dal suo album di debutto \"Finally Woken\".\nDurante il periodo natalizio 2006, in Italia, Mediaset ha utilizzato il brano come colonna sonora di alcuni spot di auguri per l'imminente festivit\u00e0."}
{"id": "1928205", "revid": "7336", "url": "https://it.wikipedia.org/wiki?curid=1928205", "title": "Trasferibili", "text": ""}
{"id": "1928206", "revid": "125835108", "url": "https://it.wikipedia.org/wiki?curid=1928206", "title": "Thayaht", "text": "Conosciuto con il nome d'arte di Thayaht, Ernesto Michahelles, con una costruzione formativa iniziale sostanzialmente da autodidatta e una successiva continua crescita basata sul suo ecclettismo, fu scultore, pittore, fotografo, disegnatore, architetto, inventore e orafo. Fu dunque un'artista estremamente poliedrico e innovatore, un antesignano di nuove sensibilit\u00e0: la sua opera si distingue per le linee e le forme sintetiche, che attraverso una precisa geometria esprimono una squisita eleganza. \nFu Tommaso Marinetti ad arruolarlo nel Futurismo, insieme al fratello Ruggero Alfredo Michahelles, nome d'arte RAM. Oper\u00f2, acquisendo da subito grande notoriet\u00e0, anche nel campo della moda in seguito all'incontro, avvenuto a Parigi nel 1918, con Madeleine Vionnet per la quale disegn\u00f2 capi con accostamenti cromatici e combinazioni geometriche innovative per l'epoca. \u00c8 l'inventore, nel 1919-1920, con il fratello RAM, della Tuta, (oltre alla certa ideazione dell'indumento, da molti gli viene attribuita anche la coniazione del neologismo, che trarrebbe spunto dalle sovrapposizioni estetiche del modello originario in cui si coglie il delinearsi di una T, poi di una U e infine di una A). \nBiografia.\nNasce a Firenze il 21 agosto 1893 e trascorre l'infanzia e l'adolescenza nella villa di via Benedetto da Foiano, presso il Poggio Imperiale, gi\u00e0 residenza e studio del suo bisnonno, lo scultore neoclassico americano Hiram Powers.\nNel 1915 si dedica alla ricerca artistica, ma una grave malattia lo costringe ad interrompere per tre anni ogni attivit\u00e0.\nNel 1918 parte per Parigi dove entra in contatto con la casa di moda di Madeleine Vionnet, in Rue de Rivoli, per la quale progetta il logo; rimarr\u00e0 consulente e stilista dell'atelier fino al 1925, esercitando una notevole influenza sulle scelte stilistiche e condizionando la moda francese ed europea durante quegli anni. \nNel 1920, insieme al fratello RAM, progetta e lancia la Tuta, abito universale, per tutti, attraverso il quotidiano \"La Nazione\". In questo anno conia anche il suo pseudonimo, il palindromo Tayat, subito dopo mutato in Thayaht.\nNel 1920, dopo il successo riscosso a seguito di una sua mostra personale, parte per gli Stati Uniti dove, dopo brevi soggiorni a Boston e Cambridge, si trattiene presso l'Universit\u00e0 di Harvard per seguire corsi sulla colorazione, la geometria dinamica e l'assoluto numerico. L'anno successivo conferma la sua collaborazione con l'atelier di Madame Vionnet, la quale offre all'artista un contratto come disegnatore per assicurarsi l'esclusiva delle sue creazioni. \nNel 1923 partecipa alla prima Esposizione Internazionale delle Arti Decorative di Monza con una serie di mobili da lui progettati ed esposti insieme alle sculture di Antonio Maraini. Nel frattempo acquista una villetta in Versilia, a Marina di Pietrasanta, alla quale d\u00e0 il nome di \"Casa gialla\".\nNegli anni 1924-25 partecipa con il fratello RAM alla formazione della Prima Corporazione di Belle Arti di Firenze, per la quale crea un vivace e moderno stendardo e vince, sempre insieme al fratello, il Concorso Nazionale di Scenografia per il nuovo allestimento dell'opera Aida. \nNel 1927 partecipa alla III Esposizione Internazionale delle Arti Decorative di Monza con una piccola sala personale in cui espone mobili, tappeti, lampade ed oggetti d'arredamento e con al centro della sala la scultura in pietra serena \"Il Violinista\".\nNel 1928 Thayaht viene chiamato dal Gruppo Nazionale Fascista della Paglia a disegnare nuovi cappelli da uomo.\nDal 1929 pubblica i suoi disegni su \"Moda\", rivista ufficiale della Federazione Nazionale Fascista Industria dell'Abbigliamento e nello stesso anno, in maggio, viene presentato a Filippo Tommaso Marinetti da Primo Conti. \u00c8 lo stesso Marinetti che, entusiasmato da alcuni dei suoi lavori tra cui l'effigie in ferro acciaioso del Duce, \"Dux\", lo presenta a Mussolini che lo riceve poco dopo. Nell'occasione Thayaht doner\u00e0 al Duce la scultura, la quale, in origine, si trattava di un tentativo di raffigurazione dell'effigie umana nel modo pi\u00f9 sintetico possibile, ma l'enorme somiglianza della scultura al Duce port\u00f2 l'artista a riconsiderare il soggetto. Nell'ottobre dello stesso anno si presenta alla mostra \"Trentatr\u00e9 Futuristi\", presso la Galleria Pesaro di Milano con tre sculture e quindici dipinti.\nNel 1930 partecipa all'Esposizione Internazionale di Barcellona, che gli vale la vittoria della medaglia d'oro per la creazione della \"thayahttite\", una lega d'alluminio e argento da lui brevettata. Nel frattempo \u00e8 invitato alla XII Biennale Internazionale d'Arte di Venezia, dove espone nella sala futurista sei sculture. Partecipa, inoltre, alla mostra internazionale dell'Orafo, dove presenta una vetrina con gioielli in lega d'argento ed acciaio. \nNel 1931 viene invitato alla I Quadriennale d'arte Nazionale di Roma e nel febbraio organizza con l'amico pittore Antonio Marasco la mostra Futurista di pittura, scultura aeropittura e arti decorative presso la Galleria d'Arte Firenze, introdotta in catalogo da Marinetti. Nello stesso anno con il fratello Ruggero cura la stesura di un documento di architettura funzionale \"Brevetto per Casolaria - Le case in serie\". Inoltre discute con Ezra Pound della scultura futurista indicando nella \"traiettiva\" una nuova formula per rappresentare in tre dimensioni i solidi in movimento. \nNel 1932 viene nuovamente invitato alla Biennale Internazionale d'Arte di Venezia. Elabora, inoltre, insieme al fratello, il Manifesto per la trasformazione dell'abito maschile. \nNel 1934 e nel 1936 partecipa ancora alla Biennale d'Arte di Venezia.\nCon l'aeropittura \"Il grande nocchiere\" del 1939 dedic\u00f2 a Mussolini un grande e panegirico ritratto.\nDopo il 1945, in evidente dialettica antitesi con le sue precedenti istanze futuriste, si orienta nei suoi temi pittorici verso le figure tahitiane di Paul Gauguin, che riscopre come \"grande colorista\" e come pittore simbolico alla ricerca di una vita semplice alle origini del mondo realizzando trasformazioni thayahtiane delle sue opere, come \"liberazione dalla miserabile civilizzazione\".\nAltres\u00ec, a parziale contraddizione di quest'ultimo sviluppo estetico, sempre dal 1945, fuori dalla pittura, comincia invece ad approfondire gli studi scientifici e astronomici e a concentrarsi sulla nascente ufologia; nel 1954 infatti fonder\u00e0 il C.I.R.N.O.S., Centro Indipendente Ricerche Notizie Osservazioni Spaziali. \nDal 1956 al 1959 si dedica poi in maniera sistematica a studi esoterici.\nMuore a Marina di Pietrasanta (Lucca) il 29 aprile 1959. \u00c8 sepolto a Firenze, al cimitero degli Allori.\nDiverse sue opere sono al MART, Museo d\u2019arte moderna e contemporanea di Trento e Rovereto."}
{"id": "1928207", "revid": "729019", "url": "https://it.wikipedia.org/wiki?curid=1928207", "title": "Torre Griziotti", "text": "La torre Griziotti \u00e8 una torre situata nel comune di Santa Giuletta, non molto lontano dalla frazione Monteceresino, ad un'altezza di 137 m s.l.m. Il nome deriva da uno dei proprietari (la torre ha assunto diversi nomi nel tempo a seconda del proprietario). \nStoria.\nLa costruzione risale al Medioevo, fu fatta erigere dalla famiglia Beccaria che era feudataria di Santa Giuletta. La torre \u00e8 compresa in un gruppo di edifici rustici, comprendente vari fabbricati e un oratorio dedicato a San Rocco, risalente alla fine del secolo XVI, che fu fatto edificare per eseguire le volont\u00e0 testamentarie di Gaspare Beccaria.\nFu acquistata da Carlo Fossati all' inizio del XIX secolo, pass\u00f2 in seguito alla vedova, Luigia Griziotti, figlia di Giacomo Griziotti e al nipote Archimede. Successivamente, Maria Griziotti, nel 1972, la lasci\u00f2 in eredit\u00e0 al professor Giovanni Sarolli di Monteceresino.\nStruttura.\nLa torre, edificata interamente in laterizio, \u00e8 di tipo pavese, circondata da vari edifici e da un muro di cinta. \nSe pur posta a non grande altezza domina praticamente tutta la pianura padana, permettendo un'ampia veduta dell'arco alpino, dal Sestriere al Resegone.\nAl suo interno sono conservati alcuni cimeli dell'impresa dei Mille.\nSecondo leggende locali nella torre avrebbe dormito una notte Giuseppe Garibaldi, cosa molto probabile visto che Garibaldi e il Griziotti si conoscevano. La torre \u00e8 inserita in una piccola zona boschiva, composta prevalentemente da latifoglie."}
{"id": "1928210", "revid": "1494169", "url": "https://it.wikipedia.org/wiki?curid=1928210", "title": "Trasferibile", "text": ""}
{"id": "1928215", "revid": "52076", "url": "https://it.wikipedia.org/wiki?curid=1928215", "title": "Sistema Autostradale Tangenziale Torinese", "text": ""}
{"id": "1928216", "revid": "300067", "url": "https://it.wikipedia.org/wiki?curid=1928216", "title": "Ufuk Sar\u0131ca", "text": "Carriera.\nDa allenatore ha esordito come vice di Murat Didin al Be\u015fikta\u015f, rimanendo in carica dal 2005 al 2007. Nel marzo 2007 \u00e8 stato nominato capo-allenatore, al posto dello stesso Didin. Nella stagione successiva ha ricoperto ancora il ruolo di vice al Be\u015fikta\u015f, alle spalle di Ergin Ataman; nel 2008 si \u00e8 trasferito all'Efes Istanbul, ancora come vice di Ataman.\nNel marzo 2011 \u00e8 subentrato a Velimir Perasovi\u0107 alla guida dell'Efes; \u00e8 stato esonerato nel febbraio 2012."}
{"id": "1928219", "revid": "287204", "url": "https://it.wikipedia.org/wiki?curid=1928219", "title": "Ufuk Sarica", "text": ""}
{"id": "1928224", "revid": "7336", "url": "https://it.wikipedia.org/wiki?curid=1928224", "title": "Action Transfers", "text": ""}
{"id": "1928227", "revid": "599013", "url": "https://it.wikipedia.org/wiki?curid=1928227", "title": "Tamer Oygu\u00e7", "text": ""}
{"id": "1928233", "revid": "287204", "url": "https://it.wikipedia.org/wiki?curid=1928233", "title": "Tamer Oyguc", "text": ""}
{"id": "1928235", "revid": "1861950", "url": "https://it.wikipedia.org/wiki?curid=1928235", "title": "South African Airways", "text": "South African Airways (SAA) \u00e8 la compagnia aerea di bandiera di propriet\u00e0 dello stato del Sudafrica. Con sede ad Airways Park presso l'aeroporto Internazionale O.R. Tambo di Johannesburg, la compagnia aerea gestisce una rete hub-and-spoke, che collega oltre 40 destinazioni locali e internazionali in Africa, Asia, Europa, Nord America, Sud America e Oceania. Il vettore \u00e8 entrato a far parte di Star Alliance nell'aprile 2006, diventando cos\u00ec il primo vettore africano a firmare con una delle tre alleanze aeree.\nStoria.\nSouth African Airways \u00e8 stata fondata nel 1934 dopo l'acquisizione di Union Airways da parte del governo sudafricano. La compagnia aerea era inizialmente supervisionata e controllata dalla South African Railways and Harbors Administration. Le sanzioni anti-apartheid dei paesi africani hanno privato la compagnia aerea di aeroporti di scalo durante l'apartheid, costringendola a bypassare il continente con aerei a lungo raggio. Durante questo periodo, era anche conosciuto con il nome afrikaans, Suid-Afrikaanse Lugdiens (SAL, lett. \"Servizio aereo sudafricano\"), che da allora \u00e8 stato abbandonato. Nel 1997 SAA ha cambiato nome, immagine e livrea e ha introdotto servizi di biglietteria online. Nel 2006, SAA \u00e8 stata scissa da Transnet, la societ\u00e0 madre, per operare come compagnia aerea indipendente. Rimane una delle pi\u00f9 grandi imprese statali del Sud Africa. SAA possiede Mango, una compagnia aerea nazionale a basso costo, e stabilisce altri collegamenti con Airlink e, in precedenza, con South African Express. \u00c8 un membro della Star Alliance.\nFormazione e primi anni.\nSouth African Airways venne costituita il 1\u00ba febbraio 1934 in seguito all'acquisizione di Union Airways da parte del governo sudafricano. Quaranta membri dello staff, insieme a un de Havilland DH.60 Gypsy Moth, un de Havilland DH.80A Puss Moth, tre Junkers F.13s, uno Junkers F13 e alcuni Junkers A50, erano parte della compagnia. Dopo l'acquisizione, il governo cambi\u00f2 il nome della compagnia in \"South African Airways\". Successivamente pass\u00f2 sotto il controllo della South African Railways and Harbors Administration (ora Transnet). Le operazioni charter iniziarono quell'anno. Il 1\u00ba febbraio dell'anno successivo, il vettore acquis\u00ec Suidwes Lugdiens/South West Airways (ora Air Namibia), che dal 1932 forniva un servizio settimanale di posta aerea tra Windhoek e Kimberley. Durante questo periodo, il sudafricano ordin\u00f2 tre Junkers Ju 52/3m, che furono consegnati nell'ottobre 1934 ed entrarono in servizio 10 giorni dopo. Questi aerei erano configurati per trasportare 14 passeggeri, insieme a quattro membri dell'equipaggio. Permisero il lancio di servizi trisettimanali tra Durban e Johannesburg, e servizi settimanali sulla rotta Durban-East London-Port Elizabeth-Mossel Bay-Citt\u00e0 del Capo. Il 1\u00ba luglio 1935, SAA trasfer\u00ec le sue operazioni all'aeroporto di Rand quando divenne sempre pi\u00f9 ovvio che Johannesburg sarebbe diventato l'hub aereo del paese, il che coincise con il lancio del servizio Rand-Durban-East London-Port Elizabeth-Citt\u00e0 del Capo. Dal luglio dell'anno successivo inizi\u00f2 un servizio settimanale Rand-Kimberley-Beaufort West-Citt\u00e0 del Capo; nell'aprile 1936, tutti i servizi Rand-Cape Town furono rilevati da Imperial Airways. Un quarto Ju 52/3m si aggiunse presto alla flotta.\nFurono piazzati ordini per altri dieci aerei Ju 52/3m, insieme a diciotto Junkers Ju 86 e sette Airspeed Envoys (quattro per la compagnia aerea e tre per la South African Air Force). Ci\u00f2 port\u00f2 il numero di Ju 52 a quattordici, sebbene tre modelli pi\u00f9 vecchi fossero stati venduti quando erano iniziate le consegne dei nuovi esemplari. La compagnia aerea sub\u00ec una rapida espansione durante questo periodo, ma anche il suo primo incidente; uno dei Ju 52 appena consegnati si schiant\u00f2 dopo il decollo dall'aeroporto di Rand nel luglio 1937, provocando una vittima. Dal 1\u00ba febbraio 1934 fino all'inizio della seconda guerra mondiale, SAA trasport\u00f2 118.822 passeggeri, 3.278 tonnellate di posta aerea e 248 tonnellate di merci, servite da 418 dipendenti. Il 24 maggio 1940 tutte le operazioni furono sospese.\nDopo la guerra, le frequenze aumentarono e furono aperte pi\u00f9 rotte, il che rese necessaria la conversione di tre aerei dell'aeronautica sudafricana al layout passeggeri. Questi velivoli si sarebbero rivelati inadatti ai servizi passeggeri e merci e furono restituiti alla SAAF dopo l'arrivo dei Junkers Ju 86. [Chiarimento necessario] L'aereo principale della SAA negli anni trenta era il Junkers Ju 52. Altri tipi utilizzati in quegli anni includevano diciotto Junkers Ju 86, che servirono dal 1937 in poi.\nLa lenta crescita continu\u00f2 durante gli anni '40, sebbene la compagnia aerea fosse stata effettivamente chiusa per tutta la durata della seconda guerra mondiale. Nel 1944 SAA inizi\u00f2 a operare 28 Lockheed Lodestar per riavviare i servizi domestici e nel 1948 SAA operava con diciannove esemplari. Questi furono ritirati nel 1955.\nIl 10 novembre 1945, SAA raggiunse un obiettivo aziendale di lunga data operando una rotta verso l'Europa quando un Avro York atterr\u00f2 a Bournemouth, in Inghilterra, dopo un lungo volo dall'aeroporto Palmietfontein vicino a Johannesburg. Questi furono sostituiti dai Douglas DC-4 dal 1946 in poi, che a loro volta furono sostituii dai Lockheed Constellation sulle rotte internazionali nel 1950. Degni di nota nel dopoguerra furono anche i C-47 Dakota; l'ultimo esempio venne ritirato nel 1970.\nCrescita: 1946-1952.\nIl 10 novembre 1945, la compagnia aerea introdusse il suo primo servizio intercontinentale, lo \"Springbok Service\" della durata di tre giorni, operato da un Avro York sulla rotta Palmietfontein-Nairobi-Khartoum-Cairo-Ben Gascir-Bournemouth. Inizialmente veniva era settimanale, poi aument\u00f2 fino a 6 volte a settimana a causa dell'elevata domanda. Il Douglas C-54 Skymaster debutt\u00f2 con SAA nel maggio 1946 tra Johannesburg e Cape Town, che coincise con l'introduzione del Douglas DC-3 sulla rotta Johannesburg-Durban.\nDal 1946, i passeggeri e le merci trasportate aumentarono, insieme alle dimensioni della flotta e del personale di SAA. Quando arrivarono gli Skymaster, vennero ritirati gli Avro York e restituiti a BOAC. Nel settembre 1946 vennero introdotte le hostess, inizialmente sulle rotte nazionali, poi sugli \"Springbok Service\". Due de Havilland Dove furono introdotti alla fine dell'anno; questi velivoli vennero utilizzati per servizi interni per un breve periodo e furono venduti nel giro di pochi anni.\nL'aeroporto di Palmietfontein sostitu\u00ec l'aeroporto di Rand come hub di SAA nel 1948. Nel giugno 1948, SAA inizi\u00f2 a mostrare film a bordo dei suoi Skymaster. SAA ricevette quattro Lockheed Constellation, il suo primo aereo pressurizzato, nell'agosto 1950. Venivano utilizzati per i servizi di linea per l'aeroporto Heathrow di Londra. Inizialmente, la rotta da Johannesburg faceva scalo a Nairobi, Khartoum e Roma. La maggiore velocit\u00e0 e la maggiore autonomia del Constellation consentirono meno fermate e ridussero notevolmente il tempo di volo.\nL'era dei jet: 1953-1973.\nL'era del jet arriv\u00f2 in Sud Africa il 3 maggio 1952 quando un de Havilland Comet della BOAC arriv\u00f2 a Palmietfontein dopo un viaggio di 24 ore dall'Inghilterra con cinque scali di rifornimento lungo il percorso. SAA prese in leasing due di questi aerei dalla compagnia aerea britannica. I due velivoli sfoggiavano entrambi i titoli e i loghi BOAC e SAA, ma erano gestiti da equipaggi della South African.\nNel 1956 la South African Airways introdusse il Douglas DC-7B, capace di operazioni a lungo raggio e probabilmente l'aereo di linea con motore a pistoni pi\u00f9 veloce del mondo. SAA sfrutt\u00f2 le sue prestazioni introducendolo sulla Johannesburg-Londra con un solo scalo a Khartoum. Questo era noto come l\"'East Coast Express\", che impiegava 21 ore per essere completato, contro le 24 dei Comet. Questo in seguito divenne il \"West Coast Express\" quando la sosta tecnica a Khartoum fu trasferita a Kano, in Nigeria, con una durata ridotta a sole 18 ore. Il servizio Johannesburg-Mauritius-Isole Cocos-Perth inizi\u00f2 nel novembre 1957.\nDopo una serie di incidenti che coinvolsero i Comet di SAA e di altre compagnie aeree, la compagnia ordin\u00f2 tre Boeing 707-320 il 21 febbraio 1958, con il primo consegnato il 1\u00ba luglio 1960. Tre mesi dopo l'arrivo, il 1\u00ba ottobre 1960, il Boeing 707 fu schierato sullo \"Springbok Service\" della compagnia aerea, riducendo il tempo di volo a 13 ore. Altre modifiche apportate con l'arrivo dei 707 furono un cambio di livrea, con una coda arancione con segni blu e bianchi, cos\u00ec come un miglior comfort, autonomia e velocit\u00e0. Un 707 sostitu\u00ec il DC-7B sulla rotta verso Perth nel 1967; le Isole Cocos furono abbandonate, mentre Sydney divenne il capolinea. I voli per New York, via Rio de Janeiro, iniziarono il 23 febbraio 1969 utilizzando un 707.\nI jet arrivarono in un periodo in cui la maggior parte dei paesi africani aveva negato alle compagnie aeree sudafricane l'uso del proprio spazio aereo, rendendo necessarie lunghe deviazioni. Nel 1967, gli Skymaster, i Constellation e i DC-7B vennero ritirati, sostituiti dai Boeing 727. La scelta del 727 era basata sulla geografia delle destinazioni verso le quali avrebbe volato; per esempio Johannesburg si trova a di altitudine e in un ambiente caldo, dove le ali e le altre capacit\u00e0 tecniche del 727 gli consentivano di operare.\nIl 13 marzo 1968, SAA ordin\u00f2 cinque Boeing 747-200B. Il primo, \"Lebombo\" (registrato ZS-SAN), fu consegnato il 22 ottobre 1971 dopo un volo con 3 scali da Seattle. Venne messo in servizio a dicembre e si rivel\u00f2 molto popolare. SAA alla fine oper\u00f2 23 \"Jumbo Jet\", tra cui il -200M (consegnato per la prima volta nel 1980), il -300 (1983), il -400 e il Boeing 747SP. Il 747SP, in particolare, era stato acquisito per superare il rifiuto di molti paesi di consentire alla SAA di utilizzare il proprio spazio aereo sfruttando le sue capacit\u00e0 a lungo raggio, nonch\u00e9 per servire rotte a bassa densit\u00e0 che non erano adatte al 747-200. Sei furono consegnati a partire dal 19 marzo 1976. Per dimostrare le prestazioni del 747SP, uno venne consegnato da Seattle a Citt\u00e0 del Capo senza scali, un record che \u00e8 rimasto fino al 1989. Il primo 747SP arriv\u00f2 in Sud Africa il 19 marzo 1976. Quando il 747 entr\u00f2 in servizio, i suoi fratelli pi\u00f9 piccoli, i 707, furono convertiti in configurazioni combi (passeggeri/merci) e ad alta densit\u00e0. Tutti i Vickers Viscount furono venduti nel marzo 1972 dopo essere stati sostituiti dai Boeing 737.\nEspansione: 1974-1983.\nSAA apr\u00ec una rotta verso Hong Kong con uno scalo intermedio alle Seychelles nel giugno 1974. Nel 1980, SAA inizi\u00f2 i voli per Taipei utilizzando i Boeing 747SP; le Mauritius sostituirono poi le Seychelles per il servizio verso Hong Kong. Il Sudafrica divenne uno dei pochi paesi al mondo a riconoscere il governo della Repubblica di Cina (Taiwan).\nPoich\u00e9 alcuni paesi africani negavano a SAA l'uso del loro spazio aereo, la compagnia aggirava il \"rigonfiamento\" dell'Africa, di solito attraverso l'Ilha do Sal, una deviazione di quasi 3.000 chilometri. Un altro bypass era via Tel Aviv, che per\u00f2 raddoppiava la distanza e il tempo di volo. Le compagnie aeree europee erano autorizzate a sorvolare l'Africa quando volavano verso il Sudafrica, di solito via Nairobi e successivamente senza scalo.\nIl 26 dicembre 1980, l'ultimo servizio di un Boeing 707 della South African Airways fu operato tra Parigi e Johannesburg. Il suo atterraggio pose fine alla carriera ventennale del 707. Il quadjet fu sostituito dal primo bimotore wide-body al mondo, l'Airbus A300, entrato in servizio nel 1976. I 727 furono dismessi nel 1983, sostituiti dal pi\u00f9 economico Boeing 737.\nEffetti dell'apartheid: 1985-1996.\nA causa dell'opposizione internazionale all'apartheid negli anni '80, gli uffici della societ\u00e0 furono attaccati. Ad Harare, nello Zimbabwe, i suoi uffici vennero gravemente danneggiati dopo che i manifestanti erano andati su tutte le furie.\nIl Comprehensive Anti-Apartheid Act del 1986 viet\u00f2 tutti i voli dei vettori di propriet\u00e0 sudafricana, inclusa la SAA. Nel 1987, i servizi della SAA a Perth e Sydney in Australia terminarono, alla luce dell'opposizione del governo australiano all'apartheid.\nLa South African Airways Museum Society apr\u00ec le sue porte al pubblico all'aeroporto Internazionale Jan Smuts (ribattezzato Aeroporto Internazionale OR Tambo nel 2006). L'organizzazione era formata da dipendenti della South African Airways e da soggetti esterni con la missione di preservare la storia dell'aviazione sudafricana, in particolare della stessa SAA. Con sede al Transvaal Aviation Club, Rand Airport, Germiston, venner fondata dopo il restauro degli Junkers Ju 52/3m. Da allora, molti aerei si sono uniti alla collezione della SAA Museum Society.\nCon la fine dell'apartheid nel 1990, SAA avvi\u00f2 servizi verso ex e nuove destinazioni in Africa e in Asia. Il 1\u00ba giugno 1990 le societ\u00e0 sudafricane firmarono una legge sulla deregolamentazione dei viaggi aerei interni. I voli per l'aeroporto internazionale JFK di New York City ripresero nel novembre 1991 e gli aerei della SAA furono in grado di volare per la prima volta su Egitto e Sudan, l'8 settembre. La compagnia lanci\u00f2 voli per Milano e Atene nello stesso anno. Inoltre, vennero raggiunti accordi di code share con Aeroflot.\nIl primo degli otto Boeing 747-400 della SAA, denominato \"Durban\", arriv\u00f2 in Sud Africa il 19 gennaio 1991. L'ordine della compagnia aerea era insolito in quanto comprendeva due diversi motori turbofan: sei esemplari con motori Rolls-Royce RB211-524H e due con i General Electric CF6-80C2B5F. Le winglet, i cambiamenti strutturali e i motori a basso consumo di carburante consentivano a questi velivoli di volare senza scalo dal Sud Africa alla costa orientale degli Stati Uniti. L'arrivo del pi\u00f9 recente jumbo jet della Boeing mise forse in ombra l'acquisizione da parte di SAA del primo aereo di linea commerciale fly-by-wire al mondo, l'Airbus A320, per assistere e migliorare i servizi all'interno del paese e sui servizi regionali. I Boeing 767 arrivarono nell'agosto 1993 e venivano utilizzati su rotte africane, dell'Europa meridionale e del Medio Oriente. Vennero ritirati entro dieci anni dalla loro consegna.\nDurante il 1992, SAA inizi\u00f2 i voli per Miami con uno scalo a Citt\u00e0 del Capo. Quell'anno vide anche accordi di code-sharing con American Airlines e Air Tanzania. C'erano anche voli diretti per Bangkok e Singapore. La compagnia \"Alliance\", una partnership tra SAA, Uganda Airlines e Air Tanzania, inizi\u00f2 le operazioni lo stesso anno. SAA salutava i suoi passeggeri in quattro lingue diverse durante i voli nazionali: inglese, zulu, afrikaans e sotho, mentre i passeggeri dei voli internazionali erano accolti anche nella lingua della destinazione.\nIl 24 aprile 1994 inizi\u00f2 a operare South African Express (SA Express), una sussidiaria regionale, dopo un processo di preparazione di tre anni iniziato nel 1991, quando la compagnia aerea ttenne la licenza di esercizio. SAA inizialmente deteneva una partecipazione del 20% in SA Express (Alliance Airline Holdings deteneva il 51%, SA Enterprises, 24,9% e Abyss Investments, 4,1%). SA Express rilev\u00f2 alcune delle rotte nazionali a bassa densit\u00e0 della compagnia madre.\nNel 1995, Lufthansa avvi\u00f2 un accordo di code sharing con SAA, e questa incaric\u00f2 Diefenbach Elkins e Herdbuoys di guidare il suo cambio di immagine. I club frequent flyer Voyager di SAA e AAdvantage di American Airlines si unirono.\nNell'aprile 1996, South African impiegava 11.100 persone, di cui 3.100 ingegneri. Possedeva e operava 48 aeromobili e serviva 34 destinazioni dai suoi hub di Cape Town, Durban e Johannesburg.\nRebranding: 1997-2005.\nNel 1997, SAA sostitu\u00ec l'emblema Springbok e i vecchi colori nazionali arancione, bianco e blu con una nuova livrea basata sulla nuova bandiera nazionale, con un motivo del sole. Il nome della compagnia aerea sugli aerei venne cambiato da \"\"Suid-Afrikaanse Lugdiens\" a \"South African\"\". Come simbolo della nuova nazione arcobaleno, uno dei 747-300 di SAA, chiamato \"Ndizani\" (registrazione ZS-SAJ), fu dipinto con colori vivaci. Questo 747-300 trasport\u00f2 gli atleti sudafricani alle Olimpiadi estive del 1996 ad Atlanta. La compagnia aerea avvi\u00f2 la vendita di biglietti online e form\u00f2 un'alleanza con SA Airlink e SA Express.\nNel 1998, i servizi per l'aeroporto di Copenaghen furono interrotti. Venne nominato un nuovo presidente e CEO della compagnia aerea, Coleman Andrews. L'arrivo dell'americano vide una revisione completa e controversa della compagnia aerea, cambiando la gestione di SAA. Il signor Andrews era stato assunto da Transnet, la societ\u00e0 madre di propriet\u00e0 statale, per porre rimedio ai problemi del calo dei passeggeri, che la ricerca di mercato di Transnet aveva rivelato essere causato da \"mancato rispetto degli orari, personale scortese e poco addestrato, cibo scadente e tariffe 12-25% in pi\u00f9 rispetto ai suoi concorrenti\". Era stato in precedenza accreditato di aver salvato World Airways dall'orlo del fallimento all'inizio del decennio. Durante i suoi primi 18 mesi come CEO, il valore di mercato di South African Airways si quintuplic\u00f2.\nNel giugno 1999, Transnet stipul\u00f2 un accordo di vendita con Swissair in cui Transnet vendeva il 20% della sua partecipazione in SAA a Swissair per 1,4 miliardi di rand e includeva anche un'opzione per vendere e trasferire un ulteriore 10% a Swissair aumentando cos\u00ec la sua partecipazione a 30%. Nel 2002, il governo sudafricano riacquis\u00ec le azioni.\nNel 2000, SAA ordin\u00f2 21 Boeing 737-800, per un valore di 680 milioni di dollari. Cinque esemplari con i motori CFM 56-7B27 erano stati richiesti a titolo definitivo da Boeing, il resto da altre parti. I 737 dovevano essere impiegati su rotte a corto raggio, in sostituzione degli Airbus A300 e A320.\nL'ordine 737 venne seguito da un ordine anche ad Airbus nel 2002. Sotto l'amministratore delegato Andre Viljoen, South African Airways chiese ad Airbus di revisionare la sua flotta a un costo di 3,5 miliardi di dollari nel marzo 2002, approfittando di un crollo del portafoglio ordini sia di Boeing che di Airbus. L'ordine copriva 11 A319, 15 A320, nove A340-600 e sei A340-300. Tre degli A340-600 provenivano dalla International Lease Finance Corporation (ILFC). I nuovi Airbus A319 sostituirono la vecchia flotta di Boeing 737-200, ma i 737-800 continuavano a essere in servizio, perch\u00e9 SAA aveva annullato l'ordine degli A320.\nNello stesso anno, South African Airways fece un'offerta per una partecipazione del 49% in Air Tanzania. La mossa evidenzi\u00f2 il desiderio di SAA di prendere piede nell'Africa orientale. L'offerta valeva 20 milioni di dollari e rappresentava la prima acquisizione da parte di SAA di una compagnia aerea straniera. La fusione fall\u00ec nel 2006, quando la nuova direzione della SAA ritenne che l'accordo si sarebbe rivelato infruttuoso.\nNel 2001, South African Airways vinse il premio \"Best Cargo Airline to Africa\" da Air Cargo News e SAA firm\u00f2 un accordo di code sharing con Nigeria Airways per fornire servizi dagli Stati Uniti a Lagos utilizzando i 747 della South African Airways (questo accordo di code-share non \u00e8 pi\u00f9 in vigore ei voli di SAA da e per gli Stati Uniti non fanno pi\u00f9 scalo in Nigeria). La compagnia aerea si guadagn\u00f2 un posto nella lista delle prime dieci compagnie aeree internazionali di Zagat Survey, apr\u00ec un nuovo sito web e nomin\u00f2 Andre Viljoen come amministratore delegato (CEO).\nNel marzo 2004, South African Airways annunci\u00f2 la sua domanda di adesione a Star Alliance. L'alleanza accett\u00f2 la sua domanda a giugno, con l'adesione di SAA come membro a pieno titolo nell'aprile 2006.\nNel luglio 2004, Andre Viljoen rassegn\u00f2 le dimissioni da CEO di SAA. Nell'agosto 2004, Khaya Ngqula venne nominata CEO di SAA. Nello stesso mese venne nominato un nuovo presidente, il professor Jakes Gerwel.\nNel 2005, divenne la prima compagnia aerea non saudita a effettuare un servizio Hajj diretto a Medina in Arabia Saudita.\nNel luglio 2005, SAA avvi\u00f2 un servizio quadri-settimanale Johannesburg-Accra-Washington con un Boeing 747-400. Il servizio divenne poi giornaliero nel luglio 2006 e il 747-400 fu sostituito da un Airbus A340-600. Poich\u00e9 SAA non poteva ottenere i diritti per far volare i passeggeri tra il Ghana e gli Stati Uniti, Dakar sostitu\u00ec Accra come scalo intermedio. Nel 2010, SAA ritir\u00f2 l'ultimo 747-400 dalla sua flotta.\nIl 6 giugno 2006, l'accordo di code-share tra South African Airways e Delta Air Lines venne risolto a causa dell'adesione delle compagnie aeree ad alleanze rivali (Star Alliance e SkyTeam rispettivamente).\nRistrutturazione e Star Alliance: 2006-2011.\nI piani del governo sudafricano prevedevano la separazione di South African Airways e della sua societ\u00e0 madre Transnet. Il termine venne spostato dal 2005 al 31 marzo 2006.\nSAA entr\u00f2 a far parte di Star Alliance il 10 aprile 2006, diventando la prima compagnia aerea africana ad aderire all'alleanza. Per celebrare l'occasione, e come condizione per l'ingresso, un Airbus A340-600 (registrazione ZS-SNC) e un Boeing 737-800 (registrazione ZS-SJV) vennero ridipinti nella livrea Star Alliance. South African Airways dovette soddisfare 53 requisiti durante il processo di adesione.\nNel maggio 2007, SAA lanci\u00f2 un programma di ristrutturazione globale di 18 mesi che mirava a rendere redditizia la compagnia aerea. Secondo l'allora amministratore delegato Khaya Ngqula, ci\u00f2 era avvenuto in gran parte dopo \"l'amministrazione non competitiva e i costi di locazione degli aerei, l'eccessivo numero di persone e la volatilit\u00e0 del prezzo del carburante\". Il programma prevedeva: lo spin-off delle imprese in sette sussidiarie, consentendo cos\u00ec a SAA di concentrarsi sul suo core business di trasporto passeggeri e merci; mettere a terra la flotta Boeing 747-400, razionalizzare le rotte internazionali (Parigi \u00e8 stata abbandonata del tutto); la riduzione del 30% dei dirigenti della compagnia aerea. Questo avrebbe dovuto far risparmiare alla compagnia aerea 2,7 miliardi di rand (378,2 milioni di dollari). Nel giugno 2009 erano stati risparmiati 2,5 miliardi di rand.\nDue 747-400 in storage vennero riattivati nel 2008 per i voli verso Lagos e nel 2010 anche per Luanda.\nIl 20 giugno 2008, l'Association of Tennis Professionals (ATP) ha accettato di estendere la sponsorizzazione dell'organizzazione da parte di South African Airways per altri 3 anni e mezzo. Questa estensione \u00e8 riuscita a due anni di cooperazione che \"avevano visto fiorire una partnership di successo tra SAA e ATP\". L'accordo, del valore di 20 milioni di dollari, \u00e8 durato fino alla fine del 2012. Lo stesso giorno \u00e8 stato annunciato che un nuovo torneo ATP World Tour si sarebbe tenuto in Sudafrica nel 2009. Nel 2010, la societ\u00e0 ha cercato di recuperare 4 milioni di dollari dall'allora CEO Khaya Ngqula, per aver presumibilmente speso i soldi per i suoi amici e aggiudicato accordi commerciali con organizzazioni e individui in cui aveva un interesse. Tra loro c'erano ATP e il golfista professionista \u00c1ngel Cabrera.\nNel febbraio 2010, la compagnia aerea ha nominato Siza Mzimela come primo CEO donna. Ha sostituito Khaya Ngqula, accusata di cattiva gestione. Mzimela era stata in precedenza CEO della compagnia aerea partner nazionale di SAA, South African Express (SA Express). Il 1\u00ba aprile 2010 ha assunto la carica di Chris Smyth, CEO ad interim da quando Khaya Ngqula aveva lasciato nel marzo 2009.\nAlla fine del 2010, SAA ha ritirato definitivamente i due Boeing 747-400, che erano stati temporaneamente reintrodotti alla fine del 2008. Questo avrebbe dovuto far risparmiare 60 milioni di dollari durante l'anno fiscale terminato a marzo 2009. Gli Airbus A340-600 di SAA hanno interamente sostituito gli ormai vecchi 747.\nDifficolt\u00e0 finanziarie e bancarotta: 2012-presente.\nIl 24 febbraio 2012 il nuovo Airbus A320-200 di SAA, registrazione ZS-SZZ, ha effettuato il suo primo volo tra Johannesburg e Durban. A dicembre 2016 la flotta contava dodici A320. Il 16 agosto 2012, SAA ha concluso la sua rotta ventennale Citt\u00e0 del Capo-Londra, a causa del calo del numero di passeggeri e dell'aumento delle tasse aeroportuali.\nSAA ha iniziato i voli per Pechino, Cina, il 31 gennaio 2012. I voli per Buenos Aires sono terminati nel 2013 e nel gennaio 2015 SAA ha annunciato l'intenzione di terminare i suoi servizi non-stop per Pechino e Mumbai. I servizi per la Cina sono stati sostituiti da Air China, partner di Star Alliance, con un volo per Pechino. Nel giugno 2015, il CEO ha dichiarato che Hong Kong, Monaco, Francoforte e Perth erano le uniche rotte redditizie a lungo raggio; tutte le altre rappresentavano solo perdite.\nNel settembre 2017, SAA ha iniziato a ridurre la sua flotta e prevedeva di tagliare il 23% dei suoi voli. Standard Chartered Bank \u00e8 stata la prima banca nel giugno 2017 a richiedere indietro i prestiti. Il governo sudafricano ha fornito R2,2 miliardi per saldare il debito. Citibank \u00e8 stata la seconda banca a rifiutare la proroga del prestito. Il tesoro sudafricano ha chiesto alla \"Public Investment Corporation\", che controlla i fondi pensione governativi, 100 miliardi di rand per aiutare il salvataggio di imprese di propriet\u00e0 statale, incluso SAA.\nIl 5 dicembre 2019, il governo del Sud Africa ha annunciato che SAA sarebbe entrata in una protezione contro i fallimenti, poich\u00e9 la compagnia aerea non aveva realizzato profitti dal 2011 ed era rimasta senza soldi. Nel gennaio 2020, South African Airways ha annunciato che avrebbe sospeso diverse rotte, ad esempio Monaco, per ridurre la sua lotta finanziaria. Nel febbraio 2020, la compagnia aerea ha introdotto il suo primo di quattro Airbus A350-900 appena noleggiati nel tentativo di modernizzare la sua flotta a lungo raggio.\nIl 5 dicembre 2019, SAA \u00e8 stata posta in salvataggio aziendale. Entro la fine di febbraio 2020 era previsto un \"Business Recovery Plan\", prorogato e poi rinviato.\nNell'aprile 2020, a seguito di una richiesta di ulteriori finanziamenti di emergenza a causa della pandemia di COVID-19, il governo sudafricano ha annunciato che avrebbe interrotto il finanziamento alla compagnia aerea con effetto immediato. La compagnia aerea ha quindi annunciato l'intenzione di licenziare tutto il personale rimanente entro la fine del mese, suscitando timori che l'azienda fosse sull'orlo della liquidazione.\nIl 1\u00ba maggio 2020, tutti i membri del personale della SAA erano in aspettativa non retribuita. I rendiconti finanziari non certificati presentati in un progetto di relazione mostravano che SAA aveva registrato perdite per quasi 16 miliardi di rand negli ultimi 3 anni. La compagnia aveva ricevuto 50 miliardi di rand di assistenza governativa tra il 2004 e il 2020.\nIl 2 maggio 2020, il governo del Sud Africa ha annunciato che la South African Airways avrebbe cessato le operazioni dopo 86 anni di servizio e che sarebbe stata creata una nuova compagnia per il Sudafrica dalle ceneri della precedente. Il processo di liquidazione sarebbe dovuto iniziare l'8 maggio, tuttavia, una battaglia legale tra i liquidatori e la forza lavoro ha ritardato indefinitamente il procedimento. A luglio, i creditori hanno votato per accettare il piano di ristrutturazione che avrebbe consentito alla compagnia aerea di evitare la liquidazione. Una rete nazionale completa doveva essere ripristinata entro dicembre 2020.\nIl 21 agosto 2020, il Department of Public Enterprises (DPE) ha nominato la Rand Merchant Bank per aiutare nelle negoziazioni con entit\u00e0 private interessate ad acquistare nel vettore nazionale insolvente del paese, che aveva bisogno di almeno 10 miliardi di rand (quasi 700 milioni di dollari) per riprendere le operazioni. Il 30 settembre, la compagnia aerea ha annunciato che avrebbe sospeso tutte le operazioni fino a quando non fosse stato concordato un finanziamento.\nNell'ottobre 2020, il governo sudafricano ha dichiarato che stava cercando partner nei suoi sforzi per salvare la compagnia aerea. Il 28 ottobre 2020, il governo ha salvato SAA con 10,5 miliardi di rand al fine di attuare la strategia di inversione di tendenza. Durante il 2020, la compagnia aerea ha restituito 4 Airbus A319, tutti e 10 gli A320, 6 A330-200, 4 A330-300, 3 A340-300, 3 A340-600 e tutti e 4 i nuovi A350-900 ai rispettivi locatori. Entrambi i Boeing 737 versione cargo hanno lasciato la flotta all'inizio del 2020, ponendo fine a una lunga storia di operazioni cargo dedicate della compagnia aerea.\nLa compagnia ha ripreso a operare servizi in modo limitato il 23 settembre 2021.\nIdentit\u00e0 aziendale.\nQuartier generale.\nSouth African Airways ha sede ad Airways Park sui terreni dell'OR Tambo International Airport a Kempton Park, Ekurhuleni, Gauteng. L'edificio \u00e8 stato ideato dalla Stauch Vorster Architects. Completato nel marzo 1997 per 70 milioni di rand, l'attuale edificio della sede centrale di 27.000 metri quadrati si collega a tre edifici pi\u00f9 vecchi.\nSouth African Airways trasfer\u00ec la sua sede principale da Durban all'aeroporto Rand di Germiston il 1\u00ba luglio 1935. Prima che si spostasse nella posizione attuale, il quartier generale era posizionato nelle Airways Towers a Johannesburg.\nPratiche anticoncorrenziali.\nIl 5 giugno 2007 \u00e8 stato annunciato che SAA aveva versato 55 milioni di rand alla Commissione per la concorrenza del Sudafrica a causa di comportamenti anticoncorrenziali come la fissazione dei prezzi. Questa multa era in aggiunta a un'altra da 45 milioni di rand pagata dalla SAA il 31 maggio 2006 come sanzione per i tentativi di impedire agli agenti di viaggio di trattare con vettori aerei rivali.\nMolte altre societ\u00e0 come Flitestar, SunAir e Nationwide erano fallite perch\u00e9 non potevano competere con SAA, finanziata dallo stato. \"La rinazionalizzazione statale dell'industria continuer\u00e0 a essere distruttiva per una concorrenza libera e leale\". La societ\u00e0 ha affermato che era \"bizzarro\" che i proventi della sua imposta sul reddito, tasse sul carburante, IVA, dazi all'importazione e altri prelievi governativi fossero poi stati versati a un concorrente statale.\nControversie sul razzismo.\nSAA \u00e8 stata accusata di razzismo per aver rifiutato cadetti bianchi per motivi di razza, che comunque soddisfacevano i criteri educativi e fisici. Compilando diverse richieste fittizie, i giornalisti del quotidiano Beeld riuscirono a stabilire che il modulo online era stato programmato per rifiutare qualsiasi candidato bianco. Il sindacato sudafricano Solidarity ha avviato un'azione legale contro SAA con conseguente revoca di tale politica.\nControversie sulla corruzione.\nDurante l'amministrazione di Jacob Zuma il consiglio di amministrazione fu implicato in una serie di controversie relative alla corruzione. I pi\u00f9 degni di nota erano le accuse di corruzione o attivit\u00e0 irregolari dell'allora direttore non esecutivo e nominato da Zuma Dudu Myeni, che furono ampiamente accusati di aver posto la compagnia in gravi difficolt\u00e0 finanziarie.\nSciopero del 2019.\nSouth African Airways \u00e8 stata colpita da un'azione di sciopero dei sindacati a partire dal 15 novembre 2019 con un accordo raggiunto il 22 novembre 2019. Secondo quanto riferito, l'azione di sciopero \u00e8 costata alla compagnia aerea 50 milioni di rand al giorno.\nCabina.\nBusiness.\nI posti in business class degli Airbus A330-200 e A330-300 di South African Airways hanno rispettivamente un passo di 73 \"e 75\", mentre quelli degli Airbus A340-300 e A340-600 sono rispettivamente di 73 \"e 74\"; in una configurazione 2-2-2 in entrambi i tipi. I passeggeri ricevono un pacchetto di benvenuto, un piumone e un cuscino; \u00e8 inoltre presente un monitor touchscreen personale con audio/video on demand. South African Airways gestisce l'Airbus A319 e l'Airbus A320-200 sulle rotte nazionali e regionali. I posti di classe business dell'A319 di South African Airways hanno un passo di 36\" in una configurazione 3-2, mentre sull'A320 hanno un passo di 39\" in una configurazione 2-2.\nEconomy.\nI sedili di classe economica sugli Airbus A330 e A340 hanno un passo di 32\" in una configurazione 2-4-2. I passeggeri ricevono un pacchetto di benvenuto, una coperta, un cuscino e hanno a disposizione un monitor touchscreen personale con audio/video on demand. I posti in classe economy degli Airbus A319 e A320 hanno un passo di 31\".\nServizi.\nProgramma Frequent-flyer.\nVoyager \u00e8 il programma frequent flyer di South African Airways. Oltre a South African Airlink ed Eswatini Airlink, che hanno un'alleanza con SAA, il programma \u00e8 condiviso anche con altre 32 compagnie aeree. Voyager \u00e8 composto da cinque livelli: blu, argento, oro, platino e platino a vita. Per raggiungere un livello superiore, i membri devono volare su voli selezionati per assegnare \"miglia di livello\". Questo differisce da \"Base Miles\", che i membri possono utilizzare solo per ricevere premi.\nDestinazioni.\nSouth African Airways vola verso 20 destinazioni in 17 paesi in Africa, Europa, Nord America, Sud America, Asia e Australasia. La compagnia aerea ha una forte presenza nell'Africa meridionale. In Sud Africa, SAA opera in cinque citt\u00e0, tuttavia la compagnia aerea ha una vasta rete nazionale e regionale attraverso i suoi partner affiliati come Mango, Airlink e, in precedenza, South African Express, chiusa nel 2020 a causa della crisi.\nFlotta.\nFlotta attuale.\nA dicembre 2021 la flotta di South African Airways \u00e8 cos\u00ec composta:\nFlotta storica.\nNel corso degli anni South African Airways ha operato con i seguenti modelli di aeromobili:"}
{"id": "1928240", "revid": "298229", "url": "https://it.wikipedia.org/wiki?curid=1928240", "title": "David Neville", "text": "Biografia.\nL'esordio a livello internazionale avviene ai Mondiali indoor di Valencia nel 2008, dove viene eliminato arrivando sesto nella sua semifinale dei 400 m piani.\nPochi mesi dopo partecipa ai Giochi olimpici di Pechino 2008 dove si aggiudica a sorpresa la medaglia di bronzo grazie ad un tuffo sulla linea del traguardo che gli permette di anticipare di soli quattro centesimi il bahamense Chris Brown. Due giorni dopo gareggia anche come terzo frazionista della staffetta 4\u00d7400 m che si aggiudica l'oro con il nuovo record olimpico di 2'55\"39.\nVive a Los Angeles."}
{"id": "1928242", "revid": "2519", "url": "https://it.wikipedia.org/wiki?curid=1928242", "title": "Giardini Botanici di Villa Taranto", "text": ""}
{"id": "1928247", "revid": "6923", "url": "https://it.wikipedia.org/wiki?curid=1928247", "title": "Assetto (veicoli)", "text": "L'assetto di un mezzo da corsa o da trasporto consiste nel modificare le gomme\nElementi di regolazione.\nLe regolazioni riguardano in genere tutte le parti del mezzo:\nImpostazione.\nAl fine d'avere un mezzo competitivo o adatto alle maggiori situazioni d'utilizzo bisogna trovare il giusto compromesso tra tutte queste parti, cosa non facile e che fa la differenza tra il campione e il buon pilota o tra un mezzo sicuro o no.\nAssetto variabile.\nL'assetto variabile trova la sua funzione nel migliorare i parametri di partenza riadattandoli per le nuove condizioni operative, questa variazione d'assetto pu\u00f2 essere:"}
{"id": "1928253", "revid": "101695266", "url": "https://it.wikipedia.org/wiki?curid=1928253", "title": "Flood (produttore discografico)", "text": " Nella sua carriera ha collaborato fra gli altri con Depeche Mode, U2, Lucio Battisti, Nick Cave and the Bad Seeds, The Jesus and Mary Chain, Nine Inch Nails, The Smashing Pumpkins, The Sound, Erasure, Curve, Nitzer Ebb, The Killers, Sigur R\u00f3s e PJ Harvey. Nel 2006, ha condiviso con gli U2 il grammy Award, ricevuto nella categoria \"Album dell'anno\" per \"How to Dismantle an Atomic Bomb\".\nBiografia.\nFlood ha frequentato la St Olave's Grammar School, a Orpington. Dopo aver lavorato ai Morgan Studios di Londra, Flood fa parte come chitarrista del gruppo \"Seven Hertz\" nel 1980, con il quale pubblica un album. Nel 1981 lascia il gruppo, e lavora come ingegnere del suono per l'album di esordio dei New Order, \"Movement\", a cui seguono numerosi altri lavori (tra questi nel 1982 l'album \"E gi\u00e0\" di Lucio Battisti). Il suo primo lavoro come produttore per\u00f2 avviene nel 1983, con l'album \"From Her to Eternity\" di Nick Cave and the Bad Seeds.\nInsieme a Brian Eno e Daniel Lanois, nel 1987 firma la produzione del suo primo successo internazionale: \"The Joshua Tree\", degli U2. Il successo dell'album rende il nome di Flood particolarmente noto nell'ambiente, e la sua produzione viene richiesta da numerosi artisti come i Nine Inch Nails, i Depeche Mode e gli Erasure, per i quali Flood produrr\u00e0 i primi due album, \"Wonderland\" nel 1986 e \"The Circus\" l'anno seguente. Negli anni novanta Flood continua a lavorare con successo con gli U2, che pubblicano gli album \"Achtung Baby\" e \"Zooropa\".\nNel 1995 Flood lancia gli Smashing Pumpkins, che seguir\u00e0 per tutta la carriera, e PJ Harvey. In entrambi i casi si riveleranno due produzioni molto fortunate, premiate dall'ottimo riscontro di pubblico. Nel 2000 torna a lavorare con gli Erasure per l'album Loveboat. Fra le sue collaborazioni pi\u00f9 recenti vale la pena citare i Placebo, i Killers e nel 2008 i Goldfrapp ed i Sigur R\u00f3s.\nDall'agosto 2008 al luglio 2009 Flood ha prodotto il terzo album dei Thirty Seconds to Mars, \"This Is War\".\nVita privata.\nFlood \u00e8 sposato dal 1985 con Rosamund Smith, dalla quale ha avuto una figlia, Lauren Ellis."}
{"id": "1928258", "revid": "767487", "url": "https://it.wikipedia.org/wiki?curid=1928258", "title": "Il pirata sono io!", "text": "Il pirata sono io! \u00e8 un film del 1940 diretto da Mario Mattoli.\nTrama.\nSettembre 1795. A Santa Genoveffa, nello stato di Santa Cruz, il governatore organizza un attacco alla citt\u00e0 con finti pirati per amicarsi il vicer\u00e9 in visita, ma la cosa finisce male. Una successiva invasione di veri pirati mette nei guai il governatore, che solo con l'aiuto del professor Jos\u00e9 riuscir\u00e0 ad organizzare la sconfitta degli invasori.\nProduzione.\nIl film fu girato negi stabilimenti Pisorno di Tirrenia."}
{"id": "1928263", "revid": "599013", "url": "https://it.wikipedia.org/wiki?curid=1928263", "title": "Francisco Rojas", "text": "Carriera.\nClub.\nFrancisco Rojas, soprannominato dai tifosi \"Murci\", abbreviazione di \"Murcielago\", ha iniziato la carriera professionistica nel Deportes La Serena, per poi passare nel Colo Colo nel 1994. Dopo una breve parentesi al Tenerife torna al Colo Colo, dal quale passa, nell'estate 2001, allo Sturm Graz. Nel 2006 si trasferisce all'Union Espanola per poi tornare, l'anno successivo, al Deportes La Serena.\nNazionale.\nCon la Nazionale Cilena gioc\u00f2 la Coppa del Mondo del 1998, partendo titolare contro Italia (2-2), Austria (1-1) e Camerun (1-1). Non gioc\u00f2 contro il Brasile (1-4) per essere stato squalificato perch\u00e9, da diffidato, s'era procurato un altro cartellino giallo contro il Camerun."}
{"id": "1928267", "revid": "287204", "url": "https://it.wikipedia.org/wiki?curid=1928267", "title": "Kurukshetra (citt\u00e0)", "text": "Kurukshetra \u00e8 una citt\u00e0 dell'India, capoluogo del distretto di Kurukshetra, nello stato federato dell'Haryana. Nel 2001 \u00e8 stata censita come parte della citt\u00e0 di Thanesar.\nGeografia fisica.\nLa citt\u00e0 \u00e8 situata a 29\u00b0 58' 20 N e 76\u00b0 49' 36 E e ha un'altitudine di circa 230 , la stessa di Thanesar.\nSociet\u00e0.\nEvoluzione demografica.\nKurukshetra \u00e8 una citt\u00e0 moderna il cui progetto iniziale, pubblicato il 19 luglio 1983, prevedeva l'insediamento entro il 2001 di 100.000 persone su un'area di 4.300 ettari divisi in 36 settori (commerciali, residenziali, industriali e di altre attivit\u00e0). Dopo il 2001 sono state riviste le previsioni sul popolamento e adesso si stima per la citt\u00e0 una futura popolazione di 275.000 abitanti entro il 2021."}
{"id": "1928271", "revid": "287204", "url": "https://it.wikipedia.org/wiki?curid=1928271", "title": "Cesaria Evora", "text": ""}
{"id": "1928273", "revid": "92723", "url": "https://it.wikipedia.org/wiki?curid=1928273", "title": "Elena Gigli", "text": "Biografia.\nHa esordito in serie A1 nel 2003 tra i pali della Fiorentina Waterpolo, con la squadra toscana ha vinto nel 2007 il campionato italiano, la Coppa dei Campioni e la Supercoppa europea. Trasferitasi al Rapallo Nuoto nel 2010 ha trionfato in Coppa LEN. L'anno successivo, con la cessione del titolo sportivo del Rapallo alla Pro Recco, \u00e8 confluita, insieme alle altre compagne di club, nella squadra recchelina, con la quale ha subito conquistato la Supercoppa europea, la Coppa dei Campioni e lo scudetto. Dopo un anno alla Firenze Waterpolo, sperimenta un trasferimento all'estero: nel 2013 si trasferisce in Australia, alle Hunter Hurricanes di Newcastle (a nord di Sydney). Rientrata l'anno dopo in Italia, disputa due stagioni col Prato Waterpolo. Nel 2016/2017 \u00e8 annunciata come portiere titolare della Rari Nantes Florentia per il campionato di serie A2 di pallanuoto femminile, che conquista la promozione in serie A1.\nNella nazionale italiana di pallanuoto femminile ha conquistato 6 medaglie: due d'oro, come portiere di riserva, nel torneo femminile di pallanuoto della Olimpiadi estive di Atene nel 2004 e diventando, a 19 anni e 48 giorni, la pi\u00f9 giovane atleta italiana vincitrice della medaglia d'oro olimpica, battendo il precedente record detenuto da Ondina Valla e come portiere titolare agli Europei di Eindhoven del 2012, tre d'argento all'Europeo di Belgrado, nella Coppa del Mondo di Tianjin e nella World league di Cosenza, tutte nel 2006 ed una di bronzo nella World League del 2004. \nIl 6 novembre 2015 partecipa come concorrente al programma televisivo \"Avanti un altro!\" sbagliando la risposta ad una domanda postagli dal comico Martufello.\nI suoi hobby sono i viaggi e la lettura."}
{"id": "1928283", "revid": "3732", "url": "https://it.wikipedia.org/wiki?curid=1928283", "title": "Umberto Pessina", "text": "Biografia.\nIl 18 giugno venne ucciso nella sua parrocchia di San Martino di Correggio; il vescovo di Reggio Emilia Beniamino Socche scrisse nel suo diario:\nPalmiro Togliatti, dopo l'assassinio di don Umberto Pessina, a Reggio Emilia disse: \"Gli omicidi sono una macchia che dobbiamo cancellare\".\nGli esiti giudiziari.\nDel delitto vennero accusati gli ex partigiani Ello Ferretti, Antonio Prodi e Germano Nicolini, che subito dopo la guerra era stato eletto sindaco di Correggio per il PCI, malgrado le confessioni di Cesarino Catellani ed Ero Righi, che si accusarono del delitto ma furono condannati per autocalunnia.\nNel 1990, quando il caso venne riaperto su invito del deputato Otello Montanari, William Gaiti, espatriato nel 1946, confess\u00f2 di aver preso parte all'omicidio insieme a Catellani e Righi.\nFerretti, Prodi e Nicolini, che erano stati condannati a 22 anni di carcere e ne avevano scontati 10, furono definitivamente assolti per non aver commesso il fatto nel 1994.\nI veri responsabili rimasero invece liberi e furono prosciolti nel 1993 in applicazione dell'amnistia emanata dal Governo Pella nel 1953 per tutti i reati politici commessi entro il 18 giugno 1948.\nNel 1998 fu realizzato un film-documentario sulla vicenda giudiziaria."}
{"id": "1928285", "revid": "287204", "url": "https://it.wikipedia.org/wiki?curid=1928285", "title": "Thanesar", "text": "Thanesar \u00e8 una citt\u00e0 dell'India di 120.072 abitanti, capoluogo del distretto di Kurukshetra, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su). Nelle sue immediate vicinanze a est si trova Kurukshetra che ormai \u00e8 stata inglobata dalla citt\u00e0 di Thanesar.\nGeografia fisica.\nLa citt\u00e0 \u00e8 situata a 29\u00b0 58' 60 N e 76\u00b0 49' 0 E e ha un'altitudine di 231 .\nSociet\u00e0.\nEvoluzione demografica.\nAl censimento del 2001 la popolazione di Thanesar assommava a 120.072 persone, delle quali 65.786 maschi e 54.286 femmine. I bambini di et\u00e0 inferiore o uguale ai sei anni assommavano a 13.815, dei quali 7.832 maschi e 5.983 femmine. Infine, coloro che erano in grado di saper almeno leggere e scrivere erano 86.729, dei quali 50.368 maschi e 36.361 femmine."}
{"id": "1928290", "revid": "57872", "url": "https://it.wikipedia.org/wiki?curid=1928290", "title": "Santuario di Nostra Signora del Boschetto", "text": "Il santuario di Nostra Signora del Boschetto \u00e8 un luogo di culto cattolico nel comune di Camogli, situato in via Enrico Figari, nella citt\u00e0 metropolitana di Genova.\nStoria.\nIl santuario \u00e8 stato edificato nel luogo dove, secondo la tradizione, apparve la Madonna alla pastorella Angela Schiaffino il 2 luglio 1518. Fu quindi edificata una prima cappella, alla quale segu\u00ec la costruzione dell'attuale santuario e convento tra il 1612 e il 1631.\nNel terzo centenario dell'apparizione mariana, il 30 agosto 1818, fu concessa l'incoronazione dell'immagine taumaturga da papa Pio VII (con decreto del 12 agosto 1817). Fu papa Pio XII, il 27 marzo 1955, a proclamare Nostra Signora del Boschetto patrona della citt\u00e0 di Camogli.\nIl santuario \u00e8 luogo di raccolta eccezionale di ex voto legati a eventi di marineria, pesca e trasporto marittimo di ogni epoca.\nDescrizione.\nLa struttura presenta una divisione a tre navate con decorazione in arte barocca e con una volta affrescata ritraente la scena dell'apparizione mariana. Ha una sua propria cantoria voluta dal precedente rettore don Piero Benvenuto, scomparso nel 2000 e che porta il suo nome. Dinnanzi all'ingresso della chiesa, dotata di un pregevole sviluppo architettonico, troneggia un antico olmo, mantenuto nonostante un recente rifacimento del piazzale antistante.\nNel piazzale stesso sono affiorate le vestigia di un preesistente edificio, probabilmente la prima cappelletta votiva legata all'apparizione della Beata Vergine. Recenti lavori di restauro ne permettono la visione.\nNei festeggiamenti che si sono tenuti nel 2018 per il 5\u00ba centenario delle apparizioni, un gruppo di \"boschettini\" ha fondato un comitato che si \u00e8 occupato dei festeggiamenti esterni e di manifestazioni culturali al fine di attirare l'attenzione verso questo importante luogo di culto che racchiude soprattutto nella galleria di ex voto marinari, la storia della citt\u00e0 di Camogli e dei suoi abitanti."}
{"id": "1928294", "revid": "101768", "url": "https://it.wikipedia.org/wiki?curid=1928294", "title": "Schuetzen", "text": ""}
{"id": "1928296", "revid": "287204", "url": "https://it.wikipedia.org/wiki?curid=1928296", "title": "Angel Matos", "text": ""}
{"id": "1928299", "revid": "1494380", "url": "https://it.wikipedia.org/wiki?curid=1928299", "title": "Fox News", "text": "Fox News Channel (abbreviato anche in Fox News o pi\u00f9 semplicemente FNC) \u00e8 un canale televisivo internazionale di news 24 ore su 24; a febbraio 2015 era ricevuto da 94.700.000 persone negli Stati Uniti, mentre alla data di fondazione era ricevibile da 17 milioni di persone. Il canale \u00e8 stato fondato nel 1996 dall'australiano Rupert Murdoch. La sua posizione si \u00e8 consolidata verso la fine del 1990 e durante il corso del 2000.\nStoria.\nCreato da Rupert Murdoch nel 1996, che assunse come CEO l'Executive della NBC Roger Ailes. Si tratta del canale \"all news\" pi\u00f9 visto in assoluto negli USA, subito prima della CNN. La differenza tra i due \u00e8 minima e \"Fox News\" detiene anche il primato di spettatori che seguono le notizie dal mondo con regolarit\u00e0. La popolarit\u00e0 di \"FNC\" si \u00e8 consolidata verso la fine degli anni novanta. Il quartier generale del canale si trova a Manhattan, New York.\nLe trasmissioni cominciano dal luned\u00ec al venerd\u00ec alle 6 del mattino (ora di New York) e il sabato e la domenica alle 7. Il primo programma \u00e8 sempre \"Fox &amp; Friends\", condotto da tre \"anchorman\" in uno studio con vista sulle strade di New York. Dal 28 settembre 2009 Fox News \u00e8 passato interamente al formato panoramico . Tra i programmi, ricordiamo \"Special Report with Bret Baier\" (uno dei programmi pi\u00f9 seguiti dell'emittente, in onda dal luned\u00ec al venerd\u00ec alle 18)\", America's Newsroom, Tucker Carlson Tonight, The Daily Briefing with Dana Perino, Outnumbered, Hannity\" e \"The Five.\"\nDato che il canale \u00e8 visibile in molti Paesi del mondo, i suoi spot pubblicitari vengono oscurati al di fuori degli Stati Uniti. Anni fa, al loro posto, venivano trasmesse le previsioni del tempo mentre, dal 2006, vengono mandati in onda alcuni piccoli reportage realizzati dagli inviati e dai giornalisti, denominati \"Fox News Extra\".\nDiffusione.\nNegli Stati Uniti, il canale \u00e8 diffuso criptato sia via cavo, sia via satellite, e anche nei 40 stati dove \u00e8 trasmesso il suo segnale \u00e8 criptato, ad esempio in Italia, si pu\u00f2 vedere soltanto con la pay tv su Sky. In Gran Bretagna non \u00e8 pi\u00f9 possibile vederlo.\nFox News Radio.\nNel 2003, con la crescita della FNC, la compagnia ha deciso di investire nella creazione di una stazione Radio, la Fox News Radio, che si occupa di fornire brevi notizie e alcuni Talk Radio riguardanti le serie televisive principali. Nel 2005 vengono assunti alla FNR 60 dipendenti, che all'inizio di ogni ora fornivano un servizio di notizie da 5 minuti, e alla fine uno da 1 minuto.\nLa sigla delle Newscast effettua il suo debutto con una sinfonia d'orchestra da 5 note. In precedenza la sigla era composta da una sinfonia emessa da una chitarra. Entrambe furono composte da Bruce Upchirch e Dave Meffert della Zone Radio Imaging, un gruppo che si occupa della composizione di vari Jingles per le emittenti Radio.\nNel 2006 ha fatto debutto anche il Fox News Talk, che attualmente ospita diversi Talk Show presi dalla programmazione della FNC.\nCritiche.\nAll'interno degli USA, \"Fox News\" \u00e8 stata spesso oggetto di critiche da parte di alcune grandi personalit\u00e0 per palesi favoritismi verso posizioni conservatrici, in particolare verso le politiche del Partito Repubblicano: l'ex presidente del Comitato Nazionale Democratico Howard Dean ha definito la rete televisiva una sorta di \"macchina di propaganda della destra\" e vari politici del Partito Democratico hanno boicottato eventi ospitati o sponsorizzati da tale rete; gi\u00e0 nel 2007, diversi importanti candidati democratici alla presidenza (tra cui Hillary Clinton e Barack Obama) hanno disertato i dibattiti organizzati dalla rete."}
{"id": "1928300", "revid": "2091899", "url": "https://it.wikipedia.org/wiki?curid=1928300", "title": "Giovanni Orcel", "text": "Biografia.\nNacque a Palermo da Luigi Orcel, impiegato, e Concetta Marsicano, casalinga. Primo di cinque fratelli, di cui uno (Ernesto) promotore dei Fasci Siciliani a Cefal\u00f9, Giovanni, conseguita soltanto la licenza elementare a causa delle modeste condizioni della famiglia, entr\u00f2 subito nel mondo del lavoro e impar\u00f2 il mestiere di tipografo compositore. Col passare del tempo cominci\u00f2 a frequentare la Camera del lavoro di via Montevergini a Palermo e ben presto si dedic\u00f2 all'attivit\u00e0 politica e sindacale.\nDopo essersi iscritto al Partito Socialista, Orcel organizz\u00f2 la Lega dei Lavoratori e ader\u00ec al gruppo rivoluzionario formatosi attorno ai giornali \"Il germe\" e \"La Fiaccola\". Nel settembre del 1910 sposa civilmente Rosaria Accomando. A quei tempi a Palermo si assistette allo scontro dentro il Partito Socialista tra riformisti-moderati, capeggiati da Alessandro Tasca e Aurelio Drago, e intransigenti-rivoluzionari, guidati da Nicola Barbato e Nicola Alongi. Le dure frizioni erano destinate ad aggravarsi e Orcel fu uno dei protagonisti delle polemiche che in occasione delle elezioni contrapposero i candidati del cosiddetto \"socialismo ufficiale\" ai moderati di Tasca.\nNel 1914 part\u00ec per partecipare come rappresentante della Lega dei tipografi a un convegno socialista a Lipsia, ma durante il viaggio, a causa dello scoppio della Prima guerra mondiale si ferm\u00f2 a Torino, dove entr\u00f2 in contatto con sindacalisti e politici del Nord Italia. Tornato a Palermo, nel 1917 venne chiamato alle armi, e inviato prima a Taranto e poi a Roma. Finita la guerra, nel marzo 1919 venne eletto nelle file della Fiom, prima come vicesegretario e poi come segretario generale. Con la Fiom Orcel s'impegn\u00f2 nella lotta al carovita, per le otto ore di lavoro, per gli aumenti salariali, per il riconoscimento del ruolo del sindacato e per la costituzione di commissioni interne. Sempre nel 1919 Orcel fu molto attivo nella battaglia interna al mondo socialista, che in gran parte si era spostato su posizioni massimaliste a causa dei furori della rivoluzione russa.\nNonostante ci\u00f2, a Palermo continuavano a prevalere le tesi e le idee di Tasca e Drago. Alle varie elezioni di quell'anno nessun socialista fu eletto e si fece sentire la violenta controffensiva degli agrari e dei mafiosi. Caddero in successione Giovanni Zangara e Giuseppe Rumore, mentre l'8 ottobre le forze dell'ordine di Riesi uccisero undici contadini che protestavano per la riforma agraria. In risposta ai continui massacri di contadini, Orcel fece uscire un foglio della Fiom, intitolato \"La dittatura operaia\", poi \"La dittatura del proletariato\" e successivamente \"Dittatura proletaria\". Le posizioni espresse dal sindacalista palermitano erano di chiara matrice comunista e nei fogli si faceva riferimento all'esperienza sovietica di quegli anni. Nel 1920, dopo il congresso nazionale della Fiom a Genova, visto l'acuirsi del conflitto tra operai e industriali, i sindacati decisero di far fronte unito per mezzo dell'ostruzionismo. Nel mentre in Sicilia si sperimentavano le prime forme di unit\u00e0 tra lotte contadine e lotte operaie, favorite anche dalla collaborazione tra Alongi e lo stesso Orcel, che ribadiva la necessit\u00e0 di unit\u00e0 politica.\nProbabilmente questa collaborazione tra contadini e operai sta alla base dell'assassinio di Orcel da parte della mafia. Dopo l'estate del 1920, dominata da licenziamenti e sospensioni a catena nel cantiere navale e all'Ercta, gli operai, in maggioranza Fiom, decisero di occupare i cantieri navali e le fabbriche ad essi annesse, e avviarono l'autogestione per continuare la produzione e per far fronte alle numerose commesse; inoltre vennero sperimentate le Commissioni interne e fu costituito anche un servizio d'ordine. In queste occupazioni l'impronta di Orcel era evidente. Il palermitano in quel periodo si pronunci\u00f2 contro l'accordo nazionale del sindacato con cui si metteva fine alle occupazioni e le sue parole non furono ascoltate. Infatti, il 29 settembre gli operai del cantiere terminarono l'occupazione.\nCome Orcel aveva previsto i padroni non rispettarono gli accordi, egli si batt\u00e9 per la loro applicazione, ma fu isolato dal suo sindacato e addirittura accusato dai riformisti di aver mandato allo sbaraglio gli operai. Infischiatosene di quelle accuse, Orcel si candid\u00f2 per le elezioni provinciali, ma il 14 ottobre fu ucciso da un sicario, per ordine di Sis\u00ec Gristina, capo-mandamento di Prizzi.\nRiposa nel Cimitero dei Capuccini di Palermo. A lui \u00e8 intitolata la piazza sita davanti all'ingresso dei Cantieri Navali di Palermo."}
{"id": "1928302", "revid": "1568601", "url": "https://it.wikipedia.org/wiki?curid=1928302", "title": "Ajdahak", "text": "Il monte Ajdahak (in armeno \u0531\u056a\u0564\u0561\u0570\u0561\u056f) \u00e8 un vulcano ed \u00e8 la terza montagna pi\u00f9 alta dell'Armenia, situata nella provincia di Gegharkunik. \u00c8 la vetta pi\u00f9 alta della catena montuosa di Geghama."}
{"id": "1928313", "revid": "121585053", "url": "https://it.wikipedia.org/wiki?curid=1928313", "title": "Triade nucleare", "text": "La definizione triade nucleare si riferisce alle componenti che costituiscono (o possono costituire) l'arsenale nucleare di un certo Paese. Tradizionalmente, la triade nucleare propriamente detta risulta costituita da tre componenti: terrestre, navale ed aerea.\nNon tutti i Paesi in possesso di armi atomiche hanno una triade completa, e sono organizzati in modo diverso.\nScopo e composizione.\nIl possesso di una triade nucleare, completa e ben strutturata, riduce significativamente le possibilit\u00e0 che un attacco atomico a sorpresa, o comunque preventivo (cosiddetto \"first strike\") sia in grado di distruggere completamente l'arsenale nucleare di un Paese. In pratica, assicura all'attaccato una credibile \"capacit\u00e0 di rappresaglia\" (\"second strike\"), con un maggiore effetto di deterrenza.\nPer quanto riguarda la composizione, una triade nucleare tradizionale risulta costituita da tre componenti:\nNella lista non sono citati i \"sistemi d'arma orbitali\", che sono stati banditi dai trattati internazionali: Trattato sullo spazio extra-atmosferico e Accordi SALT.\nLa presenza di tre tipologie di armi nucleari assicura ai comandanti la possibilit\u00e0 di utilizzare differenti tipi di armi, a seconda delle necessit\u00e0.\nCondivisione nucleare.\nIn 5 paesi sono basate armi nucleari statunitensi, impiegabili in caso di guerra da vettori aerei degli stati ospitanti secondo la dottrina NATO della condivisione nucleare:"}
{"id": "1928317", "revid": "599013", "url": "https://it.wikipedia.org/wiki?curid=1928317", "title": "Chiesa Millenaria", "text": "La chiesa \"Millenaria\", dedicata al Sacro Cuore di Ges\u00f9, \u00e8 un luogo di culto cattolico situato nella frazione di Ruta, in via XXV Aprile, nel comune di Camogli nella citt\u00e0 metropolitana di Genova.\nStoria e descrizione.\nL'edificio, situato nella localit\u00e0 di Ruta, \u00e8 un antico edificio di culto risalente al XIII secolo e fino al 1627 fu l'unica chiesa del paese. La costruzione presenta uno stile architettonico in arte romanica, con navata centrale absidata e con pietre a vista, e l'attuale conservazione degli edifici \u00e8 dovuto agli interventi di restauro effettuati nel 1905 e 1950.\nNel 1905 venne costruita la sacrestia a cui segu\u00ec la demolizione di una casetta sul fianco sinistro, probabilmente ospizio per pellegrini, e venne sostituito il pavimento originale distruggendo le lastre tombali descritte anche nella relazione della visita apostolica del 1749.\nNel 1950 venne ricostruita la discussa cuspide della torre campanaria a cura della Soprintendenza ai Monumenti. I lavori si resero necessari a causa dell'abbandono dell'edificio dopo l'incendio appiccato dalle truppe francesi di Napoleone Bonaparte, sul finire del XVIII secolo, al comando del generale Andrea Massena.\nAnticamente chiesa parrocchiale dedicata a san Michele Arcangelo, attualmente sostituita in tale funzione dalla chiesa di San Michele Arcangelo situata pi\u00f9 a valle sulla Via di Bana, \u00e8 oggi intitolata al Sacro Cuore di Ges\u00f9. \u00c8 generalmente conosciuta con il toponimo di \"Chiesa Millenaria\" e localmente come \"Chiesa Vecchia\".\nLa chiesa sorge in una posizione panoramica su una costa collinare alle pendici del monte Esoli. Immersa nel verde, \u00e8 situata in un prato contornato da alberi, dal quale si diparte il sentiero che sale sul monte Esoli e raggiunge il santuario della Madonna di Caravaggio, nel comune di Rapallo."}
{"id": "1928318", "revid": "320578", "url": "https://it.wikipedia.org/wiki?curid=1928318", "title": "Campo di concentramento di Fossoli", "text": ""}
{"id": "1928320", "revid": "102231285", "url": "https://it.wikipedia.org/wiki?curid=1928320", "title": "Fescennium", "text": "Fescennium \u00e8 un'antica citt\u00e0 falisca al confine tra Etruria e Lazio, forse vicina all'attuale Corchiano in provincia di Viterbo dove sono stati rinvenuti reperti dell'VIII secolo a.C. \nOrigini e Storia.\nSecondo lo storico Dionigi di Alicarnasso essa fu fondata dai Siculi, vi si insediarono successivamente i Pelasgi ed infine i Falisci. La citt\u00e0 fu alleata degli Etruschi contro i Romani che ne occuparono il territorio nel 241 a.C. I suoi abitanti e quelli della vicina Falerii Veteres (attuale Civita Castellana) furono trasferiti nella colonia di Falerii Novi.\nA essa fa riferimento il grammatico Festo quando ci fornisce una delle possibili etimologie dello stile poetico dei versi fescennini in base alla quale essi fossero chiamati cos\u00ec perch\u00e9 nati proprio nella citt\u00e0 falisca."}
{"id": "1928324", "revid": "767487", "url": "https://it.wikipedia.org/wiki?curid=1928324", "title": "Radice avventizia", "text": "In botanica, radici avventizie sono quelle radici che si formano in particolari condizioni da parti della pianta diverse dalla radice (es. fusto, foglie).\nFormano il sistema radicale di molte Gramineae e, se opportunamente modificate con terminazioni adesive, servono come ancoraggio a substrati spesso verticali (es. Edera, Ficus).\nEsse sono degli organi definiti eterotopici poich\u00e9 si originano da luoghi diversi da quelli che gli sono propri.\nRadici avventizie sono presenti nelle: Monocotiledoni, Lycophyta, Isoetes, Equisetales, Felci, Bambuseae."}
{"id": "1928327", "revid": "287204", "url": "https://it.wikipedia.org/wiki?curid=1928327", "title": "Yamuna Nagar", "text": "Yamuna Nagar \u00e8 una citt\u00e0 dell'India di 189.587 abitanti, capoluogo del distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 6' 0 N e 77\u00b0 16' 60 E e ha un'altitudine di 254 .\nSociet\u00e0.\nEvoluzione demografica.\nAl censimento del 2001 la popolazione di Yamuna Nagar assommava a 189.587 persone, delle quali 101.888 maschi e 87.699 femmine. I bambini di et\u00e0 inferiore o uguale ai sei anni assommavano a 22.344, dei quali 12.563 maschi e 9.781 femmine. Infine, coloro che erano in grado di saper almeno leggere e scrivere erano 139.582, dei quali 78.177 maschi e 61.405 femmine."}
{"id": "1928333", "revid": "18266323", "url": "https://it.wikipedia.org/wiki?curid=1928333", "title": "Hershey's", "text": ""}
{"id": "1928334", "revid": "125758140", "url": "https://it.wikipedia.org/wiki?curid=1928334", "title": "Francesco Venturelli", "text": "Biografia.\nFrancesco Venturelli era originario del mirandolese, nel 1935 fu nominato parroco di Fossoli, vicino a Carpi, ed era addetto alla assistenza dei prigionieri nel campo di concentramento di Fossoli (a partire dal 1942), situato nel territorio della sua parrocchia.\nPrima della fine della guerra assistette i prigionieri del campo alleati e partigiani, e dopo la fine della guerra assistette i prigionieri del campo, o militari che avevano combattuto al servizio dello sconfitto regime o civili collaboratori dello sconfitto regime.\nInizialmente il campo era destinato a prigionieri di guerra inglesi. Vi era un cappellano cattolico che era in stretto contatto con il \"parroco\" Venturelli dopo l'8 settembre il campo pass\u00f2 direttamente alle forze tedesche che evacuarono i primitivi detenuti per trasformarlo in un campo di transito per ebrei. L'opera di don Francesco Venturelli s'intensific\u00f2 e fu particolarmente apprezzata dalle organizzazioni ebraiche.\nDopo la liberazione il campo divenne luogo di detenzione per militari e civili fascisti e, con uguale spirito, Venturelli forn\u00ec l'assistenza spirituale anche ai \"nuovi ospiti\" del campo.\nGli avvertimenti.\nNel dopoguerra introdusse nel Campo \"La lanterna\", il foglio dei Francescani di San Cataldo, classificato antidemocratico dal foglio dell'ANPI \"La Voce del Partigiano\"\nL'assassinio.\nNella notte del 15 gennaio 1946 uno sconosciuto lo preg\u00f2 di seguirlo per assistere un ferito. La mattina del 16 gennaio lo trovarono ucciso.\nLa DC di Modena accus\u00f2 il giornale dell'ANPI, la polemica politica divamp\u00f2 assai dura.\nRimane uno dei fatti pi\u00f9 controversi perch\u00e9 i familiari e molti conoscenti l'attribuirono sempre al contesto di fatti interni al campo di Fossoli di cui Don Francesco nonostante il suo lavoro di assistenza era venuto in qualche modo a conoscenza.\nPubblicit\u00e0 dei fatti.\nGi\u00e0 nei primi anni cinquanta, sulla scia dei fatti delittuosi, il vescovo di Reggio Emilia, Beniamino Socche, a capo di un comitato appositamente istituito, tent\u00f2 di ottenere l'autorizzazione a erigere un monumento al cosiddetto \u00abprete ignoto\u00bb, ma la sua iniziativa non ebbe successo.\nI coniugi Elena Aga-Rossi (docente universitaria di Storia contemporanea) e Victor Zaslavsky (esperto di storia dei rapporti italo-sovietici), dopo l'apertura degli archivi di Stato dell'ex-URSS, ebbero lo spunto per una nuova analisi di tali avvenimenti alla luce dei rapporti del PCUS con i suoi partiti fratelli (ivi incluso, quindi, il PCI). La tesi dei due studiosi, esposta anche in un'intervista al giornalista e scrittore Roberto Beretta dalle colonne di \"Avvenire\", \u00e8 che il PCI all'epoca, se non proprio favorirla, quantomeno toller\u00f2 e copr\u00ec la soppressione di esponenti di categorie (borghesi, sacerdoti, possidenti) che in un'ottica di breve-medio periodo potessero costituire un impedimento materiale e culturale-ideologico all'espansione comunista.\nLe ricostruzioni operate in occasione delle commemorazioni, anche a distanza di anni quindi, non vanno affatto nella stessa direzione, e molti dubbi rimangono per le eterogeneit\u00e0 delle situazioni esistenti nel campo profughi.\nOnorificenze.\nIl 13 giugno 2006 gli viene conferita la medaglia d'oro al valor civile dal presidente della repubblica Carlo Azeglio Ciampi\nRiconoscimenti.\nLa citt\u00e0 di Carpi gli ha intitolato un piazzale e una pista ciclabile. Una via gli \u00e8 dedicata anche a Castel Goffredo e a Mirandola.\nIl ministro degli interni il 25 aprile 2006 ebbe a dire:"}
{"id": "1928335", "revid": "30610", "url": "https://it.wikipedia.org/wiki?curid=1928335", "title": "Tassa automobilistica", "text": "La tassa automobilistica (o bollo auto, oppure anche tassa automobilistica regionale, in precedenza denominata anche tassa di circolazione) \u00e8 un tributo locale previsto dall'amministrazione finanziaria italiana, che grava sugli autoveicoli e motoveicoli immatricolati nella Repubblica Italiana, il cui versamento \u00e8 a favore delle Regioni di residenza.\nIl possesso si presume dall'iscrizione nel Pubblico Registro Automobilistico (PRA) anche se \u00e8 ammessa la prova contraria nei casi di cessione a titolo definitivo (vendita del veicolo), dei contratti per i quali la legge stabilisce che il soggetto obbligato \u00e8 diverso dal proprietario, perdita del possesso (a seguito di un furto) o radiazione del mezzo (auto, moto, ecc.) ovverosia per tutti quei casi in cui \u00e8 prevista e obbligatoria la registrazione nel PRA e, normalmente, ammessa anche in ritardo.\nDisciplina normativa.\nLa fonte principale della tassa \u00e8 il D.P.R. 5 febbraio 1953 n. 39 (\"Testo unico delle leggi sulle tasse automobilistiche\"). L'articolo 7 della legge n. 99 del 23 luglio 2009 ha modificato il comma 29\u00ba dell'articolo 5 del D.L. n. 953 del 1982, nel senso di prevedere la soggettivit\u00e0 passiva in coloro che risultano essere proprietari, usufruttuari, acquirenti con patto di riservato dominio, ovvero utilizzatori a titolo di locazione finanziaria, dal Pubblico Registro Automobilistico (PRA).\nStante la formulazione della norma che, almeno con riguardo alla locazione finanziaria, prevede l'assoggettamento all'imposizione dell'utilizzatore attraverso la congiunzione disgiuntiva \u201covvero\u201d, ai fini della soggettivit\u00e0 passiva del bollo auto non \u00e8 previsto alcun vincolo di solidariet\u00e0 della societ\u00e0 di leasing o dei proprietari in genere in tutte le ipotesi all'uopo considerate, in analogia a quanto avviene in materia di responsabilit\u00e0 civile ex art. 2054 c.c.Per assicurare la facilit\u00e0 di esazione nel caso di evasione del tributo la legge stabilisce che la competenza territoriale degli uffici del PRA e dei registri di immatricolazione \u00e8 determinata in ogni caso, in modo univoco, in relazione al luogo di residenza del soggetto proprietario del veicolo.\nEsenzione.\nI mezzi ultratrentennali e i veicoli ultraventennali di particolare interesse storico e collezionistico (riduzione del 50%), (art. 63 L.342 del 2000) sono esentati dal pagamento della tassa di possesso, mentre in caso di utilizzo su strada dovr\u00e0 essere versata la tassa forfettaria di circolazione (cosiddetto \"bollo ridotto\"). La legge in materia \u00e8 stata oggetto di numerose difficolt\u00e0 interpretative dovute all'assenza di una definizione precisa della determinazione che ASI ed FMI avrebbero dovuto produrre al fine di individuare i veicoli ultraventennali cui concedere i benefici fiscali previsti dalla legge. Recentemente, e grazie anche ad alcune sentenze della Corte di Cassazione, si \u00e8 attestata l'interpretazione secondo cui per dimostrare l'accesso ai benefici fiscali non \u00e8 pi\u00f9 necessario essere iscritti ad ASI o FMI, ma \u00e8 sufficiente presentare una autocertificazione. In Lombardia e Toscana la tassa forfettaria \u00e8 concessa automaticamente al compimento dei vent'anni dalla data di prima immatricolazione del veicolo. In Umbria e Piemonte risultano attualmente in vigore disposizioni differenti, e sono riconosciuti i certificati emessi dei centri specializzati individuati dalla legge.\nEsistono alcune normative regionali destinate all'esenzione, almeno temporanea, di particolari categorie di veicoli considerate meno nocive per l'ambiente (un esempio \u00e8 stato attuato dalla Regione Umbria nel 2013, dove furono esentati dal pagamento del bollo per i primi 3 anni di tutti i nuovi veicoli immatricolati nel periodo 11 aprile - 31 luglio 2013, alimentati esclusivamente a GPL o metano, oppure a doppia alimentazione a benzina/GPL o a benzina/metano, appartenenti alle categorie internazionali M1 e N1, di potenza non superiore a 85 kW, oltre a tutti i veicoli con alimentazione a idrogeno o con alimentazione ibrida elettrica e termica). \nLe auto alimentate da motore esclusivamente elettrico, secondo il decreto DPR 39/1953 art. 20 godono di una esenzione dalla tassa automobilistica della durata di 5 anni dal momento di immatricolazione del veicolo. Alcune regioni come Lombardia e Piemonte offrono una esenzione permanente per tutta la durata del veicolo elettrico. \nPer i ciclomotori e quadricicli leggeri questa tassa \u00e8 dovuta solo in relazione all'effettivo utilizzo del mezzo, e non al mero possesso.\nTermini di prescrizione.\nLa tassa decade con il \"termine del terzo anno successivo all'anno nel quale si doveva effettuare il pagamento\". Ne consegue che indipendentemente dal mese in cui si doveva effettuare il pagamento la decadenza matura sempre al \"31 dicembre\" del terzo anno seguente (v. Cass. 3048/2008). Possono essere oggetto di contestazione i pagamenti degli ultimi tre anni, periodo per il quale si \u00e8 tenuti a conservare le ricevute, da mostrare in caso di controllo. Diversamente dalle bollette per i servizi domestici o da altri servizi per i quali \u00e8 previsto l'obbligo di conservazione dei dati, non \u00e8 ammessa la ricevuta se non in formato cartaceo.\nInoltre, non \u00e8 pi\u00f9 oggi necessario esporre e portare con s\u00e9 il contrassegno testimoniante il pagamento: infatti la legge 27 dicembre 1997 n. 449 all'art. 17 comma 24 ha disposto che:\n\u00c8 dunque cessato l'obbligo di tenere la ricevuta di pagamento del bollo in vista nel vetro anteriore del veicolo, e di mostrarla su richiesta di Forze dell'Ordine o Guardia di Finanza, che non hanno pi\u00f9 il compito di effettuare controlli o sanzioni sul pagamento del bollo.\nLa riscossione del bollo auto \u00e8 divenuta competenza delle regioni dal 1\u00ba gennaio 1999. La gestione del bollo (calcolo e pagamento) per alcune regioni \u00e8 oggi completamente informatizzata.\nQualificazione giuridica.\nIl bollo \u00e8 qualificato, in tutta Italia, come tassa di propriet\u00e0 dei veicoli, e non di circolazione. Pertanto, sono tenuti al pagamento tutti i proprietari di veicoli, a prescindere dall'effettivo utilizzo. Il bollo non si deve pi\u00f9 pagare in caso di perdita del possesso per furto, demolizione o trasferimento del veicolo all'estero. Alcune regioni applicano questa regola in corso di anno, facendo pagare fino al mese della perdita del possesso.\nModalit\u00e0 di calcolo.\nIl valore economico del bollo auto dipende dai seguenti fattori:\nPagamento.\nLa scadenza di pagamento dipende dalla data di immatricolazione e dalla regione. Quindi, con l'esclusione dei motoveicoli, le scadenze sono scaglionate nell'anno per evitare disagi ai contribuenti dovuti alle code agli sportelli. Il bollo pu\u00f2 essere pagato presso:\n\u00c8 sufficiente fornire la targa dei veicolo per ottenere il calcolo del bollo da pagare.\nOmissione o ritardo.\nEssendo il bollo una tassa, in caso di mancato pagamento nei termini l'ente impositore pu\u00f2 procedere alla riscossione coattiva, con applicazione di sanzione e interessi. Dopo tre anni di inadempimento la legge prevede, previa notifica e fatto salvo il diritto all'opposizione, la radiazione di ufficio del mezzo. La sanzione applicata \u00e8 pari al trenta per cento dell'importo omesso o tardivamente versato.\nRiduzioni.\nIl bollo pu\u00f2 essere soggetto a diverse riduzioni (di diverso peso in base alla regione), sempre sotto richiesta del proprietario del mezzo.\nI mezzi a basso impatto ambientale possono usufruire di una forte riduzione della tassa, nel caso questi siano:\nI veicoli ultratrentennali e ultraventennali di particolare interesse storico e collezionistico (vedi alla voce: Esenzione)\nEsenzioni.\nNon si ha il pagamento del bollo nei seguenti casi:\nQuattro le categorie di disabilit\u00e0 alle quali \u00e8 connesso il beneficio:\na) soggetti con handicap psichico o mentale, di cui all'articolo 4 della legge 5 febbraio 1992 n. 104, di gravit\u00e0 tale da aver determinato il riconoscimento dell'indennit\u00e0 di accompagnamento di cui alle leggi n. 18/1980 e n. 508/1988 (a prescindere dall'adattamento del veicolo);\nb) soggetti sordomuti, o non vedenti, con certificazione di invalidit\u00e0 della Commissione medica dell'Azienda Sanitaria competente, di cui all'art. 4 della Legge 5 febbraio 1992, n. 104, ovvero da altra Commissione medica pubblica competente.;\nc) soggetti invalidi con grave limitazione permanente della capacit\u00e0 di deambulazione, o pluriamputati (a prescindere dall'adattamento del veicolo);\nd) soggetti disabili con limitazione non grave della capacit\u00e0 di deambulazione, affetti da ridotta o impedita capacit\u00e0 motorie certificata espressamente dalla Commissione medica dell'Azienda Sanitaria competente o anche da parte di altre Commissioni mediche pubbliche, se titolari di veicoli con dispositivi prescritti quale condizione per la conduzione da parte del disabile titolare di patente speciale ovvero comunque adattati in funzione della minorazione fisico-motoria;\nRimborso.\nIl rimborso delle somme pagate ma non dovute (perch\u00e9 per esempio pagate alla regione sbagliata), si pu\u00f2 richiedere entro tre anni dal pagamento. Il rimborso deve essere richiesto dal contribuente alla regione in cui lo stesso risiede.La regione di residenza che riceve l'istanza di rimborso provvede poi a effettuare una \"compensazione\" con la regione che eventualmente ha introitato la somma."}
{"id": "1928336", "revid": "287204", "url": "https://it.wikipedia.org/wiki?curid=1928336", "title": "Rewari", "text": "Rewari \u00e8 una citt\u00e0 dell'India di 100.946 abitanti, capoluogo del distretto di Rewari, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 10' 60 N e 76\u00b0 37' 0 E e ha un'altitudine di 244 .\nSociet\u00e0.\nEvoluzione demografica.\nAl censimento del 2001 la popolazione di Rewari assommava a 100.946 persone, delle quali 54.111 maschi e 46.835 femmine. I bambini di et\u00e0 inferiore o uguale ai sei anni assommavano a 12.409, dei quali 6.772 maschi e 5.637 femmine. Infine, coloro che erano in grado di saper almeno leggere e scrivere erano 74.294, dei quali 43.013 maschi e 31.281 femmine."}
{"id": "1928339", "revid": "224579", "url": "https://it.wikipedia.org/wiki?curid=1928339", "title": "Skip Ltd", "text": ""}
{"id": "1928341", "revid": "287204", "url": "https://it.wikipedia.org/wiki?curid=1928341", "title": "History Repeating", "text": "History Repeating \u00e8 una canzone eseguita dai Propellerheads e Shirley Bassey. Il singolo raggiunse la posizione numero 19 nella Official Singles Chart e la numero uno della UK Dance Chart nel 1997, oltre ad ottenere un notevole successo in tutta europa. La canzone \u00e8 stata inserita nella colonna sonora del film \"Tutti pazzi per Mary\". Nel 2006 \u00e8 stata eseguita una cover del brano da Matt Dusk e un'altra \u00e8 presente nell'album di esordio del 2011 For Every Heart della cantante ucraina Jamala.\nTracce.\nCD-Single \nCD-Maxi"}
{"id": "1928342", "revid": "287204", "url": "https://it.wikipedia.org/wiki?curid=1928342", "title": "Panipat", "text": "P\u0101n\u012bpat \u00e8 una citt\u00e0 dell'India di abitanti, capoluogo del distretto di Panipat, nello stato federato dell'Haryana. In base al numero di abitanti la citt\u00e0 rientra nella classe I (da persone in su)\nGeografia fisica.\nLa citt\u00e0 \u00e8 situata a 29\u00b0 23' 20 N e 76\u00b0 58' 5 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di P\u0101n\u012bpat assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a 35.500, dei quali 19.673 maschi e 15.827 femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1928344", "revid": "120744204", "url": "https://it.wikipedia.org/wiki?curid=1928344", "title": "Extreme Ghostbusters", "text": "Extreme Ghostbusters \u00e8 una serie animata basata sul film \"Ghostbusters\", andata in onda nel 1997. Nel tentativo di far rivivere il franchise degli anni ottanta di \"The Real Ghostbusters\", fu creato questo sequel.\nI protagonisti sono un nuovo gruppo di Ghostbusters guidati da Egon, Janine e Slimer; le giovani aggiunte sono quattro allievi d'universit\u00e0 di Egon, Roland Jackson, Garrett Miller, Eduardo Rivera e Kylie Griffin (prima ragazza tra i Ghostbusters). Lo show \u00e8 composto da una sola stagione di 40 episodi.\nL'ambientazione si fa pi\u00f9 tetra con sfumature dark, le atmosfere e musiche pi\u00f9 vicine al punk rock, e gli stessi fantasmi vengono mostrati pi\u00f9 mostruosi e realistici ma non meno \"fumetteschi\", ma la serie in s\u00e9 mantiene la comicit\u00e0 tipica del franchise. Fra i doppiatori figura l'attore britannico Martin Jarvis."}
{"id": "1928345", "revid": "287204", "url": "https://it.wikipedia.org/wiki?curid=1928345", "title": "Sirsa", "text": "Sirsa \u00e8 una citt\u00e0 dell'India di 160.129 abitanti, capoluogo del distretto di Sirsa, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 31' 60 N e 75\u00b0 1' 0 E e ha un'altitudine di 204 .\nSociet\u00e0.\nEvoluzione demografica.\nAl censimento del 2001 la popolazione di Sirsa assommava a 160.129 persone, delle quali 85.802 maschi e 74.327 femmine. I bambini di et\u00e0 inferiore o uguale ai sei anni assommavano a 21.269, dei quali 11.760 maschi e 9.509 femmine. Infine, coloro che erano in grado di saper almeno leggere e scrivere erano 108.658, dei quali 62.507 maschi e 46.151 femmine."}
{"id": "1928347", "revid": "599013", "url": "https://it.wikipedia.org/wiki?curid=1928347", "title": "Chiesa di San Rocco (Camogli)", "text": "La chiesa di San Rocco \u00e8 un luogo di culto cattolico situato nella frazione di San Rocco, in via Franco Molfino, nel comune di Camogli nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nStoria e descrizione.\nLa parrocchiale \u00e8 situata presso l'omonima frazione e secondo alcune fonti gi\u00e0 dal XV secolo esisteva sul luogo dell'odierna chiesa una edicola dedicata a san Rocco. L'odierna struttura fu costruita nel 1863 e fu nel 1935 che divenne, tramite un apposito decreto arcivescovile del 17 aprile di Carlo Dalmazio Minoretti, parrocchia autonoma.\nLa chiesa fu solennemente consacrata il 17 dicembre del 1963 dal cardinale e arcivescovo di Genova Giuseppe Siri.\nAll'interno \u00e8 possibile ammirare l'altare maggiore che fu scolpito dallo scultore Bernardo Schiaffino ed eseguito originariamente per l'Universit\u00e0 di Genova; l'opera verr\u00e0 in seguito acquistata dagli abitanti della frazione camoglina e portata nella chiesa."}
{"id": "1928349", "revid": "124133704", "url": "https://it.wikipedia.org/wiki?curid=1928349", "title": "Richard Cassirer", "text": "Nato a Breslavia, suo padre, Louis Cassirer, era un piccolo industriale locale proprietario di uno stabilimento tessile e di una distilleria di famiglia di cui continu\u00f2 la tradizione.\nDopo aver studiato a Friburgo in Brisgovia, Cassirer ottenne il dottorato nel 1891 diventando assistente dello psichiatra Carl Wernicke presso la sua clinica privata a Breslavia dove rimase fino al 1893. A partire dal 1893 si trasfer\u00ec a Vienna dove persegu\u00ec il perfezionamento della propria professione sotto l'egida di Richard von Krafft-Ebing e di Heinrich Obersteiner. Nel 1895 divenne assistente al \"Berliner Poliklinik f\u00fcr Nervenkranke\" del celebre neurologo professor Hermann Oppenheim, guadagnando successivamente la cattedra di neurologia presso l'Universit\u00e0 di Berlino.\nIn qualit\u00e0 di neurologo clinico, i meriti scientifici di Cassirer riguardano i suoi studi sulla sclerosi multipla, l'encefalite e la poliomielite. Tra le sue pubblicazioni troviamo \"Lehrbuch der Nervenkrankheiten f\u00fcr \u00c4rzte und Studierende\" scritto a quattro mani con lo stesso Oppenheim, del quale cur\u00f2 una edizione critica durante l'ultimo periodo della sua carriera scientifica.\nAl suo nome \u00e8 legata la sindrome di Crocq-Cassirer, altrimenti nota come \"sindrome di Curtius-Kr\u00fcger\" o \"Sindrome di Cassirer\"\nNel 1921 Cassirer fu chiamato a deporre in qualit\u00e0 di perito e consulente scientifico per definire l'insanit\u00e0 mentale di Soghomon Tehlirian, un sopravvissuto al genocidio armeno accusato di aver assassinato presso il quartiere berlinese di Charlottenburg quello che considerava uno dei responsabili dell'eccidio del suo popolo, il vizir Mehmed Talat, assassinato il 15 marzo 1921 durante l'Operazione Nemesis. In questo caso Cassirer afferm\u00f2 che l'imputato non era perfettamente consapevole dell'atto compiuto in quanto il suo stato mentale era fortemente condizionato dallo shock subito per il massacro dei suoi familiari."}
{"id": "1928356", "revid": "287204", "url": "https://it.wikipedia.org/wiki?curid=1928356", "title": "Prevosti", "text": ""}
{"id": "1928359", "revid": "18266680", "url": "https://it.wikipedia.org/wiki?curid=1928359", "title": "Chiesa Ambrosiana", "text": ""}
{"id": "1928366", "revid": "219110", "url": "https://it.wikipedia.org/wiki?curid=1928366", "title": "Gnumeric", "text": "Gnumeric \u00e8 un programma libero per fogli di calcolo, ed \u00e8 parte del progetto GNOME, pur avendo installer anche per Windows. Vuole essere un sostituto libero a programmi proprietari, come Microsoft Excel, al quale si ispira. Gnumeric venne creato e sviluppato da Miguel de Icaza, il quale si \u00e8 per\u00f2 successivamente dedicato ad altri progetti. Il mantainer attuale \u00e8 Jody Goldberg.\nDescrizione e caratteristiche.\nGnumeric pu\u00f2 importare ed esportare file in diversi formati, compresi CSV, Microsoft Excel, HTML, LaTeX, Lotus 1-2-3, OpenDocument e Quattro Pro. Il suo formato nativo \u00e8 chiamato \"Gnumeric file format\", ha estensione .gnm o .gnumeric, e consiste in XML compresso gzip.\nInclude tutte le funzioni di foglio di calcolo dell'edizione nordamericana di Microsoft Excel, a cui se ne aggiungono altre. Non supporta le tabelle Pivot e la formattazione condizionale, funzioni comunque previste per le prossime versioni.\nL'accuratezza di Gnumeric lo ha reso popolare tra chi necessita di un'applicazione del genere per l'analisi statistica, la realizzazione di grafici e per altre applicazioni scientifiche. Per migliorare l'accuratezza di Gnumeric, gli sviluppatori collaborano al progetto R.\nGnumeric ha un'interfaccia per la creazione e la modifica dei grafici diversa da quella dei programmi concorrenti. Per modificare un grafico, infatti, Gnumeric mostra una finestra con tutti gli elementi del grafico stesso in una lista. Gli altri programmi per fogli di calcolo, invece, richiedono tipicamente di selezionare i singoli elementi del grafico sul grafico stesso, per modificarli.\nLa versione 1.8 \u00e8 la prima a supportare, seppur parzialmente, il formato Office Open XML."}
{"id": "1928372", "revid": "253269", "url": "https://it.wikipedia.org/wiki?curid=1928372", "title": "Phyllis Dalton", "text": "Divenuta disegnatrice di costumi nel 1950 dopo un passato di responsabile del guardaroba di alcune produzioni cinematografiche britanniche, ha vinto per i suoi lavori due Premi Oscar: il primo, nel 1966, per i costumi de \"Il dottor \u017divago\" ed il secondo, nel 1990, per \"Enrico V\". \nNel 1974 si \u00e8 aggiudicata un BAFTA per i costumi di \"The Hireling\" di Alan Bridges e nel 1983 un Emmy Award per la serie tv britannica \"The Scarlet Pimpernel\"."}
{"id": "1928376", "revid": "287204", "url": "https://it.wikipedia.org/wiki?curid=1928376", "title": "Sirsa (Uttar Pradesh)", "text": " \nSirsa \u00e8 una suddivisione dell'India, classificata come \"nagar panchayat\", di 11.499 abitanti, situata nel distretto di Allahabad, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 16' 60 N e 82\u00b0 4' 60 E e ha un'altitudine di 64 .\nSociet\u00e0.\nEvoluzione demografica.\nAl censimento del 2001 la popolazione di Sirsa assommava a 11.499 persone, delle quali 6.147 maschi e 5.352 femmine. I bambini di et\u00e0 inferiore o uguale ai sei anni assommavano a 1.653, dei quali 868 maschi e 785 femmine. Infine, coloro che erano in grado di saper almeno leggere e scrivere erano 7.623, dei quali 4.710 maschi e 2.913 femmine."}
{"id": "1928386", "revid": "287204", "url": "https://it.wikipedia.org/wiki?curid=1928386", "title": "Sonipat", "text": "Sonipat \u00e8 una citt\u00e0 dell'India di 216.213 abitanti, capoluogo del distretto di Sonipat, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 58' 60 N e 77\u00b0 1' 0 E e ha un'altitudine di 219 .\nSociet\u00e0.\nEvoluzione demografica.\nAl censimento del 2001 la popolazione di Sonipat assommava a 216.213 persone, delle quali 117.654 maschi e 98.559 femmine. I bambini di et\u00e0 inferiore o uguale ai sei anni assommavano a 27.734, dei quali 15.841 maschi e 11.893 femmine. Infine, coloro che erano in grado di saper almeno leggere e scrivere erano 156.126, dei quali 90.831 maschi e 65.295 femmine."}
{"id": "1928387", "revid": "123289594", "url": "https://it.wikipedia.org/wiki?curid=1928387", "title": "Naste", "text": "Nella mitologia greca, Naste (greco: ) era il nome di uno dei capitani alleati dell'esercito troiano, nel corso dei combattimenti svolti nella guerra di Troia. Gli episodi principali di questa guerra vennero raccontati da Omero nell'Iliade.\nPeriodo.\nLe date fornite per la guerra da Eratostene, la collocano all'incirca tra il 1194-1184 a.C.\nGli studiosi moderni che sostengono la storicit\u00e0 della guerra di Troia, sono propensi a datarla alla fine della tarda et\u00e0 del Bronzo, generalmente tra il 1300 e il 1180 a.C., ovvero tra la fine della fase urbanistica di Troia VI e la fine di quella indicata come Troia VIIa. Entrambe le fasi si conclusero con un disastroso incendio\nSecondo Barry Strauss, ad esempio, essa pu\u00f2 collocarsi luogo in un'epoca compresa tra il 1230 e il 1180 a.C., con una probabile preferenza per l'ultimo trentennio. \nAl 1180 a.C. circa viene datato l'incendio che colp\u00ec la citt\u00e0 di Troia VIIa e le cui evidenze si devono agli scavi compiuti da Manfred Korfmann negli anni ottanta.\nIl mito.\nNaste \u00e8 ricordato nel secondo libro dell'\"Iliade\" come condottiero dei Cari e alleato dei Troiani nella guerra di Troia. Egli guidava un esercito di uomini nativi di Mileto, in Asia Minore, originari dunque delle terre bagnate dal fiume Meandro e sovrastate dall'altura di Micale. Figlio di Nomione, Naste schierava le truppe carie assieme al fratello Anfimaco che port\u00f2 con s\u00e9 a Troia immense quantit\u00e0 d'oro. Omero non riesce a nascondere il suo risentimento per Anfimaco e interrompe la rassegna solo per rimbrottare il suo attaccamento ai beni, che presto Achille confischer\u00e0 dopo averlo ucciso e gettato nello Scamandro.\nQuinto Smirneo rammenta due giovinetti che s'arruolarono nelle truppe allestite dai comandanti cari, Itimoneo e Agelao, uccisi entrambi da Mege."}
{"id": "1928390", "revid": "599013", "url": "https://it.wikipedia.org/wiki?curid=1928390", "title": "Chiesa di San Nicol\u00f2 di Capodimonte", "text": "La chiesa di San Nicol\u00f2 di Capodimonte \u00e8 un luogo di culto cattolico situato nella localit\u00e0 di San Nicol\u00f2 nel comune di Camogli, nella citt\u00e0 metropolitana di Genova. L'edificio \u00e8 inserito nella lista dei monumenti nazionali italiani.\nStoria e descrizione.\nL'antica chiesa, di architettura romanica, \u00e8 situata lungo il sentiero che conduce dalla chiesa parrocchiale di San Rocco verso la costa fino alla zona geografica denominata Punta Chiappa. L'edificazione del tempio \u00e8 risalente al XII secolo ad opera dei canonici regolari di San Rufo, sul luogo dove - secondo la tradizione locale - gi\u00e0 sorgeva una cappella intitolata a san Romolo.\nSecondo alcuni studi effettuati nell'antico luogo di culto, pare che qui vi fosse costituito un piccolo nucleo abitativo - quasi indipendente dal borgo camogliese - annesso all'adiacente monastero.\nA causa delle violente scorrerie dei pirati saraceni l'intero complesso fu abbandonato nel corso del XV secolo, diventando quindi sede dei pi\u00f9 diversi usi civili e religiosi.\nNel 1870 la chiesa fu riaperta al culto religioso e posta a delicati restauri tra il 1925 e il 1926, quali la facciata in pietra viva e decorata con archetti a vista. L'interno del tempio - ad unica navata e con pianta a forma di T - \u00e8 costituita interamente in pietra nera o ardesia presentando ancora oggi resti di antichi affreschi del Medioevo."}
{"id": "1928397", "revid": "290948", "url": "https://it.wikipedia.org/wiki?curid=1928397", "title": "Coefficiente di Joule-Thomson", "text": ""}
{"id": "1928399", "revid": "92689", "url": "https://it.wikipedia.org/wiki?curid=1928399", "title": "Cavallino-Treporti", "text": "Cavallino-Treporti (\"Cava\u0142in-Treporti\" in veneto) \u00e8 un comune italiano sparso di abitanti della citt\u00e0 metropolitana di Venezia in Veneto, gi\u00e0 circoscrizione del comune di Venezia fino al 1999. Il nome deriva da due delle localit\u00e0 che compongono il territorio, nessuna delle quali tuttavia \u00e8 sede municipale in quanto il capoluogo \u00e8 Ca' Savio.\nGeografia fisica.\nIl territorio del comune \u00e8 penisola litoranea che separa Laguna Veneta nord dal mare Adriatico. Il fiume Sile (che scorre nel vecchio alveo del Piave e per questo noto anche come \"Piave Vecchia\") la separa a nord-est dal territorio comunale di Jesolo.\nLa penisola \u00e8 divisa dalla laguna tramite il canale Pordelio che, verso ovest, si dirama in altri due canali, il Portosecco e il Saccagnana; sono tutti e tre navigabili. Il Pordelio termina nei pressi del Sile a cui \u00e8 collegato tramite il canale Casson; la confluenza di quest'ultimo nel fiume \u00e8 regolata da una chiusa.\nIl territorio della penisola presenta una peculiarit\u00e0: esso \u00e8 circa raddoppiato a partire dal 1888, anno di costruzione della diga foranea che fermando presso essa le sabbie ha consentito l'avanzamento della superficie terrena che continua ancor oggi fino a star raggiungendo il fanale terminale della diga (nel 2016 manca solamente un centinaio di metri al suo interramento totale). Nel 1888 il mare giungeva fino all'attuale Punta Sabbioni, oggi distante 2 chilometri, avanzando perci\u00f2 di circa 150 metri ogni 10 anni, determinando la formazione di un triangolo di nuova terra costiera che \u00e8 andato a costituire il terreno per i campeggi, di propriet\u00e0 demaniale e considerato zona militare (mentre il territorio originario ovvero quello interno \u00e8 rimasto a vocazione agricola e propriet\u00e0 privata). \u00c8 proprio a causa della natura di zona militare (e quindi con divieto di edificazione) che nell'area neo-costiera non vi \u00e8 stata urbanizzazione ma si sono sviluppati solo campeggi, nei relativi lotti assegnati in concessione dal demanio ai privati. .\nOrigini del nome.\nLa denominazione del comune riprende quello delle due frazioni di Cavallino (toponimo riferito anche all'intero litorale) e Treporti.\nCavallino sembra ricalcare \"Equilium\", l'antica Jesolo: deriverebbe dal venetico *\"equilo\"- o *\"ekilo\"- con il significato di \"pascolo di cavalli\" o simile.\nTreporti allude invece all'antica presenza di tre porti-canale, ancora riconoscibili nell'attuale assetto idrografico.\nStoria.\nIl territorio fior\u00ec in et\u00e0 romana (a Lio Piccolo sono stati portati alla luce i mosaici di una villa) e soprattutto nell'alto medioevo, quando nella Laguna nord sorsero importanti centri quali Torcello, Ammiana e Costanziaco. Il mutare delle condizioni ambientali e l'affermazione di Venezia portarono questi a decadere nei secoli successivi; la zona si impalud\u00f2 e divenne malarica e fu recuperata solo durante le pi\u00f9 tarde bonifiche che portarono alla fondazione degli attuali abitati. Testimonianza di ci\u00f2 \u00e8 la presenza della parola \"Ca'\" in numerosi toponimi, termine che indica una tenuta agricola. Contribu\u00ec al recupero della zona anche lo scavo del canale Cavallino (oggi canale Casson) che pot\u00e9 collegare la Laguna al Piave.\nDopo la Caduta della Repubblica di Venezia e l'istituzione dei comuni, l'attuale Cavallino-Treporti dipese da Burano e ne segu\u00ec le sorti quando quest'ultimo fu soppresso e integrato a Venezia (1923).\nInfine, come accennato, con legge regionale n\u00b0 11 del 29 marzo 1999 fu scorporato da Venezia il territorio dell'ex quartiere 9 \"Cavallino-Treporti\", dopo che la popolazione si era espressa favorevolmente nel referendum del 13 dicembre 1998.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTurismo.\nL'economia del Comune si basa soprattutto sul turismo estivo. Il numero di presenze (oltre 6 milioni annue) pone Cavallino-Treporti come seconda localit\u00e0 turistico-balneare d'Italia e sesta assoluta a livello nazionale..\nLungo la costa marina, caratterizzata da una lunghissima spiaggia di sabbia fine, sono presenti circa 30 villaggi-campeggi, spesso con servizi di animazione, di ogni dimensione (tra cui alcuni dei villaggi pi\u00f9 grandi d'Europa), prevalentemente di livello medio-alto. Le strutture ricettive vengono frequentate principalmente da turisti nord europei (da Germania, Austria e Danimarca, in primis). Gli alberghi sono invece relativamente pochi e di limitate dimensioni. Negli ultimi anni sono sorti numerosi interventi edilizi con seconde case e appartamenti per locazione estiva.\nNel corso degli anni il grande flusso turistico ha generato la nascita di numerose attivit\u00e0 commerciali e di servizio, generalmente ad attivazione stagionale.\nNelle giornate estive non adatte alla balneazione, i turisti del litorale si riversano in massa a Venezia e nelle isole della Laguna Veneta (Burano, Torcello, Murano), che sono facilmente raggiungibili con frequenti corse di motonave dai terminal di Punta Sabbioni e di Treporti-Ricevitoria.\nDal 2006 il litorale di Cavallino-Treporti issa ininterrottamente la \u201cBandiera Blu\u201d, il prestigioso riconoscimento internazionale che viene assegnato alle localit\u00e0 turistiche balneari d'eccellenza che si distinguono per la pulizia delle acque di balneazione, per la qualit\u00e0 dei servizi offerti e per il rispetto e la gestione dell'ambiente.\nDegna di nota, nella Chiesa di Santa Maria Elisabetta, la pala di Pietro della Vecchia (1603 \u2013 1678) il Sogno di S. Giuseppe.\nAgricoltura.\nLa parte del territorio comunale pi\u00f9 interna rispetto al mare \u00e8 dedicata all'agricoltura intensiva. Le aziende agricole che operano nel territorio del litorale hanno generalmente una conduzione familiare e sono di ridotta estensione; tuttavia, grazie ad un'altissima specializzazione nelle colture orticole in serra e a metodi di coltivazione avanzati, riescono ad ottenere ottimi risultati in termini di reddito e di qualit\u00e0 del prodotto. Gli ortaggi del Cavallino raggiungono quotidianamente i principali mercati del Veneto e del nord Italia. Il settore agricolo occupa da tempo un posto di rilievo nel sistema economico di Cavallino Treporti."}
{"id": "1928400", "revid": "726373", "url": "https://it.wikipedia.org/wiki?curid=1928400", "title": "Spazio 2000", "text": "Spazio 2000 \u00e8 stata una collana di romanzi di fantascienza della casa editrice \"Il Picchio\" di Milano.\nLa serie, diretta da Antonio Bellomi ed erede di Altair, \u00e8 uscita a cadenza mensile in 19 numeri, dal giugno 1977 al dicembre 1978. Dal 1979 la collana \u00e8 stata riproposta a gruppi di due romanzi, con il titolo \"Raccolta \"Spazio 2000\"\", per un totale di 20 volumi."}
{"id": "1928401", "revid": "767487", "url": "https://it.wikipedia.org/wiki?curid=1928401", "title": "Lo vedi come sei... lo vedi come sei?", "text": "Lo vedi come sei... lo vedi come sei? \u00e8 un film comico del 1939 diretto da Mario Mattoli con protagonista Erminio Macario realizzato, sulla scia del successo di Imputato, alzatevi!, dallo stesso gruppo di autori.\nTrama.\nI due cugini di campagna Michele e Tommaso, scapoli e avari, vengono convocati da un notaio che d\u00e0 loro lettura del testamento di un lontano zio che ha lasciato una cassaforte in cui dovrebbero essere custoditi circa cento milioni di dollari. \nUna clausola del testamento dice per\u00f2 che per entrare in possesso della cassaforte dovranno spendere entro quindici giorni tutto il loro patrimonio: i due pertanto cercano in tutti i modi di sperperare il loro denaro, e ci riescono solo dopo ripetuti e faticosi tentativi. Ridotti in miseria, hanno finalmente l'accesso al forziere, nel quale non trovano altro che una bobina contenente un breve film in cui il defunto zio li prende in giro per la loro tirchieria, informandoli di aver speso tutti i suoi soldi in divertimenti prima di morire. I due cugini si trovano cos\u00ec senza un soldo, e scoprono anche che la loro nipotina Rosetta \u00e8 scappata a Milano in cerca di fortuna come cantante. Decidono quindi di andare anche loro in citt\u00e0 per cercare la ragazza, e nel frattempo fanno diversi lavori per sopravvivere. Dopo alcune disavventure rintracciano finalmente Rosetta, che ha trovato lavoro al Teatro La Scala, ma solo come maschera. Ma la fortuna \u00e8 destinata a girare per i tre: Rosetta far\u00e0 il suo debutto come cantante, e i due cugini riavranno con gli interessi i milioni che avevano dato ad un archeologo, che avevano scambiato per un truffatore.\nProduzione.\nInsieme agli autori del Marc'Aurelio e del Bertoldo partecip\u00f2 alla sceneggiatura anche un giovanissimo Federico Fellini, il cui nome per\u00f2 non compare nei titoli del film.\nDistribuzione.\nDopo aver ricevuto il nulla osta n\u00ba 30834 del 19 dicembre 1939 la pellicola \u00e8 stata distribuita nelle sale cinematografiche italiane a partire dal 22 dicembre dello stesso anno.\nEdizioni home video.\nUna versione in DVD con codice EAN 8010020079698 \u00e8 stata distribuita dalla Medusa Video nel 2012.\nAccoglienza.\nIncassi.\nIl film ottenne un notevole successo al botteghino.\nCritica.\nNel commentare la pellicola il critico Eugenio Ferdinando Palmieri scriveva:\n\"Macario \u00e8 adesso, nel nostro cinema, l'attore pi\u00f9 significativo. Si evidenzia, nella sua buffoneria, il ricordo della comicissima finale, insensata e magnifica (quella del primo cinematografo muto), l'ispirazione ridente, parodistica, veemente dei nostri commedianti dell'arte. Macario \u00e8 nato nel '500, ha recitato davanti ai Re. \u00c8 un attore che non ha bisogno di copioni, \u00e8 gi\u00e0 un personaggio, con una sua parlata\"."}
{"id": "1928405", "revid": "729019", "url": "https://it.wikipedia.org/wiki?curid=1928405", "title": "Yakovlev Yak-11", "text": "Lo Yakovlev Yak-11 (in cirillico \u042f\u043a\u043e\u0432\u043b\u0435\u0432 \u042f\u043a-11; nome in codice NATO: Moose) era un monomotore da addestramento ad ala bassa progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica dalla met\u00e0 dagli anni quaranta.\nImpiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, rimase operativo dal 1947 al 1962 nelle scuole di volo nazionali e nelle forze aeree filosovietiche.\nBasato in larga parte sul progetto dell'ottimo caccia Yak-3 usato con successo dai sovietici durante la seconda guerra mondiale, lo Yak-11 divenne l'addestratore pi\u00f9 utilizzato dall'aviazione militare sovietica tanto da poterlo equiparare in importanza al pari ruolo statunitense North American T-6 Texan.\nStoria del progetto.\nIl primo prototipo vol\u00f2 per la prima volta il 10 novembre 1945 ed entr\u00f2 in servizio nel 1946.\nTra il 1947 e 1956 vennero prodotti in tutto 3\u00a0859 esemplari pi\u00f9 altri 707 prodotti su licenza dalla cecoslovacca Let Kunovice con la denominazione Let C-11. Sia gli Yak-11 che i C-11 sono stati impiegati nelle scuole di volo di tutti i paesi del Patto di Varsavia oltre che in molti paesi africani, mediorientali ed asiatici come Afghanistan, Albania, Algeria, Austria, Bulgaria, Cina, Cecoslovacchia, Corea del Nord, Egitto, Germania Est, Indonesia, Iraq, Polonia, Romania, Siria, Somalia, Ungheria, Unione Sovietica, Vietnam, Yemen.\nNel 1958 venne introdotto una nuova versione, lo Yak-11U, che avrebbe dovuto sostituirlo nella formazione dei nuovi piloti da caccia sovietici. Lo sviluppo dello Yak-11U si basava principalmente sull'adozione di un carrello d'atterraggio triciclo anteriore il luogo di quello tradizionale, realizzato per addestrare i piloti alle manovre di decollo ed atterraggio di carrello utilizzato oramai da tutti i velivoli a reazione sovietici. Prodotto in un numero limitato per\u00f2 non and\u00f2 a sostituire come preventivato il suo predecessore che riusc\u00ec a rimanere operativo nella VVS sino al 1962.\nGrazie alla notevole somiglianza con il caccia da cui deriva, lo Yak-11 sta riscuotendo un notevole successo tra gli amanti dei warbird, gli aerei militari storici che gruppi di appassionati ed organizzazioni dedite al recupero e preservazione dei velivoli storici conservano e riportano anche in condizioni di volo per utilizzarli nelle manifestazioni aeree. Inoltre grazie alle sue doti di agilit\u00e0 e velocit\u00e0 per la sua classe viene impiegato anche nelle competizioni aeree. Attualmente sono circa 120 gli Yak-11 in condizioni di volo distribuiti in tutto il mondo.\nTecnica.\nLo Yak-11 conservava molte caratteristiche del suo predecessore. La fusoliera era realizzata in tecnica mista, con una struttura metallica ricoperta di pannelli di compensato ed integrava una cabina di pilotaggio a due posti in tandem chiusa da un lungo tettuccio. Posteriormente terminava in un impennaggio di coda tradizionale e monoderiva. L'ala era bassa e montata a sbalzo ed integrava un carrello d'atterraggio triciclo tradizionale, anteriormente retrattile verso l'interno e completato da un ruotino d'appoggio posteriore. La propulsione era affidata ad un radiale Shvetsov ASh-21 erogante 580 CV (427 kW) abbinato ad un'elica bipala a passo fisso e racchiuso da una cappottatura con sfoghi laterali simili a quelli usati sul Focke-Wulf Fw 190. Quest'ultimo particolare \u00e8 quello che lo rende visibilmente riconoscibile dallo Yak-3 da cui deriva equipaggiato invece con un pi\u00f9 potente V12 Klimov VK-105PF-2 dotato di raffreddamento a liquido."}
{"id": "1928408", "revid": "110157", "url": "https://it.wikipedia.org/wiki?curid=1928408", "title": "Cattedrale dell'Immacolata Concezione (Pechino)", "text": "La cattedrale dell'Immacolata Concezione di Pechino (cinese tradizionale \u5ba3\u6b66\u95e8\u5929\u4e3b\u5802, pinyin Xuanwumen tianzhutang), nota anche come Nantang (\u5357\u5802, Cattedrale meridionale) ai locali, \u00e8 una chiesa cattolica storica di Pechino. Sebbene fondata nel 1605, la prima della citt\u00e0, la chiesa barocca attuale risale al 1904. L'attuale arcivescovo Joseph Li Shan, che ha assunto l'incarico nel settembre 2007, \u00e8 uno dei pochi vescovi riconosciuti sia dalla Chiesa patriottica che dalla Santa Sede.\nStoria.\nLa cattedrale dell'Immacolata Concezione fu fondata nel 1605, nel trentatreesimo anno di regno dell'Imperatore Wanli della dinastia Ming. Quando il gesuita italiano Matteo Ricci arriv\u00f2 a Pechino, l'Imperatore permise che prendesse residenza leggermente ad ovest dell'attuale sito della Cattedrale, nel distretto Xuanwumen. Si trovava adiacente alla residenza una piccola cappella in stile cinese, distinguibile solo per una croce all'ingresso e allora chiamata Cappella Xuanwumen (\u5ba3\u6b66\u95e8\u793c\u62dc\u5802).\nNel 1650, nel settimo anno di regno dell'imperatore Shunzhi della dinastia Qing, sotto la guida del gesuita tedesco Johann Adam Schall von Bell, iniziarono i lavori per una nuova chiesa sul sito della Cappella, con la costruzione terminata in due anni. La nuova chiesa ricevette il titolo di paifang con le parole \u94a6\u5b97\u5929\u9053 (Rispetta gli insegnamenti della Via del Cielo). \nL'imperatore Shunzhi era molto amico con Schall von Bell ed egli stesso visit\u00f2 la chiesa ventiquattro volte durante il cantiere di costruzione, ordinandovi l'apposizione di una stele che indicava il permesso di costruzione \"per ordine imperiale\" (\u6555\u5efa). Nel 1690 Pechino ebbe il proprio primo vescovo cattolico, il francescano Bernardino della Chiesa, e la chiesa divenne una vera e propria cattedrale.\nNel 1703, durante il ventiquattresimo anno di regno dell'imperatore Kangxi, la cattedrale venne allargata e rinnovata, e dopo dieci anni la costruzione (costruita in stile europeo) pot\u00e9 dirsi finalmente completata. Questa cattedrale venne distrutta nel 1720 nel corso di un terremoto che scosse l'intera citt\u00e0, riaprendo cos\u00ec il cantiere della chiesa. La nuova cattedrale venne costruita con un progetto cruciforme e di stile barocco, con una lunghezza di 86 metri e una larghezza di 45 metri. La nuova cattedrale venne completata in breve tempo ma nel 1730 essa venne nuovamente danneggiata da un terremoto che per\u00f2 non la distrusse completamente. Fondamentale fu qui il contributo dell'imperatore Yongzheng che don\u00f2 1000 tael d'argento per le riparazioni che compresero la realizzazione di nuove finestre, pi\u00f9 grandi e altre, il che aument\u00f2 sensibilmente la quantit\u00e0 di luce all'interno della struttura.\nLa cattedrale venne danneggiata da un incendio nel 1775 durante il quarantesimo anno di regno dell'imperatore Qianlong, il quale don\u00f2 10.000 taels d'argento per i lavori di ristrutturazione, oltre a donare alla cattedrale una tavoletta da lui stesso inscritta con incise le parole cinesi \u4e07\u6709\u771f\u539f, \"La vera origine di tutte le cose\".\nNel 1838 a causa dei costanti conflitti tra il potere e l'influenza crescente della chiesa cattolica in Cina, il governo imperiale decise di limitare l'attivit\u00e0 della chiesa cattolica cinese e la stessa cattedrale venne sequestrata dallo stato rimanendo in tale posizione sino al termine della Seconda Guerra dell'Oppio quando ai cattolici venne permesso di continuare a officiare i loro riti. La cattedrale venne riaperta nel 1860 sotto la guida del vescovo Joseph Martial Mouly.\nCon lo scoppio della Rivolta dei Boxer nel 1900 tutte le chiese di Pechino furono prese d'assalto dai vandali ed il 14 giugno 1900 la cattedrale venne rasa al suolo come molte altre chiese cattoliche pechinesi.\nNel 1904 l'attuale struttura venne completata, quarta chiesa su quel sito. Il 21 dicembre 1979 il vescovo Michael Fu Tieshan venne consacrato nella cattedrale, il che fu il principale evento della cattedrale dopo la rivoluzione culturale."}
{"id": "1928409", "revid": "161374", "url": "https://it.wikipedia.org/wiki?curid=1928409", "title": "Nantang", "text": ""}
{"id": "1928417", "revid": "287204", "url": "https://it.wikipedia.org/wiki?curid=1928417", "title": "Panchkula", "text": "Panchkula, ufficialmente Panchkula Urban Estate (\"tenuta urbana di Panchkula\"), \u00e8 una citt\u00e0 dell'India di 140.992 abitanti, capoluogo del distretto di Panchkula, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 45' 26 N e 76\u00b0 52' 47 E e in pratica costituisce un sobborgo di Chandigarh.\nSociet\u00e0.\nEvoluzione demografica.\nAl censimento del 2001 la popolazione di Panchkula assommava a 140.992 persone, delle quali 75.925 maschi e 65.067 femmine. I bambini di et\u00e0 inferiore o uguale ai sei anni assommavano a 17.449, dei quali 9.603 maschi e 7.846 femmine. Infine, coloro che erano in grado di saper almeno leggere e scrivere erano 105.172, dei quali 58.513 maschi e 46.659 femmine."}
{"id": "1928418", "revid": "287204", "url": "https://it.wikipedia.org/wiki?curid=1928418", "title": "Francesco Mul\u00e9", "text": ""}
{"id": "1928419", "revid": "287204", "url": "https://it.wikipedia.org/wiki?curid=1928419", "title": "Melissa Rosenberg", "text": "Biografia e carriera.\nFiglia del famoso psicoterapista Jack Lee Rosenberg e di Pat Rosenberg, una musicista, Melissa Rosenberg \u00e8 la seconda di 4 fratelli.\nLaureata alla \"University of Southern California\", mette da parte la sua iniziale propensione per la danza per dedicarsi alle sceneggiature televisive. Sposata col regista televisivo Lev L. Spiro.\nLa Rosenberg \u00e8 una sceneggiatrice e produttrice particolarmente attiva in televisione fin dalla met\u00e0 degli anni novanta.\n\u00c8 stata nominata agli Writers Guild of America Award nella categoria Miglior serie Drammatica per la seconda stagione di \"Dexter\".\nPer la sceneggiatura di \"Twilight\" ha dichiarato di essersi ispirata al film \"I segreti di Brokeback Mountain\", in quanto \"(...) \"great model of forbidden love\"\". Per il film, che la Paramount prevede possa ricalcare il successo tra gli adolescenti come \u00e8 stato per \"Harry Potter\" (dalla serie in libro alla serie di film). La Rosenberg \u00e8 anche l'autrice della sceneggiatura di \"New Moon\" sequel tratto dall'omonimo romanzo e secondo libro della serie di Stephenie Meyer.\nNel 2010 Rosenberg cominci\u00f2 a sviluppare un adattamento televisivo della serie a fumetti \"Alias\" della Marvel Comics, con protagonista Jessica Jones, per conto della ABC, tuttavia nel maggio 2012 il presidente della ABC Paul Lee rivel\u00f2 che il progetto era stato abbandonato. Nel novembre 2013 la serie viene ordinata come parte dell'accordo tra Netflix e i Marvel Studios e Rosenberg viene confermata come showrunner e produttrice esecutiva della serie, prevista per il 2015."}
{"id": "1928421", "revid": "118085173", "url": "https://it.wikipedia.org/wiki?curid=1928421", "title": "Catherine Breillat", "text": "Biografia.\n\u00c8 conosciuta per i suoi film incentrati sui temi della sessualit\u00e0 e sui conflitti e le rivalit\u00e0 tra i sessi, temi che compaiono anche nei suoi romanzi. La Breillat \u00e8 stata oggetto di polemiche per la sua esplicita rappresentazione della sessualit\u00e0 e della violenza. Ha utilizzato il pornodivo Rocco Siffredi nei film \"Romance\" (1999) e \"Pornocrazia\" (\"Anatomie de l'enfer\", 2003). In un'intervista a \"Senses of Cinema\", ha descritto David Cronenberg come un altro regista che aveva il medesimo approccio con la sessualit\u00e0 nei suoi film.\nIl suo lavoro \u00e8 stato associato con la tendenza denominata New French Extremity."}
{"id": "1928429", "revid": "110318710", "url": "https://it.wikipedia.org/wiki?curid=1928429", "title": "Eugen Levine", "text": "Biografia.\nLevine nacque a San Pietroburgo, nell'allora Russia zarista, da una famiglia ebraica, con la quale emigr\u00f2 da ragazzino in Germania, dove crebbe e si form\u00f2 scolasticamente tra le citt\u00e0 di Wiesbaden e Mannheim. Nel 1905, fece ritorno in Russia per poter prendere attivamente parte alla fallita rivoluzione, capeggiata dal \"narodnik\" Viktor Michajlovi\u010d \u010cernov e dai marxisti Lenin e Lev Trockij, per detronizzare lo zar Nicola II ed istituire una repubblica socialista sovietica. Per le sue azioni, fu esiliato in Siberia, ma riusc\u00ec ad evadere ed a rifugiarsi nuovamente in Germania, dove inizi\u00f2 gli studi presso l'Universit\u00e0 di Heidelberg e dove, nel 1915, si spos\u00f2 con Rosa Broido, figlia di un rabbino della citt\u00e0 polacca di Grodek, da cui ebbe almeno un figlio. Per un breve periodo, durante la Prima guerra mondiale, prest\u00f2 servizio nelle file dell'esercito imperiale prussiano.\nAlla fine della guerra, si iscrisse al Partito Comunista di Germania, col quale contribu\u00ec alla creazione di una repubblica socialista in Baviera, la quale fu rimpiazzata dopo pochi mesi da una repubblica sovietica sul modello bolscevico, in seguito all'assassinio di Kurt Eisner, leader del Partito Socialdemocratico Indipendente di Germania (USPD). Il governo della nuova repubblica in effetti dur\u00f2 pochissimo, a causa dell'inesperienza della leadership, e collass\u00f2 sei giorni dopo la sua formazione. Levine sal\u00ec al potere quando i comunisti assunsero il controllo del governo.\nLevine cerc\u00f2 di varare diverse riforme, come distribuire gli appartamenti pi\u00f9 lussuosi ai senza tetto, conferire ai lavoratori la propriet\u00e0 e gestione delle loro stesse fabbriche, la riforma del sistema educativo e l'abolizione della carta moneta. Non riusc\u00ec per\u00f2 a portare a compimento che gli ultimi due provvedimenti. Agli ordini di Levine, le Guardie Rosse iniziarono ad arrestare persone considerate ostili al nuovo regime, al fine di usarle come ostaggi in vista di un imminente attacco esterno. Quando il presidente tedesco Friedrich Ebert ordin\u00f2 di invadere la Repubblica Sovietica e di reinsediare il governo bavarese di Johannes Hoffmann, le Guardie Rosse uccisero otto ostaggi il 29 aprile.\nL'esercito tedesco, appoggiato dai Freikorps, con circa 39000 effettivi, invase e conquist\u00f2 rapidamente Monaco di Baviera il 3 maggio 1919. Per ritorsione all'esecuzione degli ostaggi, i Freikorps catturarono e uccisero approssimativamente 700 uomini e donne. Lo stesso Levine venne arrestato e, dopo essere stato giudicato colpevole dell'esecuzione degli otto ostaggi, fu giustiziato da un plotone di esecuzione alla prigione di Stadelheim."}
{"id": "1928442", "revid": "453768", "url": "https://it.wikipedia.org/wiki?curid=1928442", "title": "Cersuta", "text": "Cersuta \u00e8 una frazione del comune di Maratea, in provincia di Potenza.\nGeografia fisica.\nCersuta si trova a circa 6\u00a0km dal capoluogo comunale, in direzione nord. Costituita da un gruppo di case sul mare, il suo paesaggio \u00e8 caratterizzato dalla presenza predominante del massiccio del \"monte Cerreta\" (alto 1077\u00a0m), imponente rilievo che abbraccia l'intero abitato: questo affonda direttamente sul mare, creando una costa abbastanza alta, interrotta solo da alcune piccole spiagge.\nStoria.\nLeggenda vuole che la frazione, che deve il suo nome alla grande quantit\u00e0 di querce presenti nei pressi dell'abitato (in dialetto marateota \"cersa\" significa quercia), sia nata a causa dello stanziamento di alcuni pastori calabresi.\nNel XVII secolo l'abitato doveva gi\u00e0 essere sviluppato, in quanto vi fu costruita una chiesa. Nel 1930 fu collegata con il resto di Maratea grazie alla Strada Statale 18.\nMonumenti e Luoghi d'Interesse.\nArchitetture religiose.\nA Cersuta si trova la chiesa della Madonna Addolorata e nei pressi della frazione \u00e8 presente un piccolo cimitero.\nInfrastrutture e trasporti.\nLa localit\u00e0 \u00e8 interessata dalla SS 18 che collega Cersuta a nord con Acquafredda ed a sud con Fiumicello. Quest'importante arteria rappresenta l'unica strada del paese.\nVoci correlate.\nLe altre frazioni di Maratea:"}
{"id": "1928443", "revid": "289247", "url": "https://it.wikipedia.org/wiki?curid=1928443", "title": "San Casto e San Secondino", "text": ""}
{"id": "1928446", "revid": "729019", "url": "https://it.wikipedia.org/wiki?curid=1928446", "title": "Guerra sino-vietnamita", "text": "La guerra sino-vietnamita fu un breve ma intenso conflitto armato che si svilupp\u00f2 dal 17 febbraio al 16 marzo 1979 tra la Repubblica Popolare Cinese e la Repubblica Socialista del Vietnam. Il conflitto \u00e8 noto in Vietnam come \"guerra contro l'espansionismo cinese\" (in vietnamita: \"Chi\u1ebfn tranh ch\u1ed1ng b\u00e0nh tr\u01b0\u1edbng Trung Hoa\"), e in Cina come \"contrattacco difensivo contro il Vietnam\" (in cinese: \u5bf9\u8d8a\u81ea\u536b\u53cd\u51fb\u6218, pinyin: \"du\u00ec yu\u00e8 z\u00ecw\u00e8i f\u01cenj\u012b zh\u00e0n\"); il conflitto viene poi talvolta indicato come \"terza guerra d'Indocina\", locuzione usata anche per indicare la contemporanea guerra cambogiana-vietnamita.\nIl conflitto fu il risultato del clima di tensione cresciuto tra le due nazioni, dovuto al sostegno dato dal Vietnam all'Unione Sovietica (in quel momento in aperto contrasto con la Cina) e acuitosi dopo l'invasione vietnamita della Cambogia e la deposizione del regime dei Khmer Rossi, tradizionali alleati dei cinesi. In quella che fu concepita principalmente come una \"spedizione punitiva\" e non come un vero e proprio tentativo di conquista, le truppe cinesi avanzarono oltre il confine e catturarono alcune cittadine nei pressi della frontiera, salvo poi decidere di cessare le ostilit\u00e0 e ritirarsi spontaneamente il 5 marzo 1979; entrambe le parti rivendicarono la vittoria anche se di fatto la situazione torn\u00f2 allo stato precedente il conflitto.\nAntefatti.\nFin dall'inizio della lotta contro la dominazione coloniale francese prima e del conflitto contro Stati Uniti e Vietnam del Sud poi, la Repubblica Popolare Cinese si schier\u00f2 a sostegno dei comunisti vietnamiti, fornendo rifugi e armi al movimento del Viet Minh e poi aiuti militari ed economici al Vietnam del Nord. Gi\u00e0 durante il conflitto contro gli statunitensi per\u00f2 emersero i primi contrasti tra le due nazioni: la visita del presidente statunitense Richard Nixon a Pechino il 21 febbraio 1972 e il conseguente riavvicinamento diplomatico tra le due nazioni impensierirono il governo di Hanoi, preoccupato che i cinesi potessero barattare il miglioramento delle relazioni con gli Stati Uniti con l'abbandono del sostegno alla lotta per la riunificazione del Vietnam; dall'altro lato, Pechino era preoccupata per il crescente invio di aiuti militari e truppe vietnamite in sostegno al movimento del Pathet Lao, impegnato in una dura guerra civile nel vicino Laos, temendo che ci\u00f2 fosse il preludio per un'estensione dell'influenza di Hanoi sul paese.\nLe frizioni tra Hanoi e Pechino andarono poi a inserirsi nell'ambito del pi\u00f9 ampio contrasto tra la Cina e l'Unione Sovietica: sorto gi\u00e0 negli anni cinquanta dopo la morte di Stalin e il rigetto dei principi dello stalinismo ad opera del suo successore Chru\u0161\u010d\u0451v, questo contrasto si trasform\u00f2 in crisi aperta tra le due nazioni sul finire degli anni sessanta dopo gli eventi della \"Grande rivoluzione culturale\" in Cina; alle dispute dottrinali e politiche fecero seguito quelle territoriali, e tra il marzo e il settembre del 1969 vi furono scontri tra truppe cinesi e sovietiche lungo il fiume Ussuri e in altri punti contestati della frontiera tra le due nazioni.\nIl Vietnam del Nord aveva cercato di mantenere una posizione di neutralit\u00e0 nella disputa sino-sovietica, anche perch\u00e9 entrambe le nazioni erano impegnate a rifornirlo di aiuti militari ed economici con cui fare fronte al lungo conflitto contro statunitensi e sudvietnamiti; la fine della guerra e la riunificazione nazionale nell'aprile del 1975, tuttavia, iniziarono a incrinare questo stato di precario equilibrio: la rivendicazione di un ruolo di potenza regionale da parte del Vietnam era giudicata come inaccettabile dalla Cina, e per tutta risposta la leadership di Hanoi intraprese un progressivo avvicinamento all'URSS, culminato con la firma di un trattato di amicizia e collaborazione nel novembre del 1978. Ad acuire le tensioni tra Hanoi e Pechino intervenne poi la questione cambogiana: il nuovo regime di ispirazione maoista dei Khmer rossi di Pol Pot, insediatosi a Phnom Penh al termine di una sanguinosa guerra civile, riapr\u00ec vecchie contese territoriali nei confronti del Vietnam, culminate in scontri e scaramucce tra le opposte forze durante tutto il 1976; l'anno successivo, in risposta a nuove incursioni transfrontaliere dei Khmer Rossi, l'esercito popolare vietnamita (Qu\u00e2n \u0110\u1ed9i Nh\u00e2n D\u00e2n Vi\u1ec7t Nam) inizi\u00f2 a condurre massicce puntate offensive nella Cambogia orientale.\nNel febbraio del 1978, mentre i Khmer Rossi erano intenti a rafforzare le proprie forze armate grazie agli aiuti cinesi, il Comitato Centrale del Partito Comunista del Vietnam deliber\u00f2 l'approntamento di piani per invadere la Cambogia e deporre il regime di Pol Pot. L'azione scatt\u00f2 ai primi di dicembre del 1978: 350.000 soldati vietnamiti invasero la Cambogia e, grazie a una netta superiorit\u00e0 in mezzi corazzati, artiglieria e aerei da combattimento, distrussero le principali forze da combattimento dei Khmer Rossi; il 7 gennaio 1979 i vietnamiti presero Phnom Penh e vi insediarono un governo fantoccio a loro favorevole (Repubblica Popolare di Kampuchea), mentre Pol Pot e i resti del suo movimento si rifugiavano nelle regioni occidentali, da dove diedero vita a un movimento di resistenza contro gli invasori.\nLa presa di Phnom Penh da parte dei vietnamiti scaten\u00f2 le ire della Cina: il 15 febbraio 1979 Deng Xiaoping, vicepremier e vicepresidente del comitato centrale del Partito Comunista Cinese ma soprattutto capo di stato maggiore dell'esercito, annunci\u00f2 che la Cina era pronta a condurre una \"spedizione punitiva\" contro il Vietnam, adducendo a pretesto le presunte vessazioni di cui erano oggetto i vietnamiti di origine cinese (Hoa) e la disputa territoriale circa il controllo delle isole Spratly, rivendicate sia dalla Cina che dal Vietnam; Deng non riteneva che l'URSS sarebbe stata in grado di aiutare i suoi alleati vietnamiti sia a causa della distanza geografica che della pericolosit\u00e0 bellica della Cina, ma in ogni caso un considerevole raggruppamento di forze cinesi fu ammassato al confine sovietico.\nLa guerra.\nIl 17 febbraio 1979 le forze cinesi varcarono il confine dirigendosi verso Hanoi. L'Esercito Popolare di Liberazione cinese aveva ammassato pi\u00f9 di 600.000 uomini e 400 carri armati al confine vietnamita, anche se poi solo una parte fu effettivamente coinvolta negli scontri: a ovest tre corpi d'armata (l'11\u00ba, il 13\u00ba e il 14\u00ba), agli ordini del generale Yang Dezhi, dovevano puntare sulla citt\u00e0 di Lao Cai, mentre a est i sei corpi d'armata (41\u00ba, 50\u00ba, 42\u00ba, 54\u00ba, 55\u00ba e 43\u00ba) del generale Xu Shiyou dovevano prendere Cao B\u1eb1ng e il capoluogo provinciale di L\u1ea1ng S\u01a1n, posto ad appena 120 chilometri da Hanoi. L'esercito vietnamita fu colto impreparato dall'attacco cinese: agli ordini del capo di stato maggiore dell'esercito V\u0103n Ti\u1ebfn D\u0169ng, nel nord vi erano circa 100.000 uomini pronti al combattimento, appartenenti in maggioranza ai reparti paramilitari delle guardie di frontiera e alle milizie di difesa regionale; mentre questi impegnavano i cinesi lungo la frontiera, i reparti regolari vietnamiti iniziarono ad allestire una linea di difesa attorno ad Hanoi, anche se dopo i primi rovesci furono rapidamente inviati in prima linea.\nNel corso dei primi cinque giorni le forze cinesi riuscirono a travolgere le difese avanzate dei paramilitari vietnamiti e a penetrare nell'interno, anche se al prezzo di gravi perdite: ad ovest, i reparti di Yang Dezhi presero Lao Cai e le miniere di fosforo a sud della citt\u00e0, mettendo in rotta la 345\u00aa Divisione vietnamita e respingendo un contrattacco della 316\u00aa Divisione, appena sopraggiunta; reparti dell'11\u00ba Corpo d'armata cinese si spinsero nell'interno fino alla periferia di Lai Ch\u00e2u, pur senza prendere la citt\u00e0. Ad est, la 346\u00aa Divisione vietnamita giunse in rinforzo dei paramilitari che difendevano Cao Bang, ma il 27 febbraio la citt\u00e0 cadde in mano ai cinesi; duri combattimenti si ebbero mentre i reparti cinesi del 55\u00ba e del 43\u00ba Corpo d'armata cercavano di aprirsi la strada verso Lang Son, scontrandosi con la sopraggiunta 3\u00aa Divisione \"Stella d'oro\" vietnamita: il 24 febbraio i cinesi presero la cittadina di Dong Dang, e tre giorni pi\u00f9 tardi iniziarono uno sbarramento di artiglieria contro la stessa Lang Son.\nEntrambi i contendenti iniziarono ad ammassare forze attorno a Lang Son: un ponte aereo organizzato dall'aviazione vietnamita (Kh\u00f4ng Qu\u00e2n Nh\u00e2n D\u00e2n Vi\u1ec7t Nam), la quale si avvalse anche di aerei da trasporto Lockheed C-130 Hercules catturati nel Vietnam del Sud, fece affluire quattro divisioni dalla Cambogia, anche se il grosso di queste forze fu trattenuto per difendere l'ultima linea di resistenza prima di Hanoi. Dopo aver interrotto le strade principali che conducevano in citt\u00e0, il 2 marzo i cinesi iniziarono l'avanzata verso Lang Son: pesanti combattimenti casa per casa si verificarono tra i cinesi e i reparti della 3\u00aa Divisione \"Stella d'oro\" arroccati in citt\u00e0, prima che questa capitolasse il 4 marzo seguente. I cinesi estesero le loro conquiste alle alture a sud di Lang Son e alla cittadina di Sapa, ma le pesanti perdite e il passaggio dei vietnamiti a tattiche di guerriglia invece degli scontri in campo aperto fecero desistere l'Esercito Popolare di Liberazione dal portare a fondo il suo attacco; il 6 marzo il governo cinese annunci\u00f2 pubblicamente la fine della sua offensiva e diede l'ordine ai suoi reparti di iniziare una ordinata ritirata verso il confine, sostenendo di aver raggiunto tutti gli obiettivi prefissati. Dopo aver provveduto a distruggere sistematicamente le infrastrutture esistenti nei territori conquistati, le truppe cinesi rioltrepassarono il confine il 16 marzo, ponendo fine alla guerra.\nConseguenze.\nEntrambe le parti rivendicarono la vittoria nel breve conflitto, sebbene di fatto non si fossero verificati mutamenti territoriali o nei rapporti tra le due nazioni. Le operazioni vietnamite in Cambogia non subirono sostanziali cambiamenti, anche se Pechino riusc\u00ec a mobilitare l'opinione internazionale contro le azioni del governo di Hanoi, spingendolo in un relativo isolamento e impedendo il riconoscimento diplomatico del regime della Repubblica Popolare di Kampuchea al di fuori del blocco sovietico; la Cina sfrutt\u00f2 il conflitto cambogiano per migliorare i suoi rapporti con gli Stati Uniti e i paesi dell'ASEAN, mentre al contrario il Vietnam venne spinto a dipendere sempre di pi\u00f9 dall'assistenza dell'URSS. Hanoi si leg\u00f2 al declinante sistema economico di tipo sovietico, mentre a Pechino Deng Xiaoping inaugur\u00f2 una stagione di riforme destinate ad avere un profondo impatto sulla futura crescita economica della Cina.\nI rapporti tra Cina e Vietnam rimasero a lungo tesi: un considerevole apparato militare fu mantenuto dai due contendenti lungo entrambi i lati della frontiera; scaramucce, incursioni e bombardamenti tra i due contendenti continuarono per tutti gli anni ottanta, e il 14 marzo 1988 unit\u00e0 navali cinesi e vietnamite si scontrarono al largo del Johnson South Reef, nelle Spratly. Solo con il definitivo ritiro delle forze vietnamite dalla Cambogia nel 1989 e con il crollo dell'URSS nel 1991 le relazioni tra Pechino e Hanoi iniziarono a migliorare: nel 1999, dopo lunghe negoziazioni, i due paesi siglarono un trattato per la delimitazione dei rispettivi confini, anche se il nodo delle Spratly e delle vicine isole Paracelso rimase irrisolto; nel 2007 l'annuncio della costruzione di una ferrovia tra Hanoi e Kunming contribu\u00ec ad allentare la tensione tra le due nazioni, oltre a prefigurare l'inizio di una collaborazione di tipo economico tra i due governi."}
{"id": "1928449", "revid": "767487", "url": "https://it.wikipedia.org/wiki?curid=1928449", "title": "Le avventure di Robinson Crusoe (film 1954)", "text": "Le avventure di Robinson Crusoe (\"Las aventuras de Robinson Crusoe\") \u00e8 un film del 1954 diretto da Luis Bu\u00f1uel tratto dai capitoli dell'omonimo romanzo di Defoe che narrano la vita del naufrago dall'arrivo fino alla partenza dall'isola deserta.\nTrama.\nLa nave su cui viaggia il giovane inglese Robinson Crusoe fa naufragio contro uno scoglio e lui, unico superstite, si salva a nuoto su un'isola sconosciuta. Robinson, grazie a ci\u00f2 che ha potuto recuperare dal relitto e alla compagnia di un cane e una gatta scampati come lui al naufragio, riesce a conservare abitudini civili e impara a vivere dignitosamente, per molti anni, pur cadendo talvolta in preda a visioni.\nCon orrore, dopo anni, scopre che l'isola \u00e8 frequentata da una trib\u00f9 di antropofagi che periodicamente vi approdano con le loro canoe per compiere sacrifici umani e cibarsi delle vittime. Stando all'erta, un giorno vede arrivare i selvaggi con due prigionieri e, mentre uno viene legato, l'altro tenta la fuga. Robinson decide di intervenire e, dopo aver ucciso gli inseguitori, ottiene la sottomissione dell'indigeno che chiamer\u00e0 Venerd\u00ec.\nIn seguito, dopo aver insegnato a Venerd\u00ec ad esprimersi nella sua lingua ed aver avuto prova della sua lealt\u00e0, gli insegna anche a sparare e i due diventano compagni di caccia. Quando i cannibali tornano sull'isola, Robinson e Venerd\u00ec si preparano ad attaccarli con tutte le armi disponibili, ma in quel mentre sopraggiungono delle scialuppe con uomini bianchi armati di fucile che ben presto hanno ragione dei selvaggi. I nuovi arrivati sono una banda di ammutinati venuti per abbandonare sull'isola il capitano della loro nave insieme al fedele nostromo e per far provvista di acqua dolce. Robinson riesce a liberare i prigionieri e, con uno stratagemma, a circondare e disarmare gli ammutinati, ottenendo per s\u00e9 e per Venerd\u00ec di essere portati in Inghilterra.\nProduzione.\nLe riprese sono state effettuate in Messico nel 1952. In particolare gli esterni sono stati girati a Manzanillo. Per la prima volta Bu\u00f1uel ha usato una pellicola a colori."}
{"id": "1928452", "revid": "2164271", "url": "https://it.wikipedia.org/wiki?curid=1928452", "title": "Rachelle Lef\u00e8vre", "text": "Biografia.\nLefevre \u00e8 nata a Montr\u00e9al, in Qu\u00e9bec, suo padre \u00e8 un insegnante d'inglese e sua madre una psicologa. Ha tre sorelle e parla inglese e francese. Ha studiato arti creative al Dawson College, teatro per due estati al Walnut Hill School a Natick, Contea di Middlesex (Massachusetts), e iniziato la laurea in Educazione e Letteratura alla McGill University. Mentre lavorava come cameriera in un sushi bar a Westmount, un cliente regolare l'aiut\u00f2 ad avere un'audizione per la sitcom Student Bodies. Non ottenne la parte, ma fu richiamata dal direttore del casting per un ruolo nella serie TV canadese \"Big Wolf on Campus\" nel 1999, nel ruolo di Stacey Hanson. Lefevre mentre studiava all'universit\u00e0, recitava tra un semestre e l'altro.\nLefevre \u00e8 apparsa nel film \"Confessioni di una mente pericolosa\" diretto da George Clooney, nel 2002, e ha avuto un ruolo nella commedia romantica Hatley High nel 2003. Nel 2004 \u00e8 andata a West Hollywood, California ed \u00e8 apparsa nel film \"Un amore sotto l'albero\", di Chazz Palminteri con Pen\u00e9lope Cruz, e in \"Head in the Clouds\", con Cruz e Charlize Theron. Nell'aprile del 2004 recita nel thriller The River King. \u00c8 apparsa in numerose serie televisive, come: \"Amore e patatine\", nel ruolo di Lily Ashton, \"Streghe\", nel ruolo di Olivia Callaway nell'episodio \"Amando una strega\", e nella quinta stagione di \"Undressed\", nel ruolo di Annie Isles. Ha interpretato Annie Cartwright, la protagonista femminile in \"Life on Mars\", un remake di David E. Kelley. Ha anche filmato un episodio pilota, ma \u00e8 stata sostituita da Gretchen Mol.\nLefevre ha ottenuto il ruolo del vampiro Victoria nel film \"Twilight\" (2008), diretto da Catherine Hardwicke, basato sul best seller di Stephenie Meyer. Ha scritto una lettera appassionata alla regista, spiegandole il suo desiderio di lavorare con lei. Lefevre ha passato molte ore lavorando sui suoi costumi per il suo personaggio, arrivando a descriversi \"ossessionata\" con i vampiri dopo aver letto, quando aveva otto anni, il libro di Bram Stoker \"Dracula\". L'attrice, impegnata nella lavorazione di altre pellicole, ha rinunciato al ruolo di Victoria nel terzo capitolo della saga di Twilight intitolato \"\", film diretto da David Slade. Il ruolo \u00e8 stato affidato a Bryce Dallas Howard."}
{"id": "1928456", "revid": "72396", "url": "https://it.wikipedia.org/wiki?curid=1928456", "title": "Cyndi Lauper in Paris", "text": "Cyndi Lauper in Paris \u00e8 il video pubblicato nel 1987 in VHS dalla Polygram del concerto di Cyndi Lauper tenuto a Parigi il 12 marzo 1987."}
{"id": "1928461", "revid": "28592", "url": "https://it.wikipedia.org/wiki?curid=1928461", "title": "Russia Europea", "text": ""}
{"id": "1928462", "revid": "767487", "url": "https://it.wikipedia.org/wiki?curid=1928462", "title": "Mille chilometri al minuto!", "text": "Mille chilometri al minuto! (o 1000\u00a0km al minuto!) \u00e8 un film italiano del 1940 diretto da Mario Mattoli. Costituisce una delle prime incursioni del cinema italiano nella fantascienza e il primo film sonoro. Mette in scena uno dei primi voli verso il pianeta Marte, anche se s'interrompe quasi sul nascere.\nTrama.\nGuido Renzi e il suo avvocato inseguono una ragazza cercando di restituirle il portafoglio che ha perso ma questa entra in casa sua e s'infila nel laboratorio di suo padre. L'astrofisico sta svolgendo un esperimento su un razzo che deve partire per Marte e i due uomini finiscono coinvolti.\nProduzione.\nProdotto da Vincenzo Genesi per la Fauno Film, la pellicola venne girata negli studi di Cinecitt\u00e0 nell'estate del 1939, per essere presentata nelle sale nel marzo 1940."}
{"id": "1928466", "revid": "767487", "url": "https://it.wikipedia.org/wiki?curid=1928466", "title": "Cirano di Bergerac (film 1950)", "text": "Cirano di Bergerac (\"Cyrano de Bergerac\") \u00e8 un film del 1950 diretto da Michael Gordon tratto dall'opera teatrale di Edmond Rostand.\nDistribuzione.\nI diritti del film sono scaduti negli Stati Uniti, dove la pellicola \u00e8 pertanto entrata nel pubblico dominio. \u00c8 distribuita sia in DVD sia in Blu-ray Disc."}
{"id": "1928470", "revid": "438678", "url": "https://it.wikipedia.org/wiki?curid=1928470", "title": "The Magnificent Yankee", "text": "The Magnificent Yankee \u00e8 un film del 1950, diretto da John Sturges.\nProduzione e distribuzione.\nIl film fu prodotto e distribuito dalla Metro-Goldwyn Mayer.\nPremi.\nIl protagonista Louis Calhern ottenne la candidatura come miglior attore nell'edizione 1951 degli Oscar e ai Golden Globe."}
{"id": "1928473", "revid": "827882", "url": "https://it.wikipedia.org/wiki?curid=1928473", "title": "Carillon", "text": "Il carillon, o scatola musicale/armonica o cassetta armonica, \u00e8 uno strumento musicale automatico del XIX secolo che produce musica ponendo in vibrazione lamelle d'acciaio disposte a pettine, le cui punte sono adiacenti a un cilindro dotato di chiodi disposti in modo tale da preimpostare le linee melodiche. Lo strumento appartiene pertanto alla famiglia dei lamellofoni ovvero idiofoni a pizzico. Lo strumento \u00e8 nato in Svizzera nel 1796.\nAlcuni carillon possiedono inoltre piccoli piatti o campanelli. I carillon sono in genere di dimensioni molto ridotte, ma alcuni esemplari raggiungono le misure di un grosso mobile. In un pi\u00f9 moderno tipo di carillon ideato in Germania nel 1894 le note sono prodotte dal ruotare di un disco perforato.\nEtimologia.\nIl termine \"carillon\" non designa in francese questo strumento, ma un altro idiofono che in italiano si chiama pur sempre \"carillon\". Esso consiste in una batteria di campane, che in origine erano sempre quattro: da tale circostanza deriva il nome, tratto dal volgare *\"quadrinione\"[\"m\"] fattosi poi *\"quarellon\" &gt; \"carillon\". A sua volta, la forma volgare \u00e8 corruzione del latino della Vulgata \"quaternione\"[\"m\"] indicante dapprima un gruppo di quattro soldati e in seguito un insieme di quattro fogli. \"Carillon\" ha pertanto la stessa origine di \"cahier\" e del corrispondente italiano \"quaderno\". Il francese non ha trasferito al termine il significato di \u00abscatola musicale\u00bb e chiama l'idiofono a pizzico \"bo\u00eete \u00e0 musique\".\nStoria.\nI carillon di campane delle chiese e delle torri civiche, attivati meccanicamente, sono noti almeno dal XIII secolo ma lo strumento divent\u00f2 popolare solo verso il XV, quando fu in voga nei Paesi Bassi, in Belgio e nel nord di Francia e Germania. In questi carillon il suono poteva essere prodotto da un esecutore alla tastiera, ma essi erano anche dotati di un meccanismo automatico a cilindro collegato ai martelli che percuotevano le campane.\nSullo scorcio del XVIII secolo, nell'et\u00e0 d'oro degli automi musicali, il meccanismo del carillon di campane era applicato a oggetti d'uso quotidiano come orologi e tabacchiere. Fu allora che, semplificando tale meccanismo, l'orologiaio ginevrino Antoine Favre ide\u00f2 il suo \"carillon sans timbre ni marteau\" (\u00abcarillon senza campanello n\u00e9 martelletto\u00bb), brevettandolo con tale descrizione il 15 febbraio 1796.\nIl successivo perfezionamento del meccanismo e del suono indusse i fabbricanti ad aumentare il numero delle lamelle e le dimensioni dell'automa, inglobato in scatole decorate a fungere da cassa di risonanza e a impreziosire l'oggetto. Ci\u00f2 condusse all'emancipazione dell'industria del carillon da quella orologiera. Quella delle scatole musicali conobbe un'enorme espansione fino al 1860, in perfetta coincidenza con la crisi dell'orologeria, che infatti si riconvert\u00ec nella prima giovandole grazie alla perfezione tecnica dei maestri orologiai.\nCome centro vitale della produzione, Sainte-Croix super\u00f2 gradualmente Ginevra e si impose nel mondo, conservando alla Svizzera fino alla seconda guerra mondiale il primato nella fabbricazione di carillon, settore capace di resistere anche all'innovazione apportata dai nuovi riproduttori musicali (fonografo, grammofono). Puntando sul lusso e sulla ricercatezza, per\u00f2, l'industria svizzera non ha retto alla concorrenza della produzione a catena avviata nel dopoguerra dal Giappone e in seguito dalla Cina.\nFunzionamento.\nLa rotazione del cilindro pu\u00f2 essere prodotta da una manovella da ruotare a velocit\u00e0 costante, oppure da una molla a spirale caricata tramite una chiave. Per mantenere costante la velocit\u00e0 di rotazione nei carillon a molla pu\u00f2 essere impiegato un regolatore a bilanciere orizzontale o un freno ad aria. Ci\u00f2 consente di mantenere la velocit\u00e0 sostanzialmente costante fino all'esaurimento della carica.\nIl \u00abpettine\u00bb del carillon pu\u00f2 possedere da poche unit\u00e0 a decine di lamelle d'acciaio, ognuna delle quali produce una nota diversa a seconda della lunghezza e dello spessore. L'insieme delle note pu\u00f2 formare una scala diatonica o cromatica. La \u00abmemoria\u00bb del carillon \u00e8 invece rappresentata dal cilindro sul quale \u00e8 incisa la sequenza di note da riprodurre. La durata del brano \u00e8 limitata dalla circonferenza del cilindro. I carillon pi\u00f9 grandi possono essere dotati di cilindri intercambiabili."}
{"id": "1928475", "revid": "767487", "url": "https://it.wikipedia.org/wiki?curid=1928475", "title": "The Seventh Sign", "text": "The Seventh Sign \u00e8 il nono studio album del guitar hero svedese Yngwie Malmsteen, pubblicato il 9 maggio 1994 dalla Spitfire Records. L'edizione giapponese contiene anche la canzone \"Angel in Heat\" che \u00e8 cantata dallo stesso Malmsteen."}
{"id": "1928479", "revid": "254401", "url": "https://it.wikipedia.org/wiki?curid=1928479", "title": "Baia Felice", "text": "Baia Felice \u00e8 un villaggio turistico balneare della Campania, frazione del Comune di Cellole, in Provincia di Caserta, situato fra Baia Azzurra e Baia Domizia, distante circa 60\u00a0km da Napoli, 40\u00a0km da Caserta e 150\u00a0km da Roma. \nEdificato negli anni 1970, dopo che Cellole divenne comune autonomo da Sessa Aurunca, si estende su un territorio di circa 50.000\u00a0m\u00b2, lungo la pianura del Litorale Domizio ai piedi del Monte Cicoli con un insediamento di circa 2000 unit\u00e0 abitative, con una popolazione di circa 100 abitanti che nella stagione estiva supera i 10.000 abitanti. \u00c8 dotato di cinque stabilimenti balneari, alcuni negozi aperti nei mesi estivi, bar, pizzerie e ristorante.\nMonumenti e luoghi di interesse.\nArcheologia.\n Il Villaggio di Baia Felice, cos\u00ec come le confinanti San Limato e Le Perle, (localit\u00e0 di Sessa Aurunca),sono state edificate nei pressi dei ruderi della antica citt\u00e0 romana di Sinuessa. Nella zona contigua al Torrente d'Auria (o canale di San Limato) sono stati recuperati i resti della Villa Romana di Punta San Limato,forse appartenuta a Tigellino, famigerato consigliere dell'imperatore Romano Nerone, caratterizzata da bei mosaici bicolori, emersi dagli scavi e dal cripto-portico romano.\nArchitetture religiose.\nNel Villaggio Turistico di Baia Felice vi \u00e8 la Parrocchia \"Santa Maria Stella Maris\", facente parte della diocesi di Sessa Aurunca. Una struttura particolare costituita di vetrate e fatta in ferro. Ogni anno i fedeli organizzano il 15 agosto una processione dedicata alla Madonna.\nGeografia antropica.\nPur essendo frazione del comune di Cellole, Baia Felice nasce come villaggio turistico privato. A testimonianza di ci\u00f2, esiste un'unica via carrabile di accesso all'abitato, al Km 11 della Via Domiziana. Pur essendo vicinissima in linea d'aria alla rinomata Baia Domizia, non esiste una via di collegamento interna in alternativa al percorso della strada statale, se non un ponte pedonale sul torrente Trimoletto. "}
{"id": "1928487", "revid": "156618", "url": "https://it.wikipedia.org/wiki?curid=1928487", "title": "San Luigi IX di Francia", "text": ""}
{"id": "1928491", "revid": "36426", "url": "https://it.wikipedia.org/wiki?curid=1928491", "title": "Spiano", "text": "Spiano \u00e8 una frazione del comune di Teramo sita a 11\u00a0km dal capoluogo, sul crinale tra le valli del Tordino e del Vomano.\nOrigine del nome e storia.\nL'origine del nome forse deriverebbe dal fatto che la sua posizione prominente permetteva di \"spiare\" le zone circostanti. L'altra ipotesi \u00e8 che il termine Spiano derivi da Espano citato in un documento del 1026, nel quale \u00e8 scritto che Guilberto del fu Teutone, donava per testamento in favore del vescovo aprutino i suoi beni situati nel territorio della diocesi di Penne, in Pastori di Colledonico, in \"Rossiano, in Espano, in Freniano, in Colle de' Morelli, in Rapina, in Banio (pertinenza ora di Spiano, ove si \u00e8 trasferito il titolo di \"S. Maria ad Balneum\"\"). Nell'anno 1470 la citt\u00e0 di Teramo acquisiva la rocca di Frondarola, insieme a Spiano. I due castelli sono sempre stati uniti ed hanno avuto sorte comune attraverso i secoli.\nNel 1804, Spiano form\u00f2 insieme a Fornarolo (Frondarola) un'Universit\u00e0 (una parte di territorio che corrisponde a quello che oggi viene chiamato comune).\nNel 1813, nel corso della riunione delle piccole universit\u00e0, Spiano fu aggregato al comune di Miano. In seguito \u00e8 stato aggregato al comune di Teramo.\nIl fosso dello zolfo.\nNei pressi di Spiano vi \u00e8 il fosso dello zolfo, citato anche dallo storico Niccola Palma, dalle cui acque i contadini della zona riuscivano a ricavare sale marino tramite la cristallizzazione. Il Palma afferma che \"al sud-est di Fornarolo rimangono le reliquie di un paese chiamato \"Bagno\", di cui ancora la contrada ritiene il nome, e si discerne il sito di S. Maria \"ad Balneum\". Non \u00e8 presumibile difatti che gli antichi avessero trascurato di profittare delle sorgenti delle acque sulfuree, le quali scaturiscono...\".\nLe chiese.\nNell'anno 1711 don Giustino Natanni fondava nella chiesa di Spiano il beneficio dei santi Giuseppe e Antonio Abate. La chiesa di Spiano \u00e8 dedicata a S. Maria Assunta, sotto il patronato della citt\u00e0 di Teramo.\nLa chiesa di S. Andrea.\nLa chiesa oggi non esiste pi\u00f9. La sua presenza \u00e8 testimoniata dal libro Censuale della Diocesi di Teramo compilato da mons. Francesco Chiericato compilato nel 1529. Vi si legge che la chiesa all'epoca pagava diciotto denari. Si conserva il nome di una contrada a levante del paese (Colle Sant'Andrea) e le sue rendite - scrive il Palma - sono annesse alla prepositura di Spiano."}
{"id": "1928511", "revid": "729019", "url": "https://it.wikipedia.org/wiki?curid=1928511", "title": "Stazione di Palazzolo Milanese", "text": "La stazione di Palazzolo Milanese \u00e8 la stazione ferroviaria situata lungo la ferrovia Milano-Asso e ubicata nel comune di Paderno Dugnano nel quartiere di Palazzolo Milanese. \u00c8 gestita da FerrovieNord.\nStoria.\nPalazzolo Milanese \u00e8 stato il primo esempio, sulla linea ferroviaria Milano-Asso, di ammodernamento completo con adeguamento dell'impiantistica ferroviaria, realizzazione di banchine larghe ed alte, pensiline e sottopassi dotati di ascensori.\nStrutture ed impianti.\nL'infrastruttura \u00e8 dotata di tre binari. Il binario 1 \u00e8 dedicato ai servizi verso Milano; il binario 2 \u00e8 dedicato ai servizi verso Seveso; il binario 3 \u00e8 dedicato ai servizi S2/ che si attestano a Palazzolo e, raramente, alle eventuali precedenze.\nMovimento.\nL'infrastruttura \u00e8 servita dalle linee S2 e S4 del servizio ferroviario suburbano di Milano.\nIn alcuni orari, la stazione, \u00e8 servita dal servizio S2/ (Palazzolo Milanese \u2013 Milano Rogoredo). I treni di questa linea si attestano al binario 3."}
{"id": "1928527", "revid": "713714", "url": "https://it.wikipedia.org/wiki?curid=1928527", "title": "Computer Space", "text": "Computer Space \u00e8 un videogioco arcade commercializzato a partire dal mese di novembre 1971 da Nutting Associates. Creato da Nolan Bushnell e Ted Dabney, futuri fondatori di Atari, \u00e8 comunemente riconosciuto come il primo videogioco a gettoni realizzato (anche se \"Galaxy Game\", realizzato alla Stanford University, lo precede di due mesi), oltre che come primo videogioco commerciale in assoluto, dato che il sistema domestico Magnavox Odyssey \u00e8 stato messo in vendita circa sei mesi pi\u00f9 tardi.\nModalit\u00e0 di gioco.\nIn \"Computer Space\" si controlla una piccola astronave (un tasto per l'accelerazione, uno per il fuoco e altri due per la rotazione in senso orario e antiorario sia dell'astronave che del missile che viene sparato) che pu\u00f2 muoversi liberamente nella schermata, e occorre distruggere due dischi volanti, che si muovono in maniera simmetrica e a loro volta sparano verso il giocatore. \n\u00c8 possibile modificare la direzione dei missili anche dopo averli sparati, caratteristica inizialmente non prevista dai realizzatori.\nNella schermata appare un contatore di secondi e due numeri, che rappresentano il punteggio del giocatore e quello della macchina in notazione esadecimale: ad ogni uccisione (che sia da parte del giocatore o della macchina), uno dei due punteggi viene incrementato; il gioco continua se dopo un certo numero di secondi il punteggio del giocatore \u00e8 superiore al numero di uccisioni subite. Esiste anche una variante, attivabile a piacimento, che porta all'inversione dei colori di gioco per simulare l'effetto iperspazio ogni 90 secondi di gioco.\nStoria.\nL'idea alla base di \"Computer Space\" venne a Nolan Bushnell nel 1966, dopo avere giocato a \"Spacewar\" mentre si trovava all'universit\u00e0 dello Utah: ricreare una esperienza simile da proporre al grande pubblico, ma senza utilizzare un computer da 120.000$; lo stesso \"Galaxy Game\" infatti, bench\u00e9 fosse operato a gettone, era costituito da hardware del valore di circa 40.000$. Tuttavia, all'epoca i costi dei componenti erano ancora proibitivi e cos\u00ec Bushnell accanton\u00f2 per il momento il progetto. Nel 1968 cominci\u00f2 a lavorare per la Ampex, dove conobbe l'ingegnere Ted Dabney e il programmatore Larry Bryan, che coinvolse nella realizzazione di \"Computer Space\".\nSebbene i prezzi dei primi minicomputer all'epoca si stessero rapidamente abbassando, rimanevano comunque molto alti per un semplice prodotto di intrattenimento: un normale gioco elettromeccanico costava all'incirca 900$, mentre un sistema idoneo all'idea di Bushnell intorno ai 4000$. Per ammortizzare le spese si pens\u00f2 in un primo momento di utilizzare un computer centrale e quattro terminali con relativi comandi, ma la potenza computazionale delle macchine era troppo limitata. Un giorno, Bushnell stava cercando di regolare il segnale di un televisore, e not\u00f2 di come poteva muovere l'immagine ruotando le apposite manopole. Insieme a Dabney cominci\u00f2 cos\u00ec a progettare i vari circuiti utilizzando dei comuni componenti elettronici.\nI componenti di \"Computer Space\" costavano circa 100$, compreso un televisore in bianco e nero da 15\". Per limitare le spese, Dabney produsse i circuiti-prototipo nella stanza della figlia, trasformata nell'occasione in un laboratorio improvvisato. Nonostante sia stato il primo videogioco ad avere una diffusione relativamente ampia negli Stati Uniti (ne furono prodotti circa 1500 esemplari, anche se Bushnell ne stima almeno 2200), \"Computer Space\" non ottenne un gran successo. Bushnell cap\u00ec che il gameplay era troppo complesso e avanti nei tempi per attirare l'avventore tipico di bar e sale giochi, che non aveva mai visto qualcosa di simile in vita sua:\nPer il suo gioco successivo decise di puntare sulla semplicit\u00e0, chiedendo cos\u00ec a Allan Alcorn di realizzare \"Pong\".\nTecnologia.\n\"Computer Space\" non utilizza un microprocessore, RAM o ROM: l'intero sistema \u00e8 un automa a stati finiti costituito da circuiti integrati TTL. Gli elementi grafici sono memorizzati tramite in matrici di diodi, una per ogni direzione dell'astronave. Per facilitare le operazioni di debugging, le matrici erano della stessa forma delle possibili posizioni dell'astronave. Sono presenti in tutto tre circuiti stampati connessi fra loro da un bus comune. Il monitor \u00e8 un televisore 15\" in bianco e nero della General Electric, appositamente modificato per il gioco. L'audio proviene da un diodo Zener a 6V, coadiuvato da un amplificatore e da un integrato.\nVersioni.\nEsistono due tipi di \"Computer Space\": la prima \u00e8 dotata di controlli per un solo giocatore, cio\u00e8 quattro pulsanti; la seconda, per due giocatori, ha due joystick per il controllo dell'astronave e un pulsante per lo sparo. Il cabinet \u00e8 in fibra di vetro, e disponibile in diverse colorazioni metallizzate. Esiste una sola versione di colore bianco, realizzata come prototipo e apparsa nel film di fantascienza del 1973 \"\".\nCloni.\n\"Computer Space\" \u00e8 stato clonato nel 1972 da una societ\u00e0 di nome For-Play con il nome \"Star Trek\"."}
{"id": "1928530", "revid": "47767", "url": "https://it.wikipedia.org/wiki?curid=1928530", "title": "Luce (nome)", "text": "Origine e diffusione.\nIl nome, dal latino \"lux\", significa semplicemente luce (lo stesso dei nomi Nur e Lumini\u021ba). Viene imposto con diverse intenzioni: pu\u00f2 avere innanzitutto un valore affettivo o augurale (una figlia che \u00e8 \"luce\" per i genitori), pu\u00f2 poi avere molteplici significati da un punto di vista cristiano, ad esempio come segno di devozione verso la Madonna della Luce, o infine pu\u00f2 rappresentare come nome ideologico (\"luce del progresso, della scienza\").\nIn italiano il suo uso \u00e8 poco comune; in certi casi, pu\u00f2 anche rappresentare una variante del nome Lucia.\nOnomastico.\nL'onomastico viene festeggiato in onore di santa Maria della Luce, venerata diffusamente in Sicilia, dove le sono dedicati alcuni Santuari (tra cui uno a Mistretta (ME) e uno a Roccapalumba (PA); la festa pu\u00f2 essere in date diverse a seconda del luogo: a Mistretta, ad esempio, si festeggia nelle due giornate di 7 ed 8 settembre, mentre a Roccapalumba si festeggia il 23 agosto.\nSi ricorda inoltre con questo nome la beata Chiara Badano, detta \"Chiara Luce\", commemorata il 29 ottobre."}
{"id": "1928531", "revid": "486946", "url": "https://it.wikipedia.org/wiki?curid=1928531", "title": "Andrea Sch\u00e4fer", "text": ""}
{"id": "1928534", "revid": "123482973", "url": "https://it.wikipedia.org/wiki?curid=1928534", "title": "Butt-head", "text": "Butt-head (in inglese \"testa di culo\"), \u00e8 il co-protagonista, insieme a Beavis, del cartone animato americano \"Beavis and Butt-head\".\nLa voce originale del personaggio \u00e8 del creatore della serie stessa, Mike Judge, cos\u00ec come quella di Beavis, Tom Anderson, David Van Driessen, Bradeley Buzzcut, e del preside McVicker.&lt;br&gt;Nella versione italiana fu doppiato invece dal comico Paolo Rossi nelle prime tre stagioni e poi dal cantante Elio degli Elio e le Storie Tese nella quarta stagione e nella settima. Nella quinta e nella sesta fu doppiato in alternanza dai due, con una presenza maggiore di Elio nella quinta e una maggiore di Paolo Rossi nella sesta. Nel film ispirato alla serie \u00e8 stato doppiato dall'attore Neri Marcor\u00e8, e successivamente nell'ottava stagione da Francesco Mandelli.\nIl creatore della serie Mike Judge s'ispir\u00f2 al nome di Butt-head durante l'Universit\u00e0, quando conobbe una coppia di ragazzini che avevano come soprannomi \"Iron Butt\" (culo di ferro) e \"Butt-head\".\nCaratteristiche.\nHa i capelli castani sempre gonfi, le narici nasali molto lunghe, porta l'apparecchio per i denti, il labbro superiore \u00e8 poco sviluppato, quasi inesistente, e indossa una maglietta degli AC/DC.\n\u00c8 famoso per la sua risata che fa costantemente, qualunque sia la situazione in cui si trova. Fra i due \u00e8 la personalit\u00e0 dominante, essendo leggermente meno stupido rispetto all'amico Beavis, e ha un carattere molto pi\u00f9 ozioso e tranquillo. Inoltre Butt-head sembra essere il pi\u00f9 pigro fra i due.\nAnche lui, come l'amico, frequenta l'Highland High School, lavora al \"Burger World\" e passano le intere giornate davanti alla TV per commentare i video musicali \"pi\u00f9 fighi\".\n\u00c8 appassionato di Heavy metal e di Hard rock.\nI suoi genitori, in particolare suo padre, non si sono mai visti se non in alcune scene del film \"Beavis &amp; Butt-Head alla conquista dell'America\".\nNell'episodio \"Col bambino siamo in tre\" confessa di essere diabetico.\nRapporto con Beavis.\nIl rapporto che c'\u00e8 tra Beavis e Butt-head \u00e8 sadico e violento. Butt-head non dimostra molta fedelt\u00e0 o attaccamento nei confronti dell'amico, in quanto spesso lo chiama con appellativi poco lusinghieri circa la sua stupidit\u00e0 e spesso sfrutta la sua ingenuit\u00e0 per usarlo come cavia in giochi pericolosi o per evitare di esporsi a dei rischi troppo elevati, tanto che in alcune occasioni ha persino rischiato di ucciderlo. I due finiscono spesso per picchiarsi, e Butt-head \u00e8 spesso mostrato prendere l'amico a schiaffi o a calci nei testicoli. In alcuni episodi, Butt-head sembra non preoccuparsi minimamente del compagno, come quando questi viene picchiato duramente (negli episodi \"Adolescenti, Tired\", e nel film), abbandonato (\"Il distributore\") o deportato in Messico (\"Vaya Con Cornholio\"). La sensazione sembra essere reciproca, come si vede ad esempio nell'episodio \"Acqua sicura\" dove Beavis rimane indifferente alle esperienze pre-morte di Butt-head mentre sta per affogare in una piscina, oppure in \"Soffoco\" in cui Butt-head comincia a soffocare da una pepita di pollo, e Beavis si prende il suo tempo tentando di aiutarlo come se non fosse nulla di grave.\nTuttavia, i due vengono mostrati come migliori amici, considerando le loro attivit\u00e0, la residenza, e gli interessi che condividono.\nNell'episodio di Natale a lui dedicato, viene fatta una sorta di parodia del film \"La vita \u00e8 meravigliosa\" di Frank Capra: non essendo mai nato, Beavis non solo non lo ha mai conosciuto ma diventa il migliore amico di Stuart, dedicandosi anche ad attivit\u00e0 di volontariato.\nRapporti con altri personaggi.\nStima molto Todd, un bullo della strada, tanto che aspira ad entrare nella sua banda.\nDice che non gli piace Daria Morgendorffer, tanto da chiamarla \"Diarrea\", anche se la rispetta per la sua intelligenza.\nDavid Van Driessen \u00e8 l'unico insegnante della scuola con cui si relaziona, tanto che in ogni puntata cerca d'incoraggiarlo, senza poi riuscirci.\nAl contrario, Buzzcut, l'insegnante di ginnastica, non perde mai occasione d'imbarazzare i due, visto il loro livello di stupidit\u00e0 e il preside McVicker non sa minimamente come comportarsi con loro, visto che ogni tentativo di disciplinarli fallisce miseramente. In un episodio, per\u00f2, durante una riunione genitori-insegnanti alla quale partecipano anche Beavis e Butt-Head, quest'ultimo rivela ai genitori il comportamento di Buzzcut e in particolar modo l'accanirsi di quest'ultimo sui due, gesto che comporter\u00e0 al professore una nota di richiamo.\nNell'episodio di Natale, gli altri personaggi subiscono un cambiamento radicale dato che Butt-Head non \u00e8 mai nato: il preside McVicker \u00e8 rappresentato come un uomo pi\u00f9 tranquillo e sicuro di s\u00e9, mentre Daria si \u00e8 fatta pure un fidanzato avendo un'ottima opinione dei maschi."}
{"id": "1928552", "revid": "767487", "url": "https://it.wikipedia.org/wiki?curid=1928552", "title": "Exodium", "text": "Exodium, in latino, vuol dire letteralmente \"fine\", perci\u00f2 veniva indicata con questo termine la rappresentazione comica che chiudeva gli spettacoli teatrali romani.\nIn pratica, dopo aver visto le rappresentazioni tragiche, il pubblico romano voleva assistere a uno spettacolo pi\u00f9 leggero.\nServ\u00ec dunque da exodium, dapprima l'Atellana e in seguito il mimo.\nUn'analogia si pu\u00f2 instaurare con il dramma satiresco che, nella Grecia del V secolo a.C., serviva a chiudere la trilogia tragica."}
{"id": "1928553", "revid": "110157", "url": "https://it.wikipedia.org/wiki?curid=1928553", "title": "Testoride argonauta", "text": "Testoride argonauta \u00e8 un dramma per musica in due atti del compositore Jo\u00e3o de Sousa Carvalho su libretto di Gaetano Martinelli.\nFu rappresentata per la prima volta il 5 luglio 1780 al Palazzo Reale di Queluz, nei dintorni di Lisbona.\nRappresentazione in tempi moderni e registrazione.\nQuesto lavoro di Carvalho in tempi moderni \u00e8 stato allestito e registrato solo una volta, a Parigi, il 3 febbraio 1990: l'esecuzione fu affidata all\"'Orchestra Baroque du Clemencic Consort\", mentre la direzione a Ren\u00e9 Clemencic."}
{"id": "1928555", "revid": "122838276", "url": "https://it.wikipedia.org/wiki?curid=1928555", "title": "Densetsu kyojin Ideon", "text": ", anche conosciuto come Space Runaway Ideon, \u00e8 un anime televisivo, prodotto dalla Sunrise, e trasmesso per 39 episodi dal 1980 al 1981 su TV Tokyo. \"Ideon\" fu creato e diretto da Yoshiyuki Tomino (\"Mobile Suit Gundam\", \"Zambot 3\", \"Daitarn 3\"). Alla serie seguirono due lungometraggi cinematografici nel 1982 \"The Ideon: A Contact\" e \"The Ideon: Be Invoked\".\nTrama.\n\"Space Runaway Ideon\" inizia nell'anno 2300, in un futuro in cui l'umanit\u00e0 ha iniziato a colonizzare altri pianeti e ha scoperto un modo per viaggiare da una galassia all'altra. Sul pianeta Solo nella Galassia di Andromeda, un gruppo di archeologi scopre i misteriosi resti dell\"Ideon\" \u2013 tre giganteschi mezzi capaci di trasformarsi in un mecha \u2013 e una nave spaziale ribattezzata Nave Solo.\nImprovvisamente, una civilt\u00e0 aliena umanoide nota come Buff Clan raggiunge il pianeta Solo. Karala, la figlia del comandante supremo del Buff Clan, decide di scendere sul pianeta contravvenendo agli ordini ricevuti da Gije, un ufficiale che era stato soldato sotto suo padre, insieme alla sua assistente Maya, per investigare sull'Ideon. Gli alieni del Buff Clan, credendo che i terrestri abbiano intenzioni ostili, iniziano a loro volta ad attaccare. Cosmo Yuki, il protagonista della serie, e i suoi amici Kasha Imhof e Deck Afta raggiungono il luogo degli scavi e riescono ad attivare i tre mezzi, componendo l'Ideon insieme a Bes e respingendo il primo attacco degli uomini di Gije.\nJordan Bes, il comandante delle forze militari presenti sul pianeta Solo, ordina di armare l'Ideon con i missili, ma improvvisamente le citt\u00e0 del pianeta sono attaccate e distrutte dal Buff Clan. Gije e il suo compagno Damido si incontrano con il capo della loro spedizione, Abadede Gurimade, e muovono un nuovo attacco con l'intento di catturare l'Ideon (da loro definito \"Dio Gigante\"). I sopravvissuti raggiungono la Nave Solo, come pure Karala, scambiata da Bes per una terrestre. Sulla nave si imbarcano altri civili, fra cui Sheryl Formosa, una studiosa di lingue che investigava sull'antica civilt\u00e0 del pianeta Solo, sua sorella Lin, Banda Lotta, tre bambini: Piper Lou, Ashura Nobaku e Fard Maraka; il meccanico Joliver Ira, i piloti Hatari Naburu e Moera Fatima. Gli altri piloti Tekuno e Bento si uniscono a Cosmo e Kasha per pilotare l'Ideon, mentre Moera sostituisce Bes. La natura aliena di Karala e Maya \u00e8 scoperta e, mentre quest'ultima viene uccisa, Bes concede a Karala di avere salva la vita, nonostante Sheryl e gli altri vorrebbero ucciderla. Karala parla loro della Leggenda dell\"Ide\", la storia di un eroe del Buff Clan, che salv\u00f2 il suo popolo usando il potere dell'Ide. Il Buff Clan stava dunque percorrendo l'universo alla ricerca di tale potere leggendario, che \u00e8 lo stesso che alimenta l'Ideon e la Nave Solo.\nLa Nave Solo lascia il pianeta Solo usando il suo potentissimo motore DS Drive e dopo una lotta nel sub-spazio raggiunge il pianeta Saurus Star. Cosmo e gli altri affrontano Gije dapprima all'interno del suo mecha Dogg Mack e dopo in un duello. Abadede riceve da Harulu, la sorella maggiore di Karala, l'ordine di uccidere la donna perch\u00e9 schierandosi con gli alieni di Logo Dau (cos\u00ec il Buff Clan chiama i Terrestri, dal nome loro attribuito al pianeta Solo dove \u00e8 avvenuto il primo contatto) ha macchiato l'onore della famiglia Ajiba. Il Buff Clan insegue poi i Terrestri sul pianeta Crystal Star, dove Abadede tenta di distruggere la Nave Solo ricorrendo a gigantesche creature alate chiamate Bajin; tuttavia la nave riesce a fuggire, mentre Abadede \u00e8 ucciso dai Bajin.\nCon Abadede morto e Damido ferito, Harulu si trova costretta a intervenire personalmente. Karala tenta di negoziare la pace con la sorella, ma viene umiliata da Guhaba Geba, un sottoposto di Harulu. Le cose si mettono davvero male per la donna quando Banda Lotta, che odia a morte il Buff Clan per tutte le vittime causate, tenta di ucciderla; il desiderio di morire di Karala impressione fortemente tutti i membri dell'equipaggio per via della sua fermezza.\nLa Nave Solo successivamente arriva su una colonia terrestre dove Cosmo incontra Camyula, un ufficiale militare che ricorda al ragazzo sua madre. Il ragazzo, provato da un recente combattimento dove ha rischiato di morire, \u00e8 riluttante a combattere ancora; tuttavia il Buff Clan attacca il pianeta e Camyula muore nel corso della battaglia, evento che causa l'ira di Cosmo e riaccende il suo desiderio di combattere.\nSheryl e Karala si recano sulla nave del Buff Clan per cercare di negoziare la pace, ma sono fatte prigioniere e in cambio della loro liberazione viene richiesta la cessione dell'Ideon. Apparentemente Cosmo e gli altri piloti accettano, salvo riuscire con uno stratagemma a riconquistare il mecha e a sconfiggere Doku. Anche il successivo attacco di Damido si conclude con la morte dell'ufficiale.\nIl piccolo Lou intanto si ammala di morbillo e per poter trovare una cura la Nave Solo si dirige verso il pianeta Ajian, altra colonia terrestre; i militari tuttavia tentano di prendere possesso della Nave Solo, mentre il Buff Clan attacca il pianeta usando i missili fotonici, che distruggono buona parte della sua superficie. Per la prima e unica volta l'Ideon evoca un gigantesco buco nero per assorbire alcuni missili fotonici prima che colpiscano la Nave Solo.\nNel corso dell'ennesima battaglia fra Buff Clan e Nave Solo, la nave madre di Harulu, la Dorowa Zan, \u00e8 distrutta e la donna \u00e8 costretta a fuggire, venendo soccorsa da Daram Zuba, un suo vecchio amore, ora membro della Ome Foundation, di cui fa parte ora anche Gije e che \u00e8 intenzionata a catturare il Dio Gigante Ideon per via di un patto segreto col comandante supremo, Doba Ajiba, padre di Harulu e Karala, che ha intenzione di servirsene per deporre l'imperatore del Buff Clan, Zuou (per motivi mai specificati nel corso della serie). La Nave Solo intanto giunge su Kyaral, un pianeta recentemente devastato dal Buff Clan, e il suo equipaggio sperimenta tutto l'odio che gli abitanti di Kyaral provano verso di loro, ritenendoli responsabili della loro rovina. Cosmo conosce Kitty Kitten, una ragazza di cui si innamora; ma nel corso della battaglia contro Daram e Gije rimane gravemente ferito, salvandosi solo grazie a una trasfusione di sangue di Karala, mentre Kitty Kitten \u00e8 uccisa da Daram stesso dopo che la sua capsula di salvataggio era precipitata sul pianeta.\nLa Nave Solo, ancora inseguita da Daram, raggiunge il pianeta Terra ma non riceve il permesso di atterrare. Sheryl e Joliver raggiungono la base lunare per usare il potentissimo computer Gloria, in mano ai militari, scoprendo cos\u00ec che l'energia dell'Ide \u00e8 infinita. Nel successivo attacco del Buff Clan viene testata la nuova arma dell'Ideon, la potentissima Ideon Gun. Piper, Ashura e Fard si ritrovano a bordo dell'Ideon nel bel mezzo dell'altra battaglia contro il Barume Baram, ma la loro presenza sembra essere benefica perch\u00e9 rafforza il potere del mecha (in quanto l'Ide \u00e8 portato a difendere la vita e in particolare i bambini), permettendo cos\u00ec di usare una nuova arma, le Ideon Swords. Gije, abbandonato da Daram sulla Luna, salva Sheryl e viene da lei accolto di nascosto sulla Nave Solo.\nIl Buff Clan attacca direttamente la Terra: nel corso della battaglia, Daram sfida Cosmo a duello col segreto intento di farsi esplodere insieme a una bomba nucleare, ma Gije lo ferma sparandogli. Successivamente Bes e Cosmo sono fatti prigionieri dalle forze terrestri; in tale occasione Bes rifiuta di rivedere i suoi genitori, ai quali \u00e8 stato raccontato che il loro figlio ha tradito la Terra per unirsi al Buff Clan. Gije e Karala riescono poi a liberarli e la Nave Solo lascia la Terra, rimanendo coinvolta in una nuova battaglia nei pressi di Saturno: qui Moera, pilota dell'Ideo-Nova, trova la morte.\nGije prende il posto di Moera come pilota dell'Ideo-Nova, dimostrando la sua fedelt\u00e0 in una serie di battaglie contro vari ufficiali del Buff Clan, come Mebarul e Hannibal Gen. Le stesse forze terrestri arrivano ad allearsi col Buff Clan pur di impadronirsi della Nave Solo e dell'Ideon, il cui potere intanto sta crescendo sempre di pi\u00f9, diventando incontrollabile; anche il tentativo dell'equipaggio stesso di disfarsi della nave fallisce, perch\u00e9 l'Ide sviluppa un forte istinto di autodifesa. La Nave Solo ritorna sul pianeta Ajian, richiedendo assistenza e rifornimenti, ma tutti i civili sono presi in ostaggio e muore Lin, la sorella di Sheryl.\nSul pianeta Steckin, anche Gije trova la morte, mentre l'Ideon sviluppa un potere tale da tagliare in due il pianeta stesso. A questo punto la Nave Solo si trova a dover combattere direttamente contro il comandante supremo Doba Ajiba, a bordo della gigantesca nave Baral Jin. Il potere dell'Ide teletrasporta Karala e Joliver sulla nave nemica, al fine di permettere una trattativa di pace; tuttavia Doba vuole distruggere l'Ideon e tenta addirittura di uccidere la figlia, quando scopre che questa aspetta un figlio da Bes, un alieno. Nella battaglia che segue, la navicella su cui Karala e Joliver fuggivano viene distrutta da un missile, ma i due si salvano grazie al potere dell'Ide, lo stesso potere che poi erompe violentemente avvolgendo l'universo.\nAccoglienza.\nCos\u00ec come era accaduto gi\u00e0 per \"Mobile Suit Gundam\", anche \"Space Runaway Ideon\" non incontr\u00f2 immediatamente il favore del pubblico, al punto che dei 43 episodi previsti inizialmente ne furono prodotti soltanto 39. Tuttavia l'enorme richiesta di un finale compiuto port\u00f2 alla produzione dei due film cinematografici che seguirono alla cancellazione della serie.\nI due film \"The Ideon: A Contact\" e \"The Ideon: Be Invoked\", furono proeittati nel 1982. Il primo era formato da un montaggio degli episodi della serie televisiva, a cui fu aggiunto qualche minuto di animazione inedita. Il secondo film invece figurava un finale alternativo a quello che si era visto nella serie televisiva, e terminava la saga di Ideon definitivamente.\nInfluenza su altre produzioni.\nNonostante l'impatto iniziale della serie sugli schermi giapponesi non sia stato dei migliori, col tempo \"Space Runaway Ideon\" \u00e8 stato generalmente rivalutato, ed oggi \u00e8 addirittura considerato una fonte di ispirazione per numerose produzioni a venire. \"Ideon\" \u00e8 universalmente riconosciuta come una delle maggiori fonti di ispirazione di \"Neon Genesis Evangelion\", uno dei prodotti di maggior successo degli ultimi anni.\nMolti dei temi di \"Ideon\" sono infatti ripresi nella serie di Hideaki Anno, come gli elementi di misticismo legati ad una serie robotica. Anche il finale delle due serie ha molti punti in comune, senza contare che entrambe le produzioni terminano con un doppio lungometraggio cinematografico composto da un montaggio riassuntivo e da un nuovo finale.\nInoltre, sia in \"Ideon\", che in \"Evangelion\" viene usato il termine \"children\", che in inglese significa \"bambini\". In entrambe le serie per\u00f2 il termine indica un singolo soggetto, pertanto il suo utilizzo pu\u00f2 essere considerato grammaticalmente errato. In realt\u00e0, mentre in \"Ideon\" si tratt\u00f2 di un errore involontario, in \"Evangelion\" si \u00e8 optato per una precisa citazione.\nIl robot protagonista inoltre appare nel fumetto \"Mobile Suit Vs. Giant God: Gigantis' Counterattack\" un manga non canonico in cui c'\u00e8 un cross-over della serie con quella di Mobile Suit Gundam ZZ.\nIn One Piece, Eiichir\u014d Oda crea il personaggio del pugile Ideo che, come ammesso dallo stesso, \u00e8 ispirato da Ideon."}
{"id": "1928557", "revid": "599013", "url": "https://it.wikipedia.org/wiki?curid=1928557", "title": "Harper's Bazaar", "text": "Harper's Bazar \u00e8 una rivista statunitense di moda fondata nel 1867 da Fletcher Harper della societ\u00e0 Harper &amp; Brothers, che si rivolge principalmente a un pubblico femminile.\nStoria.\nLa rivista, pubblicata inizialmente come settimanale di lusso col sottotitolo di \"A Repository of Fashion, Pleasure and Instruction\", usc\u00ec per la prima volta il 2 novembre 1867 e si trasform\u00f2 in un mensile nel 1901. Nel 1912 fu acquistata dall'editore statunitense William Randolph Hearst. Fu intitolata \"Harper's Bazar\" fino al 1929, anno in cui fu aggiunta la seconda \"a\".\nNel corso dei decenni divenne la naturale antagonista di \"Vogue\" grazie ad una politica di ingaggi di grandi firme. Hanno lavorato per la rivista fotografi come Herbert List, Helmut Newton, Diane Arbus, Richard Avedon, Patrick Demarchelier, Man Ray, Oliviero Toscani, Inez van Lamsweerde, Hendrik Kerstens, Herb Ritts, e giornalisti, molto spesso \"rubati\" a \"Vogue\", come Carmel Snow e Diana Vreeland.\nTra il 1891 e il 1901 ne fu art director uno dei padri della grafica americana, Edward Penfield, mentre tra il 1934 e il 1958 il russo Alexey Brodovitch. Sempre tra i graphic designer celebri che lavorarono per Harper's Bazaar, realizzandone le copertine, \u00e8 possibile citare inoltre i nomi di William Bradley e Cassandre.\nAttualmente la rivista \u00e8 pubblicata in 32 paesi, fra cui il formato digitale di Harper's Bazaar Italia. Per un breve periodo in Italia fu messa in vendita un'inedita versione maschile \"Harper's Bazaar Uomo\".\nL'illustrazione di moda.\nLa rivista ebbe un ruolo importante nel campo dell'illustrazione di moda, a partire dal contratto in esclusiva che riserv\u00f2 all'illustratore di origine russa Ert\u00e9, durato dal 1915 al 1938 ma concentrato negli anni fino al 1926, anno in cui l'artista cominci\u00f2 a lavorare maggiormente nel campo delle produzioni teatrali.\nA met\u00e0 degli anni venti cominciarono a farsi sentire nel campo della moda le influenze delle correnti artistiche del modernismo, del cubismo, dell'espressionismo, del futurismo e della pittura astratta, che si manifestarono innanzitutto nella silhouette snella e slanciata scelta in quegli anni per rappresentare la figura umana (femminile in particolare) e incarnata dal fenomeno della \"flapper girl\" o della \"gar\u00e7onne\", un tipo ideale di donna giovane e disinibita che faceva allora il suo ingresso nell'et\u00e0 del jazz. Rispetto a questo nuovo modello grafico, il lavoro di Ert\u00e9 risult\u00f2 sorpassato e il suo posto fu preso da illustratori quali Eduardo Benito, George Barbier e Georges Lepape.\nNel 1922 William Hearst strapp\u00f2 a Vogue Adolf de Meyer, scegliendo con ci\u00f2 di dare alla fotografia maggiore risalto all'interno di Harper's Bazaar. Lo stile etereo delle sue fotografie fu poi soppiantato dal gusto del designer Alexey Brodovitch, nominato art director della rivista da Carmel Snow, redattore capo dal 1932 e anch'esso strappato alla redazione di Vogue. Brodovitch fece un uso innovativo dello spazio bianco nella pagina e del bianco e nero - unito ad un unico secondo colore - e diede un'organizzazione di tipo cinematografico alla messa in pagina. Grazie alla sua conoscenza dell'ambiente parigino riusc\u00ec a coinvolgere artisti europei come Jean Cocteau, Raoul Dufy, Marc Chagall, Man Ray, Cassandre, Salvador Dal\u00ed e Giorgio de Chirico.\nIn seguito, illustrazione e fotografia di moda si contesero lo spazio delle riviste di moda influenzandosi reciprocamente fino agli anni cinquanta, quando la fotografia assunse un ruolo di assoluta superiorit\u00e0.\nNel 2018, l'edizione saudita della rivista (Harper's Bazaar Arabia) diviene il primo magazine in Arabia Saudita a mettere in copertina una donna."}
{"id": "1928562", "revid": "72811", "url": "https://it.wikipedia.org/wiki?curid=1928562", "title": "Ideon", "text": ""}
{"id": "1928564", "revid": "161374", "url": "https://it.wikipedia.org/wiki?curid=1928564", "title": "Piscina Foro Italico", "text": ""}
{"id": "1928566", "revid": "30297", "url": "https://it.wikipedia.org/wiki?curid=1928566", "title": "Piscina Comunale di Nesima", "text": ""}
{"id": "1928567", "revid": "1924342", "url": "https://it.wikipedia.org/wiki?curid=1928567", "title": "GQ (periodico)", "text": "GQ, sigla di Gentlemen's Quarterly (\"trimestrale dei signori\" in inglese), \u00e8 una rivista statunitense, creata nel 1957, dedicata all'universo maschile.\nEdizione USA.\nInizialmente trimestrale (in inglese \"quarterly\" significa \"che esce quattro volte all'anno\" \u2013 quindi con periodicit\u00e0 trimestrale), \u00e8 diventata mensile solo successivamente. Tratta argomenti come sessualit\u00e0, moda, cinema, musica e altro.\nNel 1979 la Cond\u00e9 Nast Publications compr\u00f2 la pubblicazione e cambi\u00f2 il corso della rivista, con l'introduzione di articoli oltre la moda, che fecero di \"GQ\" la rivista maschile principale in concorrenza con \"Esquire\". Molti fotografi di risonanza mondiale hanno pubblicato loro lavori sulle pagine della rivista come Bruce Weber, Herb Ritts, Mario Testino, Helmut Newton, Steven Meisel, Terry Richardson e David LaChapelle. \u00c8 pubblicata in diversi paesi, tra cui Australia, Sudafrica, Francia, Cina, Germania, Italia, India, Giappone, Corea del Sud, Taiwan, Romania, America Latina, Russia e Regno Unito.\nEdizione italiana.\n\"GQ\" \u00e8 arrivata in Italia nell'ottobre del 1999, edita da Gruppo Edizioni Cond\u00e9 Nast e diretta dal 1999 al 2002 da Andrea Monti. Dal settembre 2021 il periodico \u00e8 diretto da Federico Sarica."}
{"id": "1928572", "revid": "767487", "url": "https://it.wikipedia.org/wiki?curid=1928572", "title": "Roberto Ripa", "text": "Carriera.\nDopo aver militato alcuni anni in Serie C1 nel e nell', ha giocato diverse stagioni in Serie B nella Fidelis Andria, nell' e nell'Udinese; ha disputato poi quattro stagioni in Serie A nel e nel .\nSuccessivamente, dopo due anni di militanza nella , approda alla , nata sulle ceneri del fallimento della Fiorentina e costretta a ripartire dalle Serie C2: qui Ripa \u00e8 tra i titolari inamovibili nella prima stagione e poi ancora nella rosa dell'anno successivo, che vede la squadra ammessa d'ufficio in Serie B e nel frattempo riappropriatasi dello storico nome.\nNella sua carriera ha disputato 49 presenze con 3 reti in Serie A ed ha collezionato oltre 220 gettoni in Serie B con 18 reti.\nDopo aver chiuso la carriera calcistica il presidente Andrea Della Valle gli affida il ruolo di team manager nella Fiorentina. Il 26 giugno 2014 gli viene affidato l'incarico di sviluppatore del marchio a livello internazionale, in particolare la \"partnership\" con la NorCal Premier Soccer. Il 21 agosto 2015 gli vengono affidati gli incarichi di club manager e team manager della Fiorentina."}
{"id": "1928578", "revid": "31269", "url": "https://it.wikipedia.org/wiki?curid=1928578", "title": "Episodi di Squadra speciale Lipsia (prima stagione)", "text": "La prima stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 31 gennaio 2001 e il 18 aprile 2001."}
{"id": "1928579", "revid": "767487", "url": "https://it.wikipedia.org/wiki?curid=1928579", "title": "After a Plain Sweetness", "text": "After A Plain Sweetness \u00e8 il secondo album dei Sundae Milk.\nIl disco contiene 12 tracce ed \u00e8 stato co-prodotto da quattro etichette nel 2006: L'italiana \"HEP records\", l'anglo-americana \"Engineer records\", la tedesca \"Strictly-Commercial records\" e la brasiliana \"Enemy One records\"."}
{"id": "1928580", "revid": "228587", "url": "https://it.wikipedia.org/wiki?curid=1928580", "title": "Interview (periodico)", "text": " \nInterview \u00e8 stato un periodico statunitense creato dagli artisti Andy Warhol, John Wilcock e Gerard Malanga nel 1969 che si occupa principalmente di celebrit\u00e0 anche se viene reputata una pubblicazione di genere alternativo, alcune interviste a personaggi dello spettacolo sono apparse successivamente sul libro \"The Philosophy of Andy Warhol: From A to B and Back Again.\" dello stesso Warhol. Numerosi fotografi hanno incominciato la loro carriera grazie ad Interview tra cui i noti Herb Ritts, Matthew Rolston, Bruce Weber e David LaChapelle.\nNel maggio 2018 \u00e8 stata annunciata la chiusura della pubblicazione e la messa in liquidazione della societ\u00e0 editrice."}
{"id": "1928582", "revid": "117120535", "url": "https://it.wikipedia.org/wiki?curid=1928582", "title": "Notte stellata sul Rodano", "text": "Notte stellata sul Rodano \u00e8 un dipinto del pittore olandese Vincent van Gogh, realizzato nel 1888 e conservato al Mus\u00e9e d'Orsay di Parigi.\nStoria.\nDurante il soggiorno arlesiano Vincent van Gogh si ciment\u00f2 numerose volte nella rappresentazione di vedute notturne \"en plein air\". Lo stesso van Gogh non faceva mistero di come subisse inesorabilmente l'ancestrale fascino emanato dal firmamento stellato: \n\u00abMi occorre una notte stellata con dei cipressi o, forse, sopra un campo di grano maturo\u00bb - avrebbe poi confidato Vincent al fratello Th\u00e9o. Van Gogh, poi, torn\u00f2 sull'argomento degli \u00abeffetti di notte\u00bb, anche in alcune missive indirizzate al pittore \u00c9mile Bernard (\u00abQuando mai riuscir\u00f2 a dipingere un Cielo stellato, un quadro che, da sempre, occupa i miei pensieri\u00bb) e alla sorella Wilhelmina (\u00abSpesso, ho l'impressione che la notte sia pi\u00f9 ricca di colori se paragonata al giorno\u00bb).\nVan Gogh risolse questa problematica estetica dipingendo \"Terrazza del caff\u00e8 la sera, Place du Forum, Arles\" e la \"Notte stellata sul Rodano\". Nonostante Vincent fosse affascinato da quella \u00abmentalizzazione della pittura che abbandona la realt\u00e0 per amore dell'effetto immanente del dipinto\u00bb, come osserva il Metzger, la \"Notte stellata sul Rodano\" \u00e8 stata eseguita rigorosamente \"en plein air\", con l'aiuto della flebile luce, emanata da alcune candele allineate lungo la tesa del suo cappello di paglia.\nLa datazione dell'opera \u00e8 nota grazie alle lettere che Van Gogh scrisse al fratello Theo il 26, 27 e 28 settembre 1888: Van Gogh dipinse il quadro il 26 o il 27 settembre 1888, attorno alle 22.30 come si evince dalla posizione delle stelle.\nL'astrofisico italiano Gianluca Masi, partendo dalla specifica disposizione astrale raffigurata nell'opera, ha avanzato un'ipotesi di gestazione del dipinto:\nDescrizione.\nVan Gogh, in quest'opera, sembra rispondere indirettamente a una celebre frase del filosofo tedesco Immanuel Kant:\nDi seguito, invece, si fornisce la descrizione che Vincent van Gogh forn\u00ec dell'opera, come di consueto in una lettera indirizzata al fratello Th\u00e9o:\nAnche van Gogh, come si \u00e8 gi\u00e0 detto, sent\u00ec con vivo trasporto la fascinazione del cielo notturno, e lo immortal\u00f2 in diverse opere, come in questa \"Notte stellata sul Rodano\", oggi esposta al museo d'Orsay di Parigi, e nel pi\u00f9 tardo e celebre capolavoro del Museum of Modern Art di New York, \"Notte stellata\". Questa tela, infatti, concede un'ampia rilevanza alla magnifica visione del cielo notturno, reso con una sensibilit\u00e0 quasi romantica: quella fede e quel sentimento che il Positivismo aveva condannato e bandito, declassando gli astri a meri oggetti di indagine scientifica, nella \"Notte stellata sul Rodano\" riaffiorano in maniera particolarmente misteriosa ed affascinante. Nel dipinto quest'idillio notturno avvolge anche due innamorati, visibili in basso, oltre che le citt\u00e0 addormentate di Arles e Trinquetaille (a destra sono visibili le torri di Saint-Julien and Saint-Trophime).\nFacendo ricorso all'intera tastiera atmosferica del Romanticismo, in quest'opera van Gogh coglie \u00abl'universo [che] riposa nella luminosit\u00e0 tranquilla di una luce naturale e scintillante\u00bb (Metzger): il cielo appare infatti rischiarato da una moltitudine di stelle, che brillando si riflettono sui flutti del Rodano, visibile in basso. Alla naturalezza degli astri, poi, fa da contrappunto l'artificialit\u00e0 dei lampioni a gas del lungofiume di Arles, che vomitano sulle acque appena increspate del fiume dei fasci luminosi fuggevolissimi ma violenti: \u00e8 la volta celeste, tuttavia, la vera protagonista del dipinto, con la matassa stellare che si dipana come una costellazione di pietre preziose. Nell'opera, inoltre, van Gogh utilizza una sola tinta e la sviluppa in tutte le sue possibili sfumature, orchestrando una raffinata sinfonia di blu di Prussia, blu oltremare e cobalto, in maniera analoga ad un musicista che rielabora pi\u00f9 volte il medesimo tema musicale per enfatizzarne le qualit\u00e0 espressive."}
{"id": "1928583", "revid": "31269", "url": "https://it.wikipedia.org/wiki?curid=1928583", "title": "Episodi di Squadra speciale Lipsia (terza stagione)", "text": "La terza stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 25 settembre 2002 e il 28 marzo 2003."}
{"id": "1928584", "revid": "31269", "url": "https://it.wikipedia.org/wiki?curid=1928584", "title": "Episodi di Squadra speciale Lipsia (seconda stagione)", "text": "La seconda stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 23 gennaio 2002 e il 3 aprile 2002."}
{"id": "1928585", "revid": "1700364", "url": "https://it.wikipedia.org/wiki?curid=1928585", "title": "Maria Tachibana", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Maria \u00e8 doppiata in originale da Urara Takano.\nMaria \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nFredda e riservata, Maria \u00e8 nata in Russia ed ha combattuto durante il caos della rivoluzione russa con tanta ferocia e coraggio da guadagnarsi il soprannome di \"kazuar\". Dopo aver lasciato la Russia, Maria fin\u00ec per lavorare per la mafia newyorkese, fino al giorno in cui non incontr\u00f2 il maggiore Ayame Fujieda, che la convinse ad abbandonare la vita criminale, ed unirsi alla \"Flower Division\" giapponese.\nBrillante stratega ed ottima combattente, Maria ha lavorato come primo capitano della Flower Division, fino al momento in cui non decise di lasciare il titolo a chi avrebbe saputo tenere unito il gruppo meglio di lei, continuando comunque ad essere la stratega del gruppo, e la seconda in comando.\nMaria \u00e8 anche una talentuosa attrice, impiegata spesso in ruoli maschili, per via del suo affascinante aspetto androgino, nelle varie produzioni messe in atto dalla \"Flower Division\", nella loro copertura."}
{"id": "1928586", "revid": "765341", "url": "https://it.wikipedia.org/wiki?curid=1928586", "title": "Episodi di Squadra speciale Lipsia (quarta stagione)", "text": "La quarta stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 17 ottobre 2003 e il 2 aprile 2004."}
{"id": "1928587", "revid": "116962789", "url": "https://it.wikipedia.org/wiki?curid=1928587", "title": "Episodi di Squadra speciale Lipsia (quinta stagione)", "text": "La quinta stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 17 dicembre 2004 e il 18 marzo 2005."}
{"id": "1928588", "revid": "116962740", "url": "https://it.wikipedia.org/wiki?curid=1928588", "title": "Episodi di Squadra speciale Lipsia (sesta stagione)", "text": "La sesta stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 16 settembre 2005 e il 19 maggio 2006."}
{"id": "1928589", "revid": "116962768", "url": "https://it.wikipedia.org/wiki?curid=1928589", "title": "Episodi di Squadra speciale Lipsia (settima stagione)", "text": "La settima stagione della serie televisiva Squadra speciale Lipsia \u00e8 stata trasmessa in anteprima in Germania dalla ZDF tra il 29 settembre 2006 e il 19 gennaio 2007."}
{"id": "1928591", "revid": "124483872", "url": "https://it.wikipedia.org/wiki?curid=1928591", "title": "L'Uomo Vogue", "text": "L'Uomo Vogue \u00e8 una rivista di moda creata da Flavio Lucchini nel 1967 come allegato a Vogue Italia. \u00c8 il primo magazine di moda maschile di Cond\u00e9 Nast ed \u00e8 stato l'unico fino alla fondazione negli Stati Uniti di Men's Vogue nel settembre 2005. L'Uomo Vogue \u00e8 stato il primo periodico ad interessarsi di moda maschile sostenendo il concetto di pr\u00eat-\u00e0-porter in un periodo un cui la moda maschile era ancora legata al classico. Il successo \u00e8 arrivato a partire dagli anni 1980 aprendo la strada alle altre edizioni estere che ne sono seguite. \nSulla copertina de L'Uomo Vogue sono apparse molte icone maschili della moda come Michael Jackson, Elton John, Giorgio Armani, Brad Pitt, Hugh Jackman, Ewan McGregor, e River Phoenix. Molti fotografi di spicco come Herb Ritts, Oliviero Toscani, Helmut Newton, Steven Meisel, Horst P Horst, Mario Testino, Ugo Mulas, Bruce Weber e Steven Klein hanno lavorato per L'Uomo Vogue.\nAl contrario della rivista femminile, che esce a inizio mese, L'Uomo Vogue viene pubblicato durante la seconda settimana del mese. Tra i modelli maschili pi\u00f9 famosi al mondo sono apparsi David Gandy, Marco Castelli, Simon Nessman, Sean O'Pry, Marlon Teixeira \nStoria.\nIl primo numero viene lanciato a settembre. Sulla scia della contestazione giovanile, esplosa con la musica dei Beatles, L'uomo Vogue si faceva portavoce di nuovi stili e tendenze, in antitesi alla lunga ed obsoleta tradizione sartoriale italiana, attingendo allo stile militare, al e alla moda sovversiva del neonato movimento hippy. Ed \u00e8 proprio a Londra che la testata guardava come fucina inarrestabile di nuove ed inusitate idee provenienti dalle sottoculture urbane: dalle strade della capitale inglese infatti stavano emergendo in quegli anni, stilisti di spicco come Ossie Clark, Mary Quant, Biba etc. che poi fecero storia.\nBen presto la rivista sent\u00ec il bisogno di mettere in rilievo anche il lato \"socio-culturale\" della sua ricerca estetica e reclam\u00f2 il contributo di alcuni sociologi e intellettuali come Francesco Alberoni, per analizzare in maniera pi\u00f9 profonda i mutamenti culturali giovanili che stavano influenzando inesorabilmente l'intero costume.\nChiusura e riapertura.\nNel luglio 2017, la casa editrice ha dato annuncio della prossima imminente chiusura della testata, assieme ad altre del gruppo, annunciando un piano di ristrutturazione. Ed \u00e8 cos\u00ec che dopo 50 lunghi anni dalla sua prima pubblicazione che \"Cond\u00e8 Nast America\" annuncia la chiusura di ben quattro testate appartenenti alla galassia Vogue, tra cui la rivista che aveva cambiato le sorti della moda maschile in Italia facendosi manifesto di quel cambiamento sociale profilatosi nel mondo alla fine degli anni Sessanta.\nNel giugno 2018 il direttore Emanuele Farneti, durante le sfilate di \"Pitti Uomo\", annuncia la riapertura della testata. Da allora la rivista ha pubblicazione trimestrale, non pi\u00f9 mensile. \nDirettori.\nLa rivista, nella sua storia, ha avuto i seguenti direttori: \nEdizioni estere.\nLa rivista maschile di \"Vogue\" \u00e8 presente in altri paesi del mondo. In particolare:"}
{"id": "1928593", "revid": "174925", "url": "https://it.wikipedia.org/wiki?curid=1928593", "title": "Hans wurst", "text": ""}
{"id": "1928595", "revid": "767487", "url": "https://it.wikipedia.org/wiki?curid=1928595", "title": "Magnum Opus (album)", "text": "Magnum Opus \u00e8 il dodicesimo studio album del guitar hero svedese Yngwie Malmsteen, pubblicato il 17 ottobre 1995."}
{"id": "1928606", "revid": "15756", "url": "https://it.wikipedia.org/wiki?curid=1928606", "title": "Pitti (famiglia)", "text": "I Pitti furono una famiglia patrizia fiorentina protagonista dei successi politici ed economici della Firenze repubblicana. Con Luca Pitti, nel XV secolo, raggiunsero il loro apogeo, culminato nella costruzione del grandioso palazzo Pitti. Ma la crisi della repubblica e la conseguente ascesa politica dei Medici, di cui i Pitti furono tra i pi\u00f9 strenui avversari, segnarono il loro inesorabile declino.\nOrigini.\nLa famiglia Pitti, prima di diventare una delle maggiori consorterie fiorentine, era originaria dell'ormai diroccato castello di Semifonte oggi nel comune di Barberino Val d'Elsa. Il capostipite della famiglia fu un certo Bonsignore dei Pitti che, dopo la distruzione del suo territorio per mano dei fiorentini nel 1202, and\u00f2 peregrinando in Palestina dove mor\u00ec. Suo figlio omonimo Bonsignore scelse invece come suo domicilio la citt\u00e0 di Firenze ed ebbe Matteo il quale fu priore nel 1283, onore che i Pitti ebbero quarantasette volte fino al 1530 come anche tredici Gonfalonieri di Giustizia, la massima carica della Repubblica Fiorentina.\nBonaccorso figlio di Matteo fu uomo molto religioso e ricco per cui pot\u00e9 soddisfare la sua \"pietas\" edificando e mantenendo il monastero e lo Spedale di S. Anna in Verzoja; ebbe per figlio Neri che fu Priore nel 1301 e nel 1368. Ma coloro che elevarono la casata alla celebrit\u00e0 furono i figli che ebbe Neri da Corradina di Gio. Strozzi sua moglie. Tra questi soprattutto Pietro, Luigi, Francesco e Bonaccorso.\nPietro occup\u00f2 le pi\u00f9 importanti magistrature della repubblica e fu chiamato per ben tre volte a fare il Potest\u00e0 a Citt\u00e0 di Castello. Da Neri suo figlio venne Francesco che fu avo di un altro Francesco che sed\u00e8 tra i Priori nel 1530, e fu uno degli Otto di Guardia e Balia dopo l'avvento dei Medici e l'estinzione della libert\u00e0 di Firenze. Da Ginevra Lanfredini gli nacque nel 1519 un figlio che chiam\u00f2 Jacopo, il quale essendo stato governatore di diverse citt\u00e0 della Toscana finalmente nel 1568 fu eletto Senatore, e nel 1572 and\u00f2 ambasciatore presso Gregorio XIII e mor\u00ec nel 1579. Jacopo contribui pi\u00f9 che altri a rendere ancora pi\u00f9 illustre la famiglia Pitti. Datosi fino dai primi anni allo studio della letteratura sal\u00ec in fama di uomo coltissimo. Rimangono ancora alcuni suoi scritti, fra i quali molte poesie e discorsi accademici come l\"'Apologia dei Cappucci\", dialogo in difesa dei popolani di Firenze contro le accuse alla massa fiorentina di Francesco Guicciardini; la \"Vita di Antonio Giacomini Tebalducci\", e le \"Storie Fiorentine\" che furono pubblicate nel 1842 e che coprono il periodo storico che va dal 1494 al 1529. Jacopo prese per moglie Maddalena di Sinibaldo Gaddi che port\u00f2 nella famiglia Pitti il patrimonio e il cognome dei Gaddi. I suoi figli Cammillo e Cosimo divisero la discendenza in due rami.\nI Pitti-Gaddi.\nCammillo ebbe per figlio Iacopo detto Gaddi che in Italia, e non solo, si rese celeberrimo per la sua erudizione. Scrisse, tra l'altro, il \"Trattato Storico della famiglia dei Gaddi\", gli elogi in latino degli uomini pi\u00f9 celebri di Firenze, un trattato intitolato \"De Scriptoribus non ecclesiasticis\" e stampato in Firenze nel 1648. Suo fratello Sinibaldo continu\u00f2 la linea dei Pitti Gaddi che si estinse nel 1748 in Sinibaldo di Pietro, ultimo dei maschi di questo ramo e anche l'unico della famiglia che riusc\u00ec ad ottenere un titolo nobiliare: fu infatti investito marchese nel 1728 dal granduca Gian Gastone de' Medici.\nCosimo Pitti.\nL'altro ramo dei Pitti proveniente da Cosimo, altro figlio dello storico Jacopo, si protrasse pi\u00f9 a lungo nel tempo e si spense solo nel 1796 in Gaspero di Lorenzo Gaetano.\nA questo ramo apparteneva Luigi, secondo figlio di Neri Pitti, che fu inviato nel 1408 a Lucca come ambasciatore di Firenze a Gregorio XII a dolersi con lui per non aver ancora risolto con un concilio, per altro promesso, quello che passer\u00e0 alla storia come lo Scisma d'Occidente; nel 1414 fu invece mandato a Napoli per congratularsi con Ladislao I di Napoli per la pace fatta con Luigi II d'Angi\u00f2 e nel 1412, per lo stesso re Ladislao, fu governatore della citt\u00e0 de L'Aquila. Tra i figli di Luigi si ricordano il famoso Nerozzo che, approfittando delle discordie della Grecia nel secolo XV sal\u00ec al trono di Tebe che lasci\u00f2 ai suoi figli, i quali per\u00f2 ne furono spogliati dai Turchi. L'altro figlio Francesco fu due volte Priore, Governatore di Pistoia e di altre citt\u00e0 del fiorentino; anche lui fu Governatore dell'Aquila per Ladislao re di Napoli ed ebbe diversi figli fra i quali Caterina e Giannozzo.\nCaterina contrasse matrimonio con quel Guido de' Guidi, conte di Moncione, che fu ucciso a Montevarchi nel 1421 da Albertaccio de' Ricasoli. Leggenda vuole che, dopo l'omicidio del marito, quando gli sgherri del Ricasoli presero d'assalto il castello di Moncione, Caterina sia riuscita a mettersi in salvo fuggendo attraverso un passaggio segreto.\nGiannozzo invece sostenne onorifici incarichi nella Repubblica di Firenze. Fu Priore nel 1437, nel 1440 e nel 1443. Nel 1452 Gonfaloniere di Giustizia. Port\u00f2 le armi in favore della casa di Aragona nella guerra che Alfonso V d'Aragona sostenne per l'acquisto del regno di Napoli, e quando Alfonso fece ingresso solenne in Napoli Giannozzo de' Pitti fu armato sulla porta cavaliere a sproni d'oro. Nel 1446 and\u00f2 ambasciatore al pontefice Niccol\u00f2 V. Nel 1447 fu inviato presso Alfonso di Aragona per sapere quali fossero state le sue intenzioni a proposito della Repubblica fiorentina, visto che era in Toscana con il suo esercito e aveva piantato le tende a Montepulciano. Nel 1452 si port\u00f2 a Livorno per ricevere Eleonora d'Aviz, moglie dell'imperatore Federico III per farle da scorta fino a che fosse rimasta ospite nel territorio fiorentino. Nel 1453 fu uno degli ambasciatori mandati a Roma a conferire con Pio II per la pace e una lega fra tutti i principi e le repubbliche cristiane per agire contro l'Islam. Nel 1472 fu tra i venti cittadini deputati a ricondurre all'obbedienza della Repubblica la citt\u00e0 di Volterra che si era ribellata ai Medici e mor\u00ec nel 1473.\nDa Sebastiano suo figlio, che fu priore nel 1503, nacque Giovanbatista il quale fu imprigionato al Bargello dal cardinale Silvio Passerini nel 1527 per aver detto male della famiglia dei Medici, ma con la loro cacciata da Firenze, venne rimesso in libert\u00e0. Durante l'assedio di Firenze Giovan Battista fu uno degli ostaggi per la garanzia dei patti stabiliti anche se, i Medici, poi non li rispettarono ed esiliarono il Pitti ingiungendogli di non arrivare oltre le 30 miglia dai confini del ducato mediceo. Lui per\u00f2 ruppe l'esilio e fu condannato, in contumacia, alla pena capitale. Prese parte a tutte le cospirazioni per rovesciare la signoria dei Medici e dopo la battaglia di Montemurlo trov\u00f2 rifugio a Napoli dove dette vita ad un altro ramo dei Pitti che venne a mancare solo verso la met\u00e0 del XVII secolo.\nBonaccorso Pitti.\nPi\u00f9 illustre delle altre \u00e8 la discendenza di Bonaccorso. Lui stesso scrisse una cronaca assai pregiata della propria famiglia in cui riportava i fasti della casata e i propri. Fu Gonfaloniere di Giustizia nel 1412 e nel 1416 e fu impiegato in molte ambascerie. Fu inviato nel 1396 in Francia a trattare con Carlo VI un trattato di alleanza quinquennale in funzione anti-viscontea e ci torn\u00f2 nel 1398 per sollecitare nuovamente il re a collaborare con i fiorentini. And\u00f2 nel 1401 a Trento presso Roberto di Wittelsbach, fatto re dei Romani, per spingerlo a muovere guerra a Gian Galeazzo Visconti nemico costante della Repubblica di Firenze, e in questa ambasceria ebbe il privilegio di porre per cresta al cimiero il leone della Baviera. Nel 1404 fu mandato a Genova per recuperare le mercanzie tolte ai Fiorentini dal Lemeingre luogotenente del re di Francia. Nel 1406 torn\u00f2 a Parigi per chiedere soddisfazione dell'insulto fatto agli ambasciatori fiorentini che erano stati imprigionati nelle Fiandre da Giovanni di Valois, Duca di Borgogna, detto il \"\"Cavaliere senza paura\". Nel 1410 intervenne nell'accampamento di Luigi d'Angi\u00f2, in procinto di attaccare Napoli contro re Ladislao e nel 1419 fece parte della solenne ambasceria inviata a Castrocaro per incontrarvi Martino V e accompagnarlo a Firenze dove il pontefice aveva stabilita la propria sede fino a che non fossero cessati i torbidi e l'anarchia a Roma.\nDa Luigi che per due volte fu podest\u00e0 di Milano e di Cremona venne Pierantonio che nel 1468 fu condannato al confino come istigatore della guerra che i fuoriusciti fiorentini avevano intrapreso contro Piero de' Medici. Da Pierantonio venne quel ramo dei Pitti che si estinse nel cavaliere Ottavio morto nel 1809.\nLuca Pitti.\nLuca di Buonaccorso, nato il primo giugno del 1395, ottenne nella Repubblica molte magistrature e molte importanti missioni diplomatiche. Nel 1440, da papa Eugenio IV, fu mandato a Roma per spingere Antonio Rido, castellano di Castel Sant'Angelo, a catturare il cardinale Giovanni Maria Vitelleschi. Nel 1449 fu pure inviato ambasciatore a Francesco Sforza per congratularsi con lui per la sua salita al trono di Milano e per offrirgli gli aiuti della Repubblica per portare sotto il suo controllo tutto il resto del ducato milanese. Nel 1452 era uno del magistrato dei dieci nella guerra contro Alfonso re di Napoli.\nFu all'inizio favorevole all'ascesa politica dei Medici e, infatti, nel 1458 quando era Gonfaloniere di giustizia ordin\u00f2 che si ammazzassero in prigione Girolamo Macchiavelli, Carlo Benizzi, e Niccol\u00f2 Barbadori, che erano strenui partigiani della repubblica. Per giustificare l'esecuzione, a Cosimo de' Medici, Luca fece credere che i tre erano coinvolti in una congiura contro la sua persona e, in premio, nel 1463 Cosimo fece un decreto per il quale si stabiliva che il Pitti dovesse essere armato \"Cavaliere del Popolo\" con fastosissima pompa nel Battistero di San Giovanni. Per questo fatto Luca aggiunse al suo stemma, che era composto di fasce ondate di argento in campo nero, la piccola croce rossa insegna del popolo fiorentino, sotto il rastrello rosso scempio a tre pendenti.\nMorto Cosimo de' Medici, gli successe il figlio Piero, inadatto alla politica e di salute malferma e Luca Pitti pens\u00f2 di cogliere l'occasione e di tentare un colpo di stato rovesciando Piero e facendosi nominare alla guida della Repubblica. Ma una cosa simile l'aveva pensata anche Diotisalvi Neroni. In Firenze si stabilirono cos\u00ec due fazioni, quella detta \"del piano\" che teneva per i Medici, quella detta \"del monte\" con alla testa Luca per la Repubblica. E si venne alle armi. Niccol\u00f2 Soderini, nemico dei Medici, si arm\u00f2 per primo e, sobillato quasi tutto il popolo di Oltrarno, con i rivoltosi and\u00f2 alle case di Luca Pitti pregandolo di montare a cavallo ma Luca, accortosi che se il Medici fosse stato cacciato non a lui sarebbe toccato il supremo rango nella Repubblica ma a Diotisalvi Neroni, non solo non volle acconsentire al Soderini ma lo consigli\u00f2 ancora di cessare con le armi e tornarsene a casa.\nNella repressione che segu\u00ec Agnolo Acciaioli, Niccol\u00f2 Soderini, e Diotisalvi Neroni furono costretti a salvare con la fuga la vita. Luca fu invece graziato e pot\u00e9 rimanere a Firenze ma venne praticamente abbandonato da tutti e infine ostracizzato. Mor\u00ec nel 1472 lasciando incominciato il suo palazzo detto ancora Palazzo Pitti, e la sua villa di Rusciano, fuori Porta San Niccol\u00f2, entrambi progettati da Brunelleschi.\nLuca Pitti ebbe tre mogli dalle quali gli vennero molti figli.\nPalazzo Pitti.\nII palazzo cosiddetto Pitti fu cominciato nel 1441 da Luca Pitti su disegno di Brunelleschi ma, a dirigere i lavori, fu chiamato l'architetto fiorentino Luca Fancelli. Alla morte di Brunelleschi il palazzo era compiuto fino alle seconde finestre; fu proseguito fino al tetto nella parte media, ma senza le due ali e i rondeaux. Nel 1465 cessata la potenza di Luca Pitti i lavori si arenarono poich\u00e9 i Pitti non erano pi\u00f9 finanziariamente in grado di proseguirla secondo il primo disegno.\nNel 1529 il palazzo era di propriet\u00e0 di Buonaccorso Pitti ma non vi era che il corpo principale di tre piani senza cortile, senza il giardino di Boboli e senza ovviamente tutte quelle moltissime aggiunte che furono fatte in seguito da Cosimo I e dai suoi successori.\nBuonaccorso di Luca Pitti nel 1549 vendette per novemila fiorini di oro alla Duchessa Eleonora di Toledo, moglie di Cosimo I, il palazzo con le case che fiancheggiavano la piazza, e tutto il territorio chiamato l'orto dei Pitti e alcuni poderi. Tutto questo terreno, su disegno di Niccol\u00f2 Tribolo e di Bernardo Buontalenti, divenne poi il celeberrimo giardino detto di Boboli dal nome di quella zona che era appunto chiamata \"di Bogoli\"\", probabilmente perch\u00e9 appartenuta in precedenza alla famiglia Bogoli.\nI discendenti Pitti.\nBuonaccorso, il maggiore dei figli di Luca Pitti, nacque nel 1419 e ottenne cariche illustri nella Repubblica di Firenze. Nel 1461 and\u00f2 ambasciatore a Luigi XI per congratularsi della sua ascesa al trono di Francia dopo la morte di Carlo VII. Nel 1464 fu inviato a prestare obbedienza a nome della Repubblica a papa Paolo II che, per meriti, lo nomin\u00f2 cavaliere. Nel 1487 fu Gonfaloniere di giustizia. Si spos\u00f2 nel 1445 con Francesca di Matteo Scolari nipote del potentissimo Pippo Spano, dalla quale ebbe diversi figliuoli, fra questi Lorenzo e Giovanni. II primo fu Gonfaloniere di giustizia nel 1514 ed ebbe per figlio Buonaccorso che fu priore nel 1528. Buonaccorso era fra gli Otto di Guardia e Balia quando cadde la Repubblica nel 1530. Da Giovanni venne quel Buonaccorso che figur\u00f2 nel contratto di vendita del palazzo Pitti ad Eleonora di Toledo. Si dice che a questa vendita i Pitti non furono tanto condotti dal decadimento della loro potenza, quanto dal prepotente volere della famiglia Medicea. Questo ramo cess\u00f2 nel XVII secolo.\nPiero di Luca invece parteggi\u00f2 sempre per i Medici e infatti prese parte, nel 1497, alla congiura di Bernardo del Nero per riportare a Firenze i Medici che ne erano stati cacciati nel 1494. Fallito il tentativo, Piero Pitti venne condannato all'esilio. Anche Antonio, suo figlio, fu sempre aderente ai Medici ed essendo presso papa Clemente VII quando cess\u00f2 la repubblica, fu uno di quelli, scelti dal pontefice, inviati a Firenze per riformare il governo della citt\u00e0. Questo ramo manc\u00f2 nel 1680.\nIacopo di Luca fu invece strenuo difensore della libert\u00e0 fiorentina e nel 1498 fu eletto commissario generale nella guerra contro i Pisani. Da lui discendono i superstiti Pitti.\nUna delle ultime discendenti dei Pitti and\u00f2 in isposa a un Lanfranchi di Pisa nel 1830."}
{"id": "1928608", "revid": "287204", "url": "https://it.wikipedia.org/wiki?curid=1928608", "title": "Revlon", "text": "Revlon, Inc. \u00e8 una multinazionale statunitense di cosmetici, profumi, cura della pelle e della persona, fondata nel 1932 e con sede a New York.\nStoria.\nCon Charles Revson (1932-1975).\nFondata nel 1932, durante la Grande depressione, da Charles Revson e dal fratello Jospeh insieme a un chimico, Charles Lachman, che contribu\u00ec con la sua \"L\" al nome Revlon. L'azienda parte con un solo prodotto: un innovativo tipo di smalto per le unghie realizzato utilizzando pigmenti al posto dei coloranti e in grado in questo modo di ampliare la gamma cromatica. Nel 1937 comincia a vendere anche nei grandi magazzini e nei drugstore, nel 1940 offre una linea intera di manicure realizzando durante la Seconda guerra mondiale anche prodotti per l'esercito americano.\nAlla fine della guerra \u00e8 tra le prime cinque case cosmetiche americane. Compra Graef &amp; Schmidt, una societ\u00e0 produttrice di posate sequestrata dal governo USA nel 1943 per avere legami commerciali con la Germania. E con questa acquisizione inizia a produrre in proprio gli strumenti per manicure e pedicure che prima acquistava invece all'esterno. Nel 1955 diventa una public company, nella quotazione in Borsa il prezzo \u00e8 di 12 dollari per azione raggiungendo quota 30 in otto settimane. In quegli anni lancia i rossetti grazie alla campagna pubblicitaria \"Fire &amp; Ice\": Richard Avedon fotografa Dorian Leigh in un vestito stretto con perline d'argento e con le mani con le unghie rosse davanti ai seni. Suscitando molto scalpore perch\u00e9 propone l'idea che la donna debba essere glamour, suscitando anche le ire di Charles Revson che considera quelle foto troppo sexy. Cos\u00ec le foto sono rifatte: nella nuova versione una mano \u00e8 vicina all'anca, l'altra, aperta, \u00e8 sulla guancia.\nNegli anni sessanta la societ\u00e0 \u00e8 segmentata in diverse divisioni, ognuna focalizzata su un mercato diverso.\nIn quegli anni la societ\u00e0 apre filiali in Giappone, Francia, Italia, Argentina, Messico. Compra e vende aziende, da una societ\u00e0 di lucidatura per scarpe ad una produttrice di detergenti per la toilette, da un'azienda di rasoi elettrici ad una di abbigliamento sportivo femminile (Evan Picone) rivenduta qualche anno pi\u00f9 tardi. Nel 1967 rileva US Vitaminan Pharmaceutical Corp. diventando leader nelle medicine per il diabete. Nel 1968 introduce Eterna27, crema cosmetica ma anche il primo profumo dello stilista americano Norman Norell. In seguito lancia Braggi e Pub per gli uomini e una linea di prodotti per le parrucche chiamata Wig Wonder.\nNel 1970 acquisisce la linea di deodoranti Mitchum. Nel 1971 introduce lo shampoo e il condizionatore Flex. Nel 1973 presenta Charlie, profumo rivolto al mercato degli under 30, con Shelley Huck che, in abiti Ralph Lauren, personifica la donna indipendente: \u00e8 il primo profumo con una donna che indossa i pantaloni. Nel 1973 finisce sulla copertina di Newsweek la modella Laureen Hutton che accetta di posare per la linea Ultima di Revlon per 400.000 dollari in due anni.\nCon Michel Bergerac (1975-1985).\nNel 1975 Charles Revson muore. Michel Bergerac, assunto da Revlon come presidente della societ\u00e0, continua l'espansione della societ\u00e0. Rileva Coburn Optical Industries, produttore di apparecchiature per il trattamento oftalmico e ottico con sede in Oklahoma. Rileva nel 1977 Armor Pharmaceutical Corp. superando quell'anno il miliardo di dollari di ricavi e nel 1978 la Lewis-Howe Company specializzata negli antiacidi. Nei primi anni ottanta entra in difficolt\u00e0 per la forte concorrenza di Est\u00e9e Lauder che si affida alla modella cecoslovacca Pavl\u00edna Po\u0159\u00edzkov\u00e1. Un tracollo nelle vendite dei cosmetici nei grandi magazzini e nei drugstore. Compensa la diminuzione delle vendite con una serie di acquisizioni: Max Factor, Ellen Betrix, Charles of the Ritz, Gemmaine Montell, Almay, Fernodyl, Lancaster, Aziza, Halston. Nel 1977 rileva Carlos Colomer, distributore spagnolo di prodotti di bellezza, nel 1983 tenta, insieme ad altri, di scalare la Gillette: senza successo.\nCon Ronald Perelman (1985-oggi).\nNel 1985 Revlon \u00e8 venduta per 2,7 miliardi di dollari (58 dollari per azione) a Pantry Pride (in seguito ribattezzato Revlon Group, Inc.), una societ\u00e0 controllata da MacAndrews &amp; Forbes di Ronald Perelman. L'acquisizione \u00e8 realizzata con l'aiuto del \"re dei titoli spazzatura\", Michael P. Milken, con un enorme indebitamento (2,9 miliardi di dollari). All'inizio l'offerta di Perelman \u00e8 di 47,5 dollari per azione quando il prezzo in Borsa \u00e8 di 45 dollari ma viene respinta; alza allora l'offerta a 53 dollari per azione trovandosi in un braccio di ferro con Forstmann Little &amp; Company che arriva ad offrire 56 dollari per azione; a quel punto Perelman alza di nuovo l'offerta a 58 dollari per azione, pagando 1,8 miliardi agli azionisti Revlon e accollandosi altri 900 milioni di costi associati all'acquisto. Il forte indebitamento porta alla vendita di alcune divisioni della Revlon per oltre 2 milioni di dollari, nel 1991 sono cedute anche la Betrix alla Procter &amp; Gamble e il marchio Clean &amp; Clear a Johnson &amp; Johnson. Ma gi\u00e0 da un paio d'anni, dal 1989, la societ\u00e0 \u00e8 tra le prime a sostituire i test sugli animali con metodi alternativi.\nNel 2011 riprendono le acquisizioni con Mirage Cosmetic, creatori del prodotto per unghie Sinful Colors. Nel 2013, anno in cui Lorenzo Delpani \u00e8 nominato presidente e CEO, la societ\u00e0 annuncia di uscire dal mercato cinese che rappresenta comunque il 2% delle vendite. Nel 2014 trasferisce la sede su due piani di One New York Plaza, nel settembre 2014 Robert Simon diventa vicepresidente esecutivo, nel 2015 rileva la societ\u00e0 di gestione di flagranze CB.Beauty con sede nel Regno Unito (incluso il distributore britannico Sas &amp; Company), nel giugno 2016 acquisisce la concorrente Elisabeth Arden per 870 milioni di dollari. In contanti.\nPrima dell'acquisizione, nell'aprile 2016, cambia il vertice della societ\u00e0: lascia Delpani, nuovo CEO diventa Fabian Garcia. Nel gennaio 2017 il Gruppo Revlon (controllato per il 60% - ma con il 74% dei voti - da MacAndrews &amp; Forbes e per il 20% da Fidelity Investments, societ\u00e0 finanziaria di Boston) si ristruttura in quattro divisioni: Revlon, Elisabeth Arden, Fragrances, Portfolio (con i marchi Almay, American Crew, Sinful Colors, Mitchum e altri). Nel febbraio 2017 Garcia si dimette e l'azienda viene gestita temporaneamente da Paul Meister, nominato vicepresidente esecutivo. Un rapporto trimestrale della fine del 2017 stimava che la perdita trimestrale della societ\u00e0 fosse compresa approssimativamente tra i 60 milioni e gli 80 milioni di dollari. Nel maggio 2018, Debra Perelman, figlia di Ronald Perelman e membro del consiglio di amministrazione dal 2015, \u00e8 nominata alla carica di amministratore delegato. \u00c8 la prima donna CEO della societ\u00e0 dopo essere stata COO a partire dal gennaio 2018."}
{"id": "1928609", "revid": "47767", "url": "https://it.wikipedia.org/wiki?curid=1928609", "title": "Segeste", "text": "Segestes fu un nobile appartenente alla trib\u00f9 germanica dei Cherusci, coinvolto negli eventi che portarono alla sconfitta romana nella battaglia della foresta di Teutoburgo. Era il suocero di Arminio.\nNobile germanico, viene descritto come leale alleato dei romani ed ebbe in odio Arminio, in quanto questi aveva rapito la sua figlia Thusnelda per sposarla.\nStoria.\nArminio, il nobile dei Cherusci nonch\u00e9 leader militare, ne spos\u00f2 la figlia Thusnelda nonostante il suo parere contrario. Segeste, che ad Arminio preferiva i romani, medit\u00f2 a lungo prima di trovare un modo per vendicarsi. Nel 9 avvert\u00ec il governatore romano Publio Quintilio Varo dell'imminente crescita dei suoi compatrioti, ma non venne creduto, anche quando consigli\u00f2 Varo di imprigionare tutti i comandanti germanici, lui stesso compreso, per aver tempo di verificarne le reali intenzioni.\nVaro e le sue tre legioni vennero sterminati nella battaglia della foresta di Teutoburgo, durata tre giorni, in cui numerosi alleati germanici, con a capo Arminio, tesero loro un'imboscata.\nSegeste si schier\u00f2 apertamente contro Arminio quando Germanico invase la Germania settentrionale nel 15, nel tentativo di ristabilire il dominio romano sulla regione. Assediato nella sua fortezza dai compatrioti, Segeste chiese aiuto a Germanico il quale lo soccorse. Segeste consegn\u00f2 la figlia incinta, moglie di Arminio, a Germanico sotto forma di prigioniera. Thusnelda venne portata a Roma e, insieme al fratello Segimundo, venne esibita nella parata che Germanico organizz\u00f2 il 26 maggio del 17, con il padre a fare da spettatore. Thusnelda non torn\u00f2 mai a casa. Il solo figlio di Arminio, Tumelico, partorito durante la prigionia, venne addestrato come gladiatore a Ravenna e mor\u00ec durante un combattimento prima di compiere i 20 anni.\nIl colpo finale ci fu nel 21, quando Segeste ed altri parenti uccisero Arminio. Segeste venne infine spostato da Germanico in qualche provincia romana ad ovest del Reno.\nFonti.\nLa pi\u00f9 importante fonte storica riguardo a Segeste \u00e8 Tacito negli Annales (1, 55-59). Anche gli storici romani Velleio Patercolo, Floro e Cassio Dione lo citano."}
{"id": "1928613", "revid": "1677920", "url": "https://it.wikipedia.org/wiki?curid=1928613", "title": "Vuelta a Andaluc\u00eda", "text": "La Vuelta a Andaluc\u00eda-Ruta Ciclista del Sol \u00e8 una corsa a tappe maschile di ciclismo su strada che si svolge nella omonima regione del sud della Spagna nel mese di febbraio. Dal 2005 fa parte circuito UCI Europe Tour, classe 2.1.\nStoria.\nCreata nel 1925 per volere del segretario della Uni\u00f3n Velocip\u00e9dica Espa\u00f1ola, Miguel Artem\u00e1n. Dopo la prima edizione non fu pi\u00f9 disputata per i successivi 30 anni fino al 1955 quando torn\u00f2 ad essere organizzata dall'Agrupaci\u00f3n Ciclista Malague\u00f1a. Nel 1978 non venne disputata e dal 1979 al 1986 si chiam\u00f2 \"Ruta Ciclista del Sol\". Nel 1987 torn\u00f2 a chiamarsi con il suo nome originario e nel 1993 pass\u00f2 al nome attuale, \"Vuelta a Andaluc\u00eda-Ruta del Sol\".\nIl corridore ad essersi aggiudicato pi\u00f9 edizioni della gara \u00e8 lo spagnolo Alejandro Valverde, che si \u00e8 imposto per cinque volte: nel 2012, 2013, 2014, 2016 e 2017.\nAlbo d'oro.\n\"Aggiornato all'edizione 2022.\""}
{"id": "1928614", "revid": "6923", "url": "https://it.wikipedia.org/wiki?curid=1928614", "title": "Maybelline", "text": "Maybelline \u00e8 un'azienda statunitense di cosmetici fondata nel 1913 a New York e dal 1996 affiliata alla L'Or\u00e9al.\nModelle e attrici come Christy Turlington, Miranda Kerr, Adriana Lima e Sarah Michelle Gellar sono state testimonial della azienda.\nStoria.\nLa Maybelline \u00e8 stata fondata dal chimico TL William che negli anni 30 vide la sorella minore applicare una miscela di vaselina e polvere di carbone per le ciglia, cos\u00ec adattando il suo laboratorio inizia a produrre il prodotto ed a venderlo localmente. Fu un successo e il prodotto fu chiamato Maybelline in onore della sorella che ha ispirato il prodotto (la sorella si chiamava Mabel e aggiungendo la parte finale di \u201cvaseline\u201d nacque il nome che sostitu\u00ec l'iniziale \"lash-brow-ine\"). Nel 1967 l'azienda \u00e8 stata venduta alla \"Plough, Inc\" e l'intero impianto di produzione di cosmetici \u00e8 stato spostato da Chicago a Memphis. Nel 1975 la fabbrica viene trasferita a Little Rock, Arkansas, mentre nel 1996 viene venduta a Wasserstein Perella e la fabbrica si trasferisce a New York. La Maybelline ottiene notoriet\u00e0 quando stelle della moda diventano testimonial del marchio e appaiono in spot televisivi e pubblicit\u00e0 stampata.\nTestimonial.\nTestimonial del passato:\ntestimonial attuali:"}
{"id": "1928618", "revid": "1543377", "url": "https://it.wikipedia.org/wiki?curid=1928618", "title": "Campionato mondiale di calcio Under-20 2011", "text": "Il Campionato mondiale di calcio Under-20 2011, 18\u00aa edizione del torneo, \u00e8 organizzato dalla Colombia. Le partite sono state disputate nelle citt\u00e0 di Bogot\u00e0, Medell\u00edn, Cali (nel paese di Palmira), Barranquilla, Cartagena de Indias, Manizales, Pereira e Armenia. Si \u00e8 svolto dal 29 luglio al 20 agosto 2011.\nSorteggio.\nIl sorteggio si \u00e8 svolto il 27 aprile 2011 a Cartagena (Colombia)."}
{"id": "1928619", "revid": "1573940", "url": "https://it.wikipedia.org/wiki?curid=1928619", "title": "Daulestes", "text": "Daulestes \u00e8 un genere estinto di mammiferi, classificato nell'arcaico ordine degli Asioryctitheria e vissuto nel Cretaceo superiore.\nI fossili di questo animale (una mascella inferiore destra fornita di alcuni denti e di alveoli dei denti mancanti dai canini al primo molare) sono stati rinvenuti nella repubblica dell'Uzbekistan in strati risalenti al Turoniano medio e superiore (all'incirca 90 milioni di anni fa, in pieno Cretaceo). La scarsit\u00e0 del materiale fossile ha fatto in modo che l'animale fosse dapprima classificato all'interno degli Zalambdalestidae (arcaica famiglia inserita nell'ordine Insectivora, rivelatosi in seguito parafiletico) e solo in un secondo tempo assegnato agli Asioryctitheria, sulla base delle evidenti somiglianze con i fossili di \"Kennalestes\" (il genere meglio conosciuto dell'ordine).\nDella specie \"D. inobservabilis\", scoperta nello stesso sito tre anni dopo la prima \"D. kulbeckensis\", \u00e8 stata ritrovata anche la mascella superiore (senza denti ma anch'essa con gli alveoli intatti, ideali per le misurazioni): dai millimetrici confronti delle due dentizioni si \u00e8 ricavato che la specie \"D. inobservabilis\" era in generale di dimensioni maggiori, ma filogeneticamente affine alla prima specie, cos\u00ec come al genere \"Uchkudukodon\", inizialmente classificato come \"D. nessovi\", e solo nel 2006 rinominato tale da Archibald &amp; Averianov."}
{"id": "1928621", "revid": "529641", "url": "https://it.wikipedia.org/wiki?curid=1928621", "title": "Downcast Lies Break Our Last Lifeshell", "text": "Downcast Lies Break Our Last Lifeshell \u00e8 l'album studio di debutto dei Sundae Milk.\nIl disco contiene 14 tracce (13 dichiarate e 1 nascosta) ed \u00e8 stato co-prodotto da quattro etichette nel 2004: Le italiane \"HEP records\", \"Chumsley Records\", \"Hot Movie Records\" e la tedesca \"Strictly-Commercial records\"."}
{"id": "1928629", "revid": "174925", "url": "https://it.wikipedia.org/wiki?curid=1928629", "title": "Pentumas", "text": ""}
{"id": "1928632", "revid": "120676173", "url": "https://it.wikipedia.org/wiki?curid=1928632", "title": "Tatjana Patitz", "text": "Carriera.\nNata in Germania ma cresciuta in Svezia, la Patitz inizia a lavorare nel mondo della moda a diciassette anni a Parigi, posando regolarmente per Herb Ritts, Sheila Metzner e Peter Lindbergh. Nel 1985, compare sulla copertina dell'edizione britannica di \"Vogue\" per la prima volta. In seguito la modella apparir\u00e0 sulla copertine di varie riviste del settore per oltre 130 volte.\nInoltre ha lavorato per Azzedine Ala\u00efa, Helmut Lang, Jil Sander, Dolce &amp; Gabbana, Versace, Valentino, Donna Karan, Todd Oldham, Comme des Gar\u00e7ons, Karl Lagerfeld e Chanel. \u00c8 inoltre stata la protagonista delle campagne pubblicitarie di Revlon, Dupont Carpets e Ralph Lauren.\n\u00c8 comparsa nei video musicali di \"Skin Trade\" dei Duran Duran, \"Tell Me\" di Nick Kamen, \"Freedom '90\" di George Michael, insieme alle colleghe Cindy Crawford, Christy Turlington, Linda Evangelista, e Naomi Campbell, e \"Make Me Bad\" dei Korn. Ha anche recitato nel film \"Sol levante\" del 1993 e in \"Invito ad uccidere\" del 1999. Dall'autunno 2009 \u00e8 la nuova testimonial per Marina Rinaldi."}
{"id": "1928633", "revid": "111433", "url": "https://it.wikipedia.org/wiki?curid=1928633", "title": "Sigur\u00f0r ormr \u00ed auga", "text": "Poco si sa della sua vita da razziatore, tranne che mor\u00ec, dopo i suoi fratelli \u00cdvarr Ragnarsson e Ubbe, durante una delle sue tante razzie.\nLa \"Ragnarssona \u00fe\u00e1ttr\" riporta che alla morte del padre eredit\u00f2 parte della Svezia (la Scania, lo Halland e il Viken) e della Danimarca (Zealand e le isole danesi).\nStando ad alcune fonti franche, \u00e8 possibile che regnasse sulla Danimarca insieme al suo fratello Halfdan attorno al 873, per diventare il solo monarca dopo il 877.\nAlla sua morte il fratello minore Bj\u00f6rn Ragnarsson gli succedette come re dei possedimenti in Svezia. \nSecondo alcune fonti ebbe un figlio, Harthacnut, che divenne poi re di Danimarca, sebbene un secolo pi\u00f9 tardi Adamo di Brema riporta che quest'ultimo fosse figlio di re Sven.\nAltre fonti menzionano di un re danese Sigurd rimasto senza regno e ucciso in battaglia nel Regno dei Franchi Occidentali nel 887; \u00e8 possibile che si trattasse della stessa persona."}
{"id": "1928635", "revid": "1469484", "url": "https://it.wikipedia.org/wiki?curid=1928635", "title": "Cerimoniere", "text": "Il cerimoniere \u00e8 un ministro della liturgia cattolica.\nIl compito del cerimoniere \u00e8 quello di \"preparare\" e \"dirigere\" le celebrazioni liturgiche; per questo motivo \u00e8 detto anche \"Maestro delle celebrazioni liturgiche\". Il cerimoniere coordina anche i diversi ministranti nelle loro incombenze durante la celebrazione.\nLa presenza di un cerimoniere \u00e8 tipica in particolar modo del rito romano e ambrosiano, mentre \u00e8 abbastanza insolita nelle liturgie orientali. \nA norma del \"Cerimoniale dei Vescovi\", in ogni messa stazionale (o pontificale) deve essere presente un maestro delle cerimonie che, presi accordi con i cantori, i sacristi, i ministranti, i concelebrati e il vescovo presidente, diriga la celebrazione eucaristica in modo che risulti armoniosa e utile all'edificazione dei fedeli. Il cerimoniere, inoltre, interviene nelle azioni liturgiche presiedute dal vescovo nella cattedrale. Di solito si pone a sinistra del celebrante in modo da girare le pagine del messale nella liturgia eucaristica.\nPer la preparazione dei cerimonieri che svolgeranno poi il loro servizio nelle parrocchie, alcune diocesi organizzano dei corsi la cui durata varia a seconda dei luoghi e che talvolta si concludono anche con un esame.\nNello svolgere il suo ministero, il cerimoniere indossa l'abito talare paonazzo (o nero) e la cotta. Se \u00e8 presbitero o diacono, pu\u00f2 indossare, oltre all'abito talare e la cotta, anche la stola. Pu\u00f2 utilizzare anche un altro tipo di abito approvato dalla Conferenza Episcopale e dall'Ordinario del luogo."}
{"id": "1928638", "revid": "88740", "url": "https://it.wikipedia.org/wiki?curid=1928638", "title": "Spallette", "text": "Spallette \u00e8 una frazione di Roma Capitale (zona \"O\" 65), situata in zona Z. XLI Ponte Galeria, nel territorio del Municipio Roma XI (ex Municipio Roma XV).\nSorge sul lato nord della via Portuense, lungo la dorsale via Senorbi.\nOdonimia.\nLe strade di Spallette sono dedicate ad alcuni comuni della Sardegna."}
{"id": "1928643", "revid": "110157", "url": "https://it.wikipedia.org/wiki?curid=1928643", "title": "Marrella splendens", "text": " \nLa marrella (Marrella splendens) \u00e8 un artropode marino estinto, vissuto nel Cambriano medio (circa 505 milioni di anni fa). I suoi resti sono stati rinvenuti in Canada, nel famoso giacimento di Burgess Shales.\nIl \u201cgranchio dai merletti\u201d.\nDi questo animale, il pi\u00f9 diffuso nel giacimento di Burgess, si conoscono migliaia di esemplari. La marrella era un artropode piccolo e dalle forme eleganti: non superava i due centimetri di lunghezza. Il capo era costituito da uno scudo cefalico stretto e allungato, il cui termine posteriore si biforcava in due lunghe spine ricurve. Altre due grosse spine partivano dai lati del capo per rivolgersi all'indietro. Di fronte alla bocca, infine, erano posizionate due lunghe antenne segmentate. Il corpo era invece formato da ventiquattro/ventisei segmenti, ciascuno dei quali dotato di un paio di appendici biramate, tipiche degli artropodi primitivi: queste appendici erano composte da un arto ambulacrale e da una lunga branchia delicata. Il telson (l'ultimo segmento del corpo) era piccolissimo. Per le sue forme eleganti, questo piccolo animale \u00e8 stato soprannominato dal suo scopritore \u201cgranchio dai merletti\u201d.\nScoperte e classificazione.\nLa marrella \u00e8 stata scoperta nei primi anni '10 da Charles Doolittle Walcott, il quale aveva notato somiglianze tra la marrella e i trilobiti e l'aveva classificata come un trilobite primitivo. Successivamente Stoermer (1959) aveva incluso questo animale nel gruppo dei trilobitoidi (Trilobitoidea). Solo la ridescrizione operata da Harry Whittington nel 1971 pot\u00e9 presentare la marrella sotto una luce diversa. Lo studioso inglese scopr\u00ec che molte caratteristiche ritenute affini a quelle dei trilobiti erano in realt\u00e0 piuttosto diverse; ad esempio gli arti ambulacrali erano costituiti da due segmenti in meno rispetto a quelli dei trilobiti, e il telson era quasi invisibile, rispetto a quello generalmente grande dei trilobiti. Le appendici cefaliche, poi, erano solo due paia e poste davanti alla bocca; i trilobiti, invece, ne hanno quattro paia, una davanti alla bocca e tre dietro. Whittington, in sostanza, si rese conto che la marrella non rientrava in nessun gruppo noto di artropodi. Attualmente la marrella \u00e8 considerata appartenere al gruppo dei marrellomorfi (Marrellomorpha), che comprende poche altre forme dalle caratteristiche peculiari (come il \"Mimetaster\" del Devoniano della Germania e \"Xylokorys\" del Siluriano dell'Inghilterra).\nStile di vita.\nSi presume che la marrella fosse un organismo in grado di nuotare ma, data l'eccezionale abbondanza di resti fossili, probabilmente passava la maggior parte del suo tempo sul fondale in cerca di minuscole particelle di cibo."}
{"id": "1928644", "revid": "190231", "url": "https://it.wikipedia.org/wiki?curid=1928644", "title": "Piano Rock", "text": ""}
{"id": "1928645", "revid": "289247", "url": "https://it.wikipedia.org/wiki?curid=1928645", "title": "Vuelta a Levante", "text": ""}
{"id": "1928647", "revid": "196390", "url": "https://it.wikipedia.org/wiki?curid=1928647", "title": "Verdi del Sudtirolo", "text": ""}
{"id": "1928648", "revid": "287204", "url": "https://it.wikipedia.org/wiki?curid=1928648", "title": "Marella", "text": "Marella pu\u00f2 riferirsi a:"}
{"id": "1928651", "revid": "22356", "url": "https://it.wikipedia.org/wiki?curid=1928651", "title": "Marrella", "text": ""}
{"id": "1928653", "revid": "125157691", "url": "https://it.wikipedia.org/wiki?curid=1928653", "title": "Giulio Cesare Vachero", "text": "Biografia.\nGiulio Cesare Vachero apparteneva all'antica famiglia Vachieri di Sospello, famiglia che verr\u00e0 ricordata con il titolo baronale di Chateauneuf. Il di lui padre Bartolomeo infatti viene ricordato come oriundo di Sospello nella Contea di Nizza, parte dei domini dei Savoia, ma fiduciario o \"cliente\" dei Doria.&lt;br&gt;Fin dal 1200 questa famiglia aveva delle propriet\u00e0 nella zona di via del Campo a Genova e la \"Porta dei Vacca\" deriva il suo nome proprio da questa famiglia.\nNel 1625 il Vachero venne arrestato e poi rilasciato nel corso delle indagini riguardanti la cosiddetta \"congiura dei De Marini\".\nGiulio Cesare Vachero \u00e8 per\u00f2 ricordato per essere stato coinvolto in un altro complotto, la \"Congiura del Vachero\", ordita nel 1628 contro la repubblica oligarchica di Genova a favore dei Savoia che volevano impadronirsi del territorio ligure.\nVachero scagiono' pero' Carlo Emanuele prima di essere giustiziato, scongiurando anche l'ignobile rappresaglia del Duca che voleva mettere a morte se le condanne genovesi fossero state eseguiti alcuni genovesi della propria corte torinese&lt;br&gt;Fu Giovanni Antonio Ansaldi, su presunto incarico del duca Carlo Emanuele I di Savoia, ad organizzare la prova di forza contro la Repubblica di Genova cercando personaggi che fossero contrari alle istituzioni genovesi.\n&lt;br&gt;I congiurati furono scoperti il 31 marzo 1628 e giustiziati il 31 maggio dello stesso anno. Il principale esponente della congiura, il Vachero, fu decapitato, la sua casa fu rasa al suolo e al suo posto fu eretta una \"Colonna infame\" a perenne memoria del tradimento, considerato pero' dagli stessi accusatori inimicizia assoluta sociale. nobili contro \"quasi nobili\" precipitata in congiura.. &lt;br&gt;La colonna esiste ancora oggi in piazza del Campo anche se, per nasconderla, i suoi discendenti ottennero il permesso di costruire una grande fontana. \nGiulio Cesare Vacchero aveva un forte legame coi Doria. La moglie Ippolita Rella era la figlio di Nicolo' Rella, comandante della flotta privata Doria. Il primogenito della coppia Gio Carlo Vacchero ebbe come padrino Gio Carlo Doria, morto precocemente prima della congiura e fratello di Stefano che a malincuore dovette privare il quasi figlioccio della vita del padre, contro il quale fu inesorabile nel chiedere l'esecuzione che Giulio Cesare affronto' con coraggio e calma dopo la commutazione dalla forca alla scure e il riconoscimento del proprio grado di \"quasi nobile\" e della propria identit\u00e0 anche politica, scagionando Carlo Emanuele da una diretta responsabilita' nella congiura che aveva avuto aspetto anche di movimento degli esclusi (i \"quasi nobili\" che venivano \"ascritti\" di fatto attraverso i notai giudiziari, il piu' noto dei quali, Silvestro Merello, aveva sposato una sorella del congiurato), i \"galantuomini\" che Rubens stesso riconosceva come propria parte dialogando in olandese e commentando con dispiacere la repressione che li colpiva a Genova anche con l'esilio o le esclusioni sociale da parte dei \"gentiluomini\", l'oligarchia che aveva il potere, in un poco conosciuto conflitto politico e sociale che continuo' anche con attentati, uno fallito al Doge in Cattedrale con una balestra a tempo e azioni di controguerriglia in cui perse la vita il fratello maggiore di Giulio Cesare, l'ex Domenicano Gio Andrea Vacchero, che lascio' la carica per assistere la famiglia del fratello e poi per continuare la sua lotta. Significativamente Il cronista della congiura Della Torre, autore di una vera e propria requisitoria contro il congiurato, non lo accusa come traditore, ma come nemico, ossia quelli che volevano riportare la politica e la storia di Genova ai tempi in cui, se non la nobilta', l'oligarchia non comandava e in cui \"non ci si toglieva il cappello per omaggio e per legge davanti a loro\".\nLa madre di Giulio Cesare, moglie del ricchissimo e appunto \"quasi nobile\" Bartolomeo Vacchero originario di Sospello e fiduciario dei Doria, era Bianca Da Novi, discendente del Doge Popolare, attraverso Raffaele, Antonio e altri, con filo genealogico e proprietario nelle case di Santa Caterina.\nEssa rivisse il dramma della moglie del glorioso antenato che aveva visto Paolo morire sotto la scure durante la repressione francese. \nIl fratello di Bianca era vissuto in Spagna ed era premorto al padre Raffaele che porto' i ipoti a Genova e li fece ascrivere, senza che risulti, almeno allo stato attuale delle ricerche, uno speciale rapporto col cugino che si sentiva anche, motivazioni politiche o di status a parte, il continuatore del Doge popolare, gloria del proprio casato e della citta' \"democratica\". \nGiulio Cesare era nato e aveva ricevuto il battesimo nella parrocchia di Santa Fede e Misericordia, sita di fronte alla porta dei Vacca e quindi nel proprio territorio esteso nel Campo, sede anche della parrocchia di San Marcellino e che si stava abbellendo di uno straordinario palazzo, fatto demolire dal governo della Repubblica nonostante opera del genio di Bartolomeo Bianco.\nI vicini dei Vacchero, i Lomellini, erano loro fortemente ostili, immaginabilmente ricambiati\nLa famiglia aveva possedimenti nella Val Polcevera dove era stato radunato un esercito popolare al comando di Alessandro Pedemonte che non entro' in azione ma era una sorta di \"armata occidentale\" sempre pronta in quegli anni del Seicento, dove il movimento aveva avuto la sua genesi nella lotta vittoriosa contro i Savoia per il Finale e l'emergere di giovani popolari o non nobili che non avevano trovato il riconoscimento dei propri meriti, coi primo moto scaturiti proprio dal trattamento irriverente e manesco di un venditore polceverasco a un nobile arrogante che avanzava pretese.\nL'astioso libello del Della Torre rende involontario omaggio, qualificandolo come servilmente abietto - cosi' gli oligarchi del tempo vedevano i presunti inferiori - al segretario greco del congiurato che era morto sotto tortura pur di non tradire il proprio padrone Giulio Cesare. Peraltro era stata torturata anche la moglie del congiurato, Ippolita, pur osservando che le circostanze erano assai gravi e che la tortura era normale strumento della procedura penale del tempo e gli interrogatori, in presenza di testimonianze discordi, avvenivano spesso cosi'&lt;br&gt;A seguito di questa congiura nella Repubblica di Genova venne istituita l'Inquisizione di Stato."}
{"id": "1928662", "revid": "1318658", "url": "https://it.wikipedia.org/wiki?curid=1928662", "title": "\u00cdvarr Ragnarsson", "text": "Appartenente alla Dinastia di Muns\u00f6, guid\u00f2 nell'autunno del 865, insieme ai fratelli H\u00e1lfdan, Ubbe e Bj\u01ebrn, la Grande armata danese nell'invasione della regione inglese dell'Anglia orientale. \"Casus belli\" della spedizione fu l'uccisione del padre, Ragnarr Lo\u00f0br\u00f3k, da parte di Aelle II di Northumbria nel medesimo anno. \nI fratelli allora attaccarono \u00c6lle, ma furono pesantemente respinti. In seguito alla disfatta, \u00cdvarr Senz'Ossa chiese a \u00c6lle pace e riparazione per suo padre, riuscendo a ottenere con l'astuzia il modo di conquistare la citt\u00e0 di York gettando le basi del successivo Regno di J\u00f3rv\u00edk. In questo modo, \u00cdvarr si rese popolare in Inghilterra. Infine, invoc\u00f2 i fratelli perch\u00e9 portassero un nuovo attacco. Nella battaglia egli pot\u00e9 cos\u00ec schierarsi al loro fianco, \u00c6lle fu catturato e per vendetta sottoposto al supplizio dell'intaglio dell'aquila di sangue.\nIn seguito \u00cdvarr, Bjorn, Hastein, H\u00e0lfdan e Ubbe portarono il saccheggio in Inghilterra, Galles, Francia e Italia. \nDopo altri scontri con i re inglesi, scomparve dalle cronache anglosassoni nell'anno 870.\n\u00c8 oggetto di dibattito tra gli studiosi se \u00cdvarr Ragnarsson possa essere considerato il medesimo condottiero noto alle fonti irlandesi come \u00cdmar, fondatore della dinastia vichingo gaelica degli U\u00ed \u00cdmair, deceduto nel 873.\nBiografia.\nSecondo la \"Ragnarssaga lo\u00f0br\u00f3kar\" (\"Saga di Ragnarr \"Brache Villose\"\"), \u00cdvarr era figlio di Ragnarr Lo\u00f0br\u00f3k, re semi-leggendario che avrebbe regnato su Svezia e Danimarca nella seconda met\u00e0 del IX secolo, e della di lui moglie Kr\u00e1ka (o \u00c1slaug), una \"v\u01eblva\". Si dice di lui che fosse bello, forte e fra i pi\u00f9 saggi uomini del suo tempo. Perci\u00f2 era il consigliere dei fratelli Bj\u00f6rn, Sigur\u00f0r, Ubbe e Hv\u00edtserkr. Carismatico, abile stratega e guerriero impavido, \u00cdvarr \u00e8 passato alla storia come uno dei pi\u00f9 prodi e combattivi figli di Ragnarr, degno erede di un padre ingombrante.\n\u00de\u00e1ttr dei figli di Ragnarr.\nIl \"Ragnarssona \u00fe\u00e1ttr\" (saga breve dei figli di Ragnarr) racconta che \u00cdvarr era figlio del re svedese Ragnarr Lo\u00f0br\u00f3k e di Aslaug, figlia di Sigfrido e Brunilde; era quindi fratello di Hv\u00edtserkr, Bj\u00f6rn, Sigur\u00f0r, Ubbe, Hastein e Halfdan.\n\u00cdvarr e i fratelli partirono dalla Svezia alla conquista di Selandia, Hrei\u00f0gotaland (qui inteso come Jutland), Gotland, \u00d6land e isole minori. Quindi, si stabilirono a Lejre agli ordini di \u00cdvarr.\nRagnarr era invidioso di queste vittorie, e insedi\u00f2 Eysteinn Beli come suo vassallo sul trono di Svezia, perch\u00e9 lo difendesse dai suoi figli; poi attravers\u00f2 il Baltico verso est per fare razzia e mostrare cos\u00ec il suo valore.\nEir\u00edkr e Agnarr, altri figli di Ragnarr, sbarcarono allora nel lago M\u00e4laren e inviarono a Eysteinn una richiesta di sottomissione ai figli di Ragnarr, chiedendo inoltre in sposa per Eir\u00edkr la figlia di Eysteinn, Borghild. Eysteinn rispose che avrebbe prima consultato i capoclan svedesi. Questi rifiutarono la proposta e decisero invece di attaccare i ribelli. Segu\u00ec una battaglia che vide Eir\u00edkr e Agnarr sopraffatti dalle forze svedesi: il primo cadde prigioniero e il secondo mor\u00ec.\nEysteinn offr\u00ec a Eir\u00edkr, in riparazione per Agnarr, tutto quel che avesse chiesto delle Uppsala (propriet\u00e0 reali di Uppsala), oltre alla mano di Borghild. Eir\u00edkr rispose fieramente che dopo una tale sconfitta non chiedeva altro che di poter scegliere il giorno della propria morte. Chiese quindi di essere trafitto da lance, dal basso, per venirne innalzato al di sopra degli uccisi. Il desiderio fu esaudito.\nFrattanto in Selandia \u00c1slaug e i figli Bj\u00f6rn e Hv\u00edtserkr, raggiunti e turbati dalla notizia mentre stavano giocando a tafl, salparono alla volta della Svezia con i restanti figli di Ragnarr e un nutrito esercito al seguito. \u00c1slaug, sotto il nome di Randalin, guid\u00f2 la cavalleria attraverso il paese. \u00cdvarr e Bjorn, furono invece al comando del restante esercito. Leggenda narra che, durante la battaglia che ne segu\u00ec, Eysteinn schier\u00f2 due bovini il cui lamento straziava le orecchie di chi li sentiva e \u00cdvarr e i fratelli riuscirono ad ucciderli entrambi. Nella grande battaglia Eysteinn fu ucciso.\nRagnarr non fu felice che i figli si fossero fatti giustizia da soli e, al comando di due soli knarr, decise di prendere l'Inghilterra. Sconfitto da \u00c6lle II di Northumbria, fu gettato in una fossa di serpenti velenosi, dove mor\u00ec.\nDopo la morte di Ragnarr.\nNell'autunno del 865, \u00cdvarr e i fratelli Bjorn, Halfdan e Ubbe erano a capo della Grande armata danese che attacc\u00f2 l'Eptarchia anglosassone partendo dall'Isola di Thanet, in Anglia orientale.\nSecondo le saghe, il motivo dell'invasione fu la faida per la morte di Ragnarr Lo\u00f0br\u00f3k, caduto in mano di \u00c6lle II di Northumbria e da questi giustiziato in modo \"indegno\" per un vichingo gettandolo in una fossa piena di serpi. La storicit\u00e0 del supplizio di Ragnarr da parte di \u00c6lle \u00e8 per\u00f2 molto dubbia. Sempre le saghe, nello spec. la \"Ragnarssona \u00fe\u00e1ttr\" (it. \"Racconto dei figli di Ragnarr\"), riportano che i fratelli di \u00cdvarr mossero subito guerra ad \u00c6lle ma furono sconfitti. \u00cdvarr si rec\u00f2 allora da \u00c6lle per riconciliarsi, chiedendo solo in riparazione tanta terra quanta riuscisse a coprirne con la pelle di un bue, e giur\u00f2 di non portare mai guerra al re di Northumbria. Tagli\u00f2 per\u00f2 la pelle del bue in strisce cos\u00ec sottili da poter cingervi un'ampia fortezza (York o Londra, secondo le saghe) e farla propria. Poich\u00e9 \u00cdvarr era il pi\u00f9 generoso degli uomini, si ingrazi\u00f2 molti grandi guerrieri, alienandoli perci\u00f2 ad \u00c6lle quando i fratelli attaccarono per la seconda volta.\nNell'866, \u00cdvarr port\u00f2 la Grande Armata a nord, forte di una provvigione di cavalli fornita da Edmondo dell'Anglia orientale per rabbonire gli invasori, entrando in Northumbria e conquistando York, impresa facilitata dalle lotte intestine fra i pretendenti al trono di Northumbria: \u00c6lle II e Osberht. Nel 867 \u00c6lle e Osberht unirono le forze contro gli invasori ma vennero sconfitti, lasciando campo libero ad \u00cdvarr e fratelli che poterono cos\u00ec fondare il Regno di J\u00f3rv\u00edk.\nSecondo le saghe, dopo la cattura di \u00c6lle, mentre i fratelli cercavano la giusta punizione, \u00cdvarr sugger\u00ec di sottoporlo all'intaglio dell' \"aquila di sangue\".\nLa Grande Armata si rivolse allora verso sud, invadendo la Mercia ed occupando Nottingham ove svern\u00f2. Burgred di Mercia chiese allora aiuto ad Ethelred del Wessex e a suo fratello Alfredo il Grande contro gli invasori (868), assediandoli a Nottingham e stabilendo una tregua. L'anno successivo, \u00cdvarr e il fratello Ubbe guidarono l'armata nell'Anglia orientale puntando all'Anglia Orientale che fu conquistata entro l'anno 870.\nA \u00cdvarr \u00e8 a questo punto attribuito il martirio di re Edmondo dell'Anglia orientale (869). Alcune fonti riferiscono che, quando questi rifiut\u00f2 di farsi vassallo di un pagano, egli lo fece legare a un albero, dove fu trafitto dalle frecce dei Norreni finch\u00e9 mor\u00ec. Per altri, fu invece ucciso nella navata di una chiesa.\nIn seguito, \u00cdvarr e i fratelli portarono il saccheggio in Inghilterra, Galles, Francia e Italia, fino a Luni. Al ritorno in Scandinavia, si divisero il regno in modo che a Bj\u00f6rn Fianco di Ferro toccassero Uppsala e la Svezia.\nIl cronista sassone Etelverdo (morto 998) data la morte di \u00cdvarr al 870. Tre anni dopo, gli \"Annali dell'Ulster\" riportarono la morte di tale \"\u00cdmar\", \"Rex Nordmannorum totius Hibernie &amp; Brittanie, uitam finiuit\" (it. \"Re dei norreni di tutta Irlanda e Gran Bretagna\") che viene oggi da taluni identificato con \u00cdvarr Ragnarsson e da altri con un capo-guerra vichingo-scozzese.\nIl sito di sepoltura di \u00cdvarr \u00e8 ad oggi sconosciuto.\nLa \"Ragnarssaga lo\u00f0br\u00f3kar\" riporta che \u00cdvarr diede disposizioni di essere tumulato sulla costa inglese, predicendo che, fintanto che i suoi resti avessero sorvegliato quel tratto di litorale, nessun nemico l'avrebbe attaccato con successo. La profezia si avver\u00f2 \u2013 secondo la saga \u2013 finch\u00e9 approd\u00f2 \"Vilhjalmr il bastardo\" (Guglielmo il Conquistatore), che and\u00f2 alla tomba, viol\u00f2 il tumulo e afferm\u00f2 che la salma di \u00cdvarr era intatta. Quindi Vilhjalmr innalz\u00f2 una gran pira dove il corpo di \u00cdvarr fu bruciato. Subito dopo, Vilhjalmr diede seguito all'invasione e ottenne la vittoria\".\nNel 1686, un agricoltore di nome Thomas Walker scopr\u00ec un tumulo scandinavo a Repton (Derbyshire) vicino al sito della battaglia con cui la Grande Armata Danese sbaragli\u00f2 Burgred di Mercia. La presenza di un alto numero di resti (si sono contati circa 250 scheletri) ha portato supporre che il tumulo fosse stato eretto per un grande condottiero identificato poi in \u00cdvarr Ragnarsson.\n\u00cdvarr il \"Senz'ossa\".\nAnalisi linguistica del soprannome.\nDiscusso \u00e8 il significato dell'epiteto di \"Senz'ossa\". \u00c8 stato suggerito che si trattasse di un eufemismo per impotente (questa \u00e8 anche l'interpretazione data da Harry Harrison per il personaggio omonimo della sua \"Saga del Martello e della Croce\"), o invece di una metafora della serpe; del resto, uno dei fratelli di \u00cdvarr, Sigur\u00f0r, era soprannominato \"ormr \u00ed auga\" (\"Serpente nell'occhio\"). Le fonti scandinave descrivono invece una condizione patologica talora intesa come una forma di osteogenesi imperfetta. Il poema \"H\u00e1ttalykill inn forni\" descrive \u00cdvarr \"completamente privo di ossa\". Per altre fonti, il soprannome poteva essere riferito al suo modo fluido di combattere in battaglia.\nAlternativamente, stante la parentela etimologica con il tedesco \"Bein\" (\"gamba\" ma anche \"ossa\"), \"beinlausi\" potrebbe stare per \"senza gambe\". Sembra infatti che \u00cdvarr si facesse trasportare sopra scudi. Ci\u00f2 \u00e8 compatibile con una qualche menomazione agli arti inferiori: ne fosse letteralmente privo, non ne avesse l'uso, o fosse semplicemente zoppo. Tuttavia all'epoca i capi vichinghi solevano farsi trasportare sugli scudi dei nemici dopo avere vinto una battaglia, pertanto potrebbero essere queste le scene descritte dalle saghe, escludendo una disabilit\u00e0 fisica di \u00cdvarr.\nAnalisi medica del soprannome.\nNel 1949, il medico danese Knud Stakemann Seedorff, in un libro sull'osteogenesi imperfetta scrisse:\nForme non particolarmente gravi di questa malattia possono precludere l'uso delle gambe alla persona colpita, che per il resto \u00e8 perfettamente normale, e questo potrebbe essere il caso di \u00cdvarr Ragnarsson. La patologia \u00e8 anche nota come \"malattia delle ossa fragili\".\nNel 2003 Nabil Shaban, sostenitore dei diritti dei disabili affetto da osteogenesi imperfetta, realizz\u00f2 il documentario \"The Strangest Viking\", per la serie \"Secret History\" di Channel 4, nel quale indag\u00f2 la possibilit\u00e0 che \u00cdvarr soffrisse della medesima condizione. Shaban dimostr\u00f2 anche che una persona affetta da osteogenesi pu\u00f2 essere assolutamente capace di usare un arco lungo e prendere parte a una battaglia, come ci si aspettava da un capo nella societ\u00e0 vichinga.\nNei Media.\n\u00cdvarr Ragnarsson appare:"}
{"id": "1928666", "revid": "287204", "url": "https://it.wikipedia.org/wiki?curid=1928666", "title": "Bilaspur (Himachal Pradesh)", "text": " \nBilaspur \u00e8 una citt\u00e0 dell'India di 13.058 abitanti, capoluogo del distretto di Bilaspur, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 31\u00b0 19' 60 N e 76\u00b0 45' 0 E e ha un'altitudine di 477 .\nSociet\u00e0.\nEvoluzione demografica.\nAl censimento del 2001 la popolazione di Bilaspur assommava a 13.058 persone, delle quali 6.956 maschi e 6.102 femmine. I bambini di et\u00e0 inferiore o uguale ai sei anni assommavano a 1.364, dei quali 748 maschi e 616 femmine. Infine, coloro che erano in grado di saper almeno leggere e scrivere erano 10.853, dei quali 5.920 maschi e 4.933 femmine."}
{"id": "1928667", "revid": "123567", "url": "https://it.wikipedia.org/wiki?curid=1928667", "title": "Ubbe Ragnarsson", "text": ""}
{"id": "1928669", "revid": "831312", "url": "https://it.wikipedia.org/wiki?curid=1928669", "title": "Volta a la Comunitat Valenciana", "text": "La Volta Ciclista a la Comunitat Valenciana, nota anche come \"Vuelta Valenciana\", \u00e8 una corsa a tappe maschile di ciclismo su strada, che si disputa nella Comunit\u00e0 Valenciana, in Spagna, dal 1929 nel mese di febbraio. Dal 2005 fa parte del calendario dell'UCI ProSeries, classe 2.1.\nLa prima edizione dell'evento ha avuto luogo nell'anno 1929. Nel corso degli anni la gara ha cambiato denominazione pi\u00f9 di una volta: originariamente era chiamata \"Vuelta a Levante\", poi ha assunto il nome di \"Vuelta a Valencia\", poi tra il 1980 ed il 1983 il nome di \"Vuelta a las Tres Provincias\" e da l\u00ec in poi il nome attuale.\nTra il 2009 e il 2015 la gara non \u00e8 stata disputata. Grazie al lavoro dei fratelli \u00c1ngel e Rafael Casero, la Volta a la Comunitat Valenciana \u00e8 tornata in calendario per la stagione 2016, dopo 8 anni dalla sua soppressione.\nAlbo d'oro.\n\"Aggiornato all'edizione 2022.\""}
{"id": "1928671", "revid": "79968", "url": "https://it.wikipedia.org/wiki?curid=1928671", "title": "Volta a la Comunidad Valenciana", "text": ""}
{"id": "1928672", "revid": "289247", "url": "https://it.wikipedia.org/wiki?curid=1928672", "title": "Sigurd Occhi di Serpente", "text": ""}
{"id": "1928681", "revid": "22356", "url": "https://it.wikipedia.org/wiki?curid=1928681", "title": "Yohoia tenuis", "text": " \nLa yohoia (Yohoia tenuis) \u00e8 un artropode marino estinto, vissuto tra il Cambriano inferiore e il Cambriano medio (tra 520 e 505 milioni di anni fa). I suoi resti sono stati rinvenuti nel famosi giacimenti di Maotianshan in Cina e di Burgess Shales in Canada.\nDescrizione.\nIl corpo di questo animale, lungo pochi centimetri, era allungato e relativamente sottile, dotato di dieci segmenti con appendici uniramate. Queste appendici erano lobate e provviste di \"setae\", strutture simili a peli probabilmente utili all'animale per muoversi. Altri tre segmenti posteriori, invece, erano cilindrici e sprovvisti di qualunque appendice, mentre il segmento finale (telson) era largo e appiattito. Il capo era invece dotato di un paio di appendici allungate e dotate di spine, note semplicemente come \u201cgrandi appendici\u201d, che probabilmente venivano utilizzate per afferrare le prede. Al di sotto dello scudo cefalico erano presenti tre paia di arti ambulacrali.\nScoperta e classificazione.\nAll'epoca della sua scoperta nel giacimento di Burgess, nel 1911, Charles Doolittle Walcott aveva classificato la yohoia tra i crostacei branchiopodi, sostenendo che le grandi appendici cefaliche erano proprie solo degli esemplari maschi e servivano a trattenere le femmine durante l'accoppiamento. Strutture analoghe, in effetti, sono presenti in molti branchiopodi. Stoermer, dal canto suo, nel 1959 aveva accostato questo enigmatico animale ai Trilobitoidea, a causa di una presunta somiglianza degli arti cefalici con quelli dei trilobiti. Lo studio di Harry Whittington, nel 1974, chiari che la yohoia non era un trilobitoide, a causa dell'unicit\u00e0 delle sue \u201cgrandi appendici\u201d e di altre caratteristiche del corpo allungato. A prima vista, la yohoia sembrerebbe simile al classico modello base di artropode primitivo, ma i caratteri evoluti sono chiari: la yohoia, quindi, era evidentemente un animale specializzato.\nSpecie e ritrovamenti.\nI primi esemplari di yohoia furono rinvenuti nel giacimento di Burgess, e vennero classificati nella specie \"Yohoia tenuis\". In seguito, nel corso degli anni '80, altri esemplari di questo animale vennero trovati in Cina, nel giacimento di Maotianshan, risalente a circa 20 milioni di anni prima: queste forme dimostrano che il genere era largamente diffuso nel Cambriano e sopravvisse per svariati milioni di anni."}
{"id": "1928682", "revid": "22356", "url": "https://it.wikipedia.org/wiki?curid=1928682", "title": "Yohoia", "text": ""}
{"id": "1928683", "revid": "985522", "url": "https://it.wikipedia.org/wiki?curid=1928683", "title": "Decano (chiesa)", "text": "Quello di decano \u00e8 uno dei titoli dei presbiteri della Chiesa cattolica e della Chiesa anglicana. Indica il presbitero (non necessariamente parroco) che ricopre una particolare carica ecclesiastica o svolge un ufficio specifico; si usa anche per indicare il sacerdote pi\u00f9 anziano di carica in un gruppo di presbiteri. Nella Chiesa cattolica, presso la Santa Sede, il termine \"decano\" \u00e8 utilizzato anche per indicare il Cardinal decano che \u00e8 il presidente del Collegio dei cardinali e il prelato presidente della Rota Romana non necessariamente cardinale, mentre in passato designava il membro pi\u00f9 anziano di un dicastero ecclesiastico (anche in questo caso non necessariamente cardinale).\nCaratteristiche del decano.\nNella Chiesa cattolica e nella Chiesa anglicana il decano \u00e8 propriamente il presbitero che ha ruolo particolare in un capitolo di canonici (nel qual caso, se non si tratta di una chiesa cattedrale o concattedrale, la chiesa prende il nome di collegiata) o di una particolare circoscrizione diocesana detta decanato.\nNella Chiesa cattolica.\nDecano del collegio cardinalizio.\nNella Chiesa Cattolica il Decano del collegio cardinalizio (meglio conosciuto come \"cardinal decano\") presiede il Collegio dei Cardinali come \"primus inter pares\", senza potest\u00e0 di governo, esclusiva del papa.\nA partire dal motu proprio \"Sacro Cardinalium Consilio\" del 1965 la carica \u00e8 elettiva.\nI decani dei capitoli.\nNei capitoli di canonici il decano \u00e8 una \"dignit\u00e0\", ossia ha una posizione particolare con autorit\u00e0 e compiti specificati dagli statuti del capitolo e talora dagli stessi pontefici; spesso gli sono attribuiti compiti disciplinari. Le attribuzioni dei decani sono variate nel tempo; ad esempio nel Medioevo nelle diocesi tedesche occidentali il decano della cattedrale aveva poteri giudiziari e amministrativi, altrove prerogative degli arcidiaconi \nIl decano \u00e8 la prima dignit\u00e0, per esempio, nei capitoli delle cattedrali di Bressanone e di Reggio di Calabria; mentre nel capitolo della cattedrale di Concordia era la seconda dignit\u00e0 dopo quella del \"preposito\" e poi \u00e8 diventata la prima; \u00e8 rimasta la seconda dignit\u00e0 (dopo quella dell'arcidiacono) nei capitoli delle cattedrali di Chioggia, Parma e Frosinone (in questa diocesi nelle concattedrali di Veroli e Ferentino \u00e8 la prima dignit\u00e0); \u00e8 pure la seconda dignit\u00e0, dopo quella del priore, nel capitolo della cattedrale di Catania; nel capitolo metropolitano di Palermo il decano \u00e8 la terza dignit\u00e0 dopo il \"ciantro\" (o primicerio) e l'arcidiacono; nel capitolo della cattedrale di Padova era la quarta dignit\u00e0 dopo quelle di arciprete, arcidiacono e primicerio, nel capitolo della concattedrale di Narni il titolo \u00e8 soppresso. In altri capitoli (come in quelli di Novara) il titolo di decano non esiste affatto.\nI decanati.\nNel corso del VII e dell'VIII secolo, in Europa, in seguito all'aumento della popolazione e delle attivit\u00e0 ecclesiastiche delle campagne, si rese necessario ripartire il territorio delle diocesi in circoscrizioni minori dette \"archipresbiterati\", che sorsero intorno a grandi chiese battesimali, rette da un arciprete. Quando, accanto alle chiese battesimali sorsero molte parrocchie minori, si dovette riunirle in nuove unit\u00e0 dette \"decanati\", che spesso si rifacevano ai confini degli archipresbiterati. Tutto il clero del decanato veniva a costituire il \"capitolo rurale\" ed il presbitero che lo reggeva, nominato dal vescovo o dall'arcidiacono con la partecipazione del clero del decanato, era detto \"decano rurale\". Egli riuniva gli ecclesiastici del suo distretto nei cosiddetti \"capitoli calendariali\" per discutere le questioni riguardanti la cura d'anime, la disciplina e soprattutto la penitenza. Da notare che nell'Inghilterra anglosassone come pure nel territorio sassone manc\u00f2 qualsiasi ripartizione delle diocesi in archipresbiterati o decanati.\nNel corso dei secoli l'ufficio di decano sub\u00ec molti mutamenti, diversi da paese a paese e per questo sono tuttora rintracciabili molte differenze locali. Del resto il Concilio di Trento si era limitato a stabilire il regolamento sulle visite dei decani alle parrocchie. San Carlo Borromeo, nella sua diocesi, abol\u00ec l'ufficio di decano e lo sostitu\u00ec con quello di \"vicario rurale\" o \"vicario foraneo\", un ufficio sempre revocabile. In Francia, ed in quei territori confinanti interessati dalla riorganizzazione ecclesiastica seguita alla Rivoluzione francese, ognuna delle nuove diocesi fu suddivisa in \"decanerie\" i cui limiti vennero calcolati in modo da corrispondere alle suddivisioni civili. In ogni distretto il curato della chiesa principale era, di solito, il decano.\nOggi, secondo l'attuale legge canonica, la nomina dei decani spetta al vescovo, anche se in alcuni paesi i capitoli rurali hanno ancora il diritto di elezione (can. 553, \u00a7 2 CDC). I decani non hanno una giurisdizione propriamente detta; sono semplicemente delegati del vescovo per lo svolgimento di determinati compiti, come favorire le relazioni tra il clero del decanato e l'ordinario (il vescovo), esercitare una certa supervisione sull'operato del clero, visitare le parrocchie e controllare la corretta gestione dei doveri parrocchiali da parte dei curati; in particolare sono tuttora i sinodi diocesani che definiscono i compiti dei decani, oltre a quanto \u00e8 stabilito dal Codice di Diritto Canonico (can. 555).\nNella Chiesa anglicana.\nNella Chiesa d'Inghilterra, i decani oltre ad essere i pi\u00f9 anziani del capitolo di una cattedrale o collegiata, ricoprono anche la funzione di titolare della parrocchia e quindi quella di parroco. Famoso il decano dell'Abbazia di Westminster.\nAraldica.\nLo stemma araldico di un decano \u00e8 costituito di un galero nero da cui pendono due nappe nere per parte, disposte su una fila con una nappa, cui \u00e8 appesa l'altra nappa.\nCollegamenti esterni.\n "}
{"id": "1928684", "revid": "120621803", "url": "https://it.wikipedia.org/wiki?curid=1928684", "title": "Virgilio Marchi", "text": "Biografia.\nFu un esponente di spicco del Secondo Futurismo nonch\u00e9 uno dei maggiori scenografi italiani.\nAvvicinatosi da giovanissimo al movimento futurista, divent\u00f2 amico di Filippo Tommaso Marinetti, per il quale progett\u00f2 la sua villa di Capri nel 1927. I suoi disegni rappresentano cos\u00ec la sintesi estrema tra la cultura architettonica e urbanistica delle avanguardie come Antonio Sant'Elia e Mario Chiattone e la pura ricerca formale.\nCome architetto nel 1925 ristruttur\u00f2 il Teatro Odescalchi dotandolo di un moderno impianto elettrico, la Casa d'arte Bragaglia e il Teatro degli Indipendenti, sviluppando anche il progetto di restauro delle antiche terme romane di Via degli Avignonesi a Roma.\nNel 1929 disegn\u00f2 scene e costumi delle opere \"L'Italiana in Algeri\" e \"La Cenerentola\" di Rossini. Nel 1930 inizi\u00f2 la sua collaborazione con la Compagnia di Lamberto Picasso. L'anno seguente pubblic\u00f2 \"Italia nuova\" mentre nel 1934 fu tra i partecipanti del Convegno Volta indetto dall'Accademia d'Italia.\nTra il 1948 e il 1952 realizz\u00f2 il Cinema Odeon di Livorno, all'epoca uno dei pi\u00f9 grandi d'Italia e oggi sostanzialmente demolito.\nIl cinema.\nDal 1935 in qualit\u00e0 di scenografo e fino al 1959 lavor\u00f2 di circa sessanta film, saltuariamente oper\u00f2 anche alla realizzazione dei costumi.\nTra il 1940 e il 1942 cur\u00f2 la scenografia di 4 film di Alessandro Blasetti (\"Un'avventura di Salvator Rosa\", \"La corona di ferro\", \"La cena delle beffe\", \"Quattro passi tra le nuvole\") e di \"Un pilota ritorna\" di Roberto Rossellini."}
{"id": "1928689", "revid": "198277", "url": "https://it.wikipedia.org/wiki?curid=1928689", "title": "Francesco Pedone", "text": "Biografia.\nGiocatore.\nCresciuto nelle giovanili del , ha esordito in Serie A con la maglia del nella stagione 1994-1995, in occasione di una sconfitta interna contro la (0-1). La sua carriera di calciatore professionista, durata diciassette anni, lo ha visto militare in diverse squadre del panorama italiano con quasi 500 partite al suo attivo; ha raggiunto i suoi livelli pi\u00f9 alti in massima serie, dove ha vestito le maglie di , , Bari e .\nComplessivamente vanta oltre 140 presenze in Serie A e pi\u00f9 di 200 in Serie B, riuscendo a ottenere cinque promozioni in massima categoria con le squadre di Bari, Venezia, Como e Sampdoria.\nAllenatore.\nDal 2004 ha iniziato come collaboratore tecnico di Walter Novellino alla . Nell'estate 2007 passa al , nelle stesse vesti, e sempre al fianco di Novellino; segue il tecnico anche alla nel campionato 2009-2010, stavolta come allenatore in seconda, per poi tornare alla Sampdoria nella stagione 2010-2011 come collaboratore tecnico di Domenico Di Carlo. Rimane nei blucerchiati anche dopo l'esonero di Di Carlo e l'arrivo di Alberto Cavasin.\nNelle due stagioni successive (2011-2012 e 2012-2013) entra a far parte del settore giovanile della societ\u00e0 doriana, con il ruolo di coordinatore tecnico delle squadre Primavera, Allievi Nazionali A-B e Allievi Nazionali Lega Pro, vincendo il titolo di campione d'Italia con la categoria Allievi Nazionali A-B nell'annata 2011-2012. Nel campionato 2013-2014 assume la conduzione della formazione Allievi Nazionali A-B.\nTra l'11 e il 20 novembre 2013 assume \"ad interim\" la conduzione tecnica della prima squadra, in seguito all'esonero di Delio Rossi, fino all'arrivo del nuovo allenatore Sini\u0161a Mihajlovi\u0107. Nell'estate 2015 gli viene inizialmente affidata la formazione Primavera della societ\u00e0 blucerchiata; incarico che lascia il successivo 2 settembre per andare a ricoprire il ruolo di vice nello staff della prima squadra guidata da Walter Zenga, lasciato vacante da Luigi Cagni. Il 15 novembre seguente, con l'arrivo sulla panchina doriana di Vincenzo Montella al posto di Zenga, ritorna alla guida della Primavera.\nNella stagione 2016-2017, alla guida della squadra Primavera blucerchiata raggiunge le \"final eight\" per l'assegnazione dello scudetto, uscendo ai quarti di finale contro la (0-1). Proprio quest'ultimo \u00e8 il club al quale si lega nell'estate seguente, passando alla guida della formazione Under-17 bianconera, con cui raggiunge la \"final four\" scudetto dov'\u00e8 eliminato in semifinale dall'. Nell'annata 2018-2019 porta per la prima volta il club bianconero alla vittoria del torneo internazionale ABN AMRO Future Cup, battendo in finale i pari et\u00e0 e padroni di casa dell'."}
{"id": "1928693", "revid": "31886", "url": "https://it.wikipedia.org/wiki?curid=1928693", "title": "Prodidomidae", "text": ""}
{"id": "1928695", "revid": "287204", "url": "https://it.wikipedia.org/wiki?curid=1928695", "title": "Chamba (Himachal Pradesh)", "text": "Chamba \u00e8 una citt\u00e0 dell'India di 20.312 abitanti, capoluogo del distretto omonimo, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata all'estremit\u00e0 nord-occidentale dello stato dell'Himachal Pradesh, a un'altitudine di 995 , a circa 360\u00a0km di distanza dalla capitale Shimla e a pochi km dal confine con il territorio di Jammu e Kashmir.\nSociet\u00e0.\nEvoluzione demografica.\nAl censimento del 2001 la popolazione di Chamba assommava a 20.312 persone, delle quali 10.602 maschi e 9.710 femmine. I bambini di et\u00e0 inferiore o uguale ai sei anni assommavano a 2.107, dei quali 1.104 maschi e 1.003 femmine. Infine, coloro che erano in grado di saper almeno leggere e scrivere erano 16.458, dei quali 8.973 maschi e 7.485 femmine."}
{"id": "1928703", "revid": "287204", "url": "https://it.wikipedia.org/wiki?curid=1928703", "title": "Campionato mondiale di calcio Under-20 2003", "text": "Il FIFA World Youth Championship 2003, 14\u00aa edizione del Campionato mondiale di calcio Under-20, si tenne negli Emirati Arabi Uniti dal 27 novembre al 19 dicembre 2003."}
{"id": "1928704", "revid": "767487", "url": "https://it.wikipedia.org/wiki?curid=1928704", "title": "Aniki B\u00f3b\u00f3", "text": "Aniki B\u00f3b\u00f3 \u00e8 un film del 1942 diretto da Manoel de Oliveira.\nAmbientato nel quartiere della Ribeira di Porto (Portogallo), narra la storia di alcuni ragazzini di strada, che si contendono le simpatie di una giovane ragazzina. Lo stile \u00e8 semi-documentaristico, ed \u00e8 girato con attori non professionisti. Trasportato nel mondo dell'adolescenza, riflette tutte le contraddizioni del mondo degli adulti.\n\u00c8 uno dei primissimi esempi di quella prospettiva \"neoreolista\" che caratterizzer\u00e0 molti film degli anni quaranta con protagonisti gruppi di ragazzi di strada, da \"Sciusci\u00e0\" (1946) a \"Proibito rubare\" (1948)."}
{"id": "1928706", "revid": "1543377", "url": "https://it.wikipedia.org/wiki?curid=1928706", "title": "Opabinia regalis", "text": "L\u2019opabinia (Opabinia regalis) \u00e8 un enigmatico animale vissuto nel Cambriano medio (circa 505 milioni di anni fa). I suoi resti sono stati rinvenuti in Canada, nel famoso giacimento marino noto come argillite di Burgess.\nDescrizione.\nLa testa era dotata di un lungo organo tubolare, flessibile e segmentato, al termine del quale era presente una sorta di \u201cchela\u201d dentata. Forse questo \u201ctubo\u201d era dotato di un canale centrale pieno di liquido, che garantiva rigidit\u00e0 e flessibilit\u00e0 allo stesso tempo. Sul capo erano presenti cinque occhi: quattro di questi erano simmetrici e posti su peduncoli, mentre il quinto occhio era posizionato al centro del capo.\nL'intestino era formato da una singola cavit\u00e0 tubolare che percorreva tutto l'animale in posizione centrale, ma nei pressi del capo la cavit\u00e0 si incurvava per poi ripiegarsi a U e formare una bocca orientata all'indietro. \u00c8 interessante notare che la lunghezza dello strano \u201ctubo\u201d era esattamente quella che serviva per raggiungere la bocca; probabilmente \"Opabinia \"si serviva della \u201cchela\u201d per afferrare le prede, che poi venivano portate alla bocca mediante il tubo. Il corpo \u00e8 formato da circa quindici segmenti, ognuno dei quali era dotato di lobi laterali allargati, rivolti verso il basso e l'esterno e parzialmente sovrapposti. Tutti i lobi, ad eccezione del primo, portano sulla superficie dorsale una branchia a forma di pinna con tanto di lamelle dorsali. Gli ultimi tre segmenti del corpo sono rivolti all'ins\u00f9 e all'esterno, a formare una coda che probabilmente serviva a direzionare l'animale.\nScoperta e classificazione.\nDell'opabinia sono stati rinvenuti poco pi\u00f9 di dieci esemplari, tutti nel giacimento di Burgess. L'aspetto bizzarro dell'animale \u00e8 sempre stato un grosso problema per la sua classificazione, e a tutt'oggi gli studiosi sono molto incerti riguardo alla possibile identit\u00e0 dell'opabinia.\nIl primo a descrivere l'animale fu Charles Doolittle Walcott, che nel 1912 present\u00f2 una pubblicazione in cui illustrava l'opabinia come un artropode primitivo; Walcott ritenne che il lungo corpo segmentato fosse un retaggio della sua discendenza da un antenato anellide. L'assenza di qualunque appendice biramata venne spiegata semplicemente con la presunta cattiva conservazione degli esemplari.\nG. Evelyn Hutchinson, dal canto suo, ricostru\u00ec l'opabinia come un anostraco, con tanto di nuoto rovesciato come le forme attuali: nella sua ricostruzione, i lembi laterali si trasformarono in lunghe appendici simili a lame.\nA. M. Simonetta, invece, prefer\u00ec riconoscere nell'opabinia un artropode, con tanto di appendici biramate (solo supposte) e di appendici frontali \u201cunificate\u201d a formare il tubo con la chela. I cinque occhi, invece, divennero due: un paio si \u201ctrasform\u00f2\u201d in una coppia di corte appendici, cos\u00ec come una bozza sul carapace.\nNel 1974 fu Harry Whittington ad affrontare il problema dell'opabinia: il risultato fu che l'opabinia non poteva essere inclusa in nessun phylum noto, e che le sue caratteristiche uniche lo isolavano da qualunque altro animale conosciuto. In anni recenti, per\u00f2, l'opabinia sembrerebbe aver trovato una classificazione adeguata: farebbe parte dei Dinocarida, un misterioso gruppo di animali dall'incerta posizione sistematica, ma forse imparentati alla lontana con gli artropodi. Il rappresentante pi\u00f9 noto di questo gruppo \u00e8 \"Anomalocaris\".\nAlcuni studiosi ritengono che questi dinocaridi siano a tutti gli effetti da considerare come parte dello \"stem group\" degli artropodi (\"Stem Arthropoda\")"}
{"id": "1928708", "revid": "22356", "url": "https://it.wikipedia.org/wiki?curid=1928708", "title": "Opabinia", "text": ""}
{"id": "1928709", "revid": "287204", "url": "https://it.wikipedia.org/wiki?curid=1928709", "title": "Hamirpur (Himachal Pradesh)", "text": " \nHamirpur \u00e8 una citt\u00e0 dell'India di 17.219 abitanti, capoluogo del distretto di Hamirpur, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 31\u00b0 40' 60 N e 76\u00b0 31' 0 E e ha un'altitudine di 737 .\nSociet\u00e0.\nEvoluzione demografica.\nAl censimento del 2001 la popolazione di Hamirpur assommava a 17.219 persone, delle quali 9.299 maschi e 7.920 femmine. I bambini di et\u00e0 inferiore o uguale ai sei anni assommavano a 1.694, dei quali 913 maschi e 781 femmine. Infine, coloro che erano in grado di saper almeno leggere e scrivere erano 13.959, dei quali 7.676 maschi e 6.283 femmine."}
{"id": "1928713", "revid": "200568", "url": "https://it.wikipedia.org/wiki?curid=1928713", "title": "Burgessia bella", "text": " \nLa burgessia (Burgessia bella) \u00e8 un artropode marino estinto, vissuto nel Cambriano medio (circa 505 milioni di anni fa). I suoi resti sono stati rinvenuti in Canada, nel ben noto giacimento di Burgess Shales.\nSimile al limulo.\nL'aspetto di questo animale, superficialmente, era molto simile a quello dell'attuale limulo, anche se le dimensioni erano di molto inferiori. La burgessia era un piccolo animale, lungo in media tre centimetri, dotato di un corpo discoidale ricoperto da un carapace e di una lunghissima coda appuntita, formata da un elemento unico lungo il doppio del corpo. Secondo Charles Doolittle Walcott, che scopr\u00ec i fossili negli anni '10, la burgessia era un crostaceo branchiopodo appartenente ai notostraci. Una ridescrizione avvenuta nel 1975 ad opera di Chris Hughes dimostr\u00f2 invece che, come molti artropodi rinvenuti a Burgess, anche questo animale rappresentava un elemento isolato senza affinit\u00e0 con altre forme note in precedenza."}
{"id": "1928715", "revid": "228587", "url": "https://it.wikipedia.org/wiki?curid=1928715", "title": "Vuelta a Navarra", "text": "La Vuelta a Navarra \u00e8 una corsa a tappe maschile di ciclismo su strada che si svolge nella regione della Navarra, in Spagna, ogni anno nel mese di maggio. Dal 2005 al 2008 ha fatto parte del circuito UCI Europe Tour, come gara di classe 2.2, mentre dal 2009 \u00e8 aperta ai soli dilettanti nazionali.\nIl record di vittorie \u00e8 detenuto dal ciclista spagnolo Mariano D\u00edaz, con tre successi consecutivi (1961, 1962 e 1963). Dal 1962 al 1995 la competizione era riservata alla categoria dilettanti.\nAlbo d'oro.\n\"Aggiornato all'edizione 2017.\""}
{"id": "1928720", "revid": "1762751", "url": "https://it.wikipedia.org/wiki?curid=1928720", "title": "Fussballclub Grenchen", "text": "Il Football Club Grenchen (ufficialmente, in tedesco \"Fussballclub Grenchen\") \u00e8 una societ\u00e0 calcistica svizzera con sede nella citt\u00e0 di Grenchen. La sua fondazione risale al 2 luglio 1906.\nAttualmente milita in Prima Lega."}
{"id": "1928726", "revid": "339392", "url": "https://it.wikipedia.org/wiki?curid=1928726", "title": "Translohr di Venezia", "text": ""}
{"id": "1928727", "revid": "599013", "url": "https://it.wikipedia.org/wiki?curid=1928727", "title": "Jo\u00e3o Justino Amaral dos Santos", "text": "Carriera.\nClub.\nNel 1971 esord\u00ec come calciatore professionista nella massima divisione del campionato brasiliano con la formazione del Guarani della sua citt\u00e0 di Campinas, con la quale rimase fino al 1978.\nTra il 1978 e il 1981 fece parte del Corinthians di San Paolo, con cui vinse il Campionato Paulista nel 1979, e dopo una breve parentesi con il Santos, alla fine del 1982 si trasfer\u00ec in Messico con la squadra dell'Am\u00e9rica di Citt\u00e0 del Messico.\nNel 1987 ritorn\u00f2 in Brasile, e dopo un'ultima stagione con il Blumenau, si ritir\u00f2 definitivamente dall'attivit\u00e0 agonistica.\nNazionale.\nIl suo esordio nella nazionale brasiliana avvenne a Belo Horizonte il 6 agosto 1975 in occasione dell'incontro vinto 2-1 contro l'Argentina, e valevole per la fase finale della Copa America.\nAi Mondiali di Argentina 1978 disput\u00f2 tutte le partite della nazionale, con la quale entr\u00f2 in campo in 40 incontri ufficiali e 16 non ufficiali tra il 1975 e il 1980."}
{"id": "1928728", "revid": "155118", "url": "https://it.wikipedia.org/wiki?curid=1928728", "title": "Movimento new-global", "text": ""}
{"id": "1928731", "revid": "486946", "url": "https://it.wikipedia.org/wiki?curid=1928731", "title": "Liberty Seguros-W\u00fcrth team", "text": ""}
{"id": "1928732", "revid": "110157", "url": "https://it.wikipedia.org/wiki?curid=1928732", "title": "Campionato mondiale di pallavolo femminile 1960", "text": "Il campionato mondiale di pallavolo femminile 1960 si \u00e8 svolto dal 29 ottobre al 14 novembre 1960 a Niter\u00f3i, Rio de Janeiro, San Paolo, Santo Andr\u00e9 e Santos, in Brasile: al torneo hanno partecipato dieci squadre nazionali e la vittoria finale \u00e8 andata per la terza volta consecutiva all'URSS.\nPodio.\nCampione.\nURSS(Terzo titolo)\nSecondo posto.\nGiappone\nTerzo posto.\nCecoslovacchia"}
{"id": "1928734", "revid": "628767", "url": "https://it.wikipedia.org/wiki?curid=1928734", "title": "Tedeschi della Bessarabia", "text": "I tedeschi della Bessarabia, che appartengono al gruppo tedeschi del Mar Nero, sono un gruppo etnico tedesco che visse in Bessarabia dal 1814 al 1940.\nStoria.\nCirca 9.000 persone migrarono dal 1814 al 1842 dal sudovest della Germania, e pi\u00f9 precisamente dal Baden, dal W\u00fcrttemberg, dall'Alsazia e dalla Baviera, cos\u00ec come anche dai territori che appartenevano alla Prussia (oggi divisa tra Polonia e Russia), nella \"gubernija della Bessarabia\". La Bessarabia, suddivisa tra la Moldavia e l'Ucraina, nel successivo alla Grande Guerra fece parte della Grande Romania.\nNella loro storia lunga 125 anni i tedeschi della Bessarabia erano una popolazione rurale. Fino al loro reinsediamento nel Reich tedesco, avvenuto a seguito del Patto Molotov-Ribbentrop, nel 1940 assommavano a circa 93.000 persone, che costituivano il 3% della popolazione."}
{"id": "1928735", "revid": "51072425", "url": "https://it.wikipedia.org/wiki?curid=1928735", "title": "Condensatori interagenti", "text": "Due condensatori \"C1\" e \"C2\" si dicono interagenti qualora sia possibile definire una funzione di trasferimento non nulla all'interno del circuito in esame. Si pu\u00f2 determinare questa funzione di trasferimento calcolando, anche simbolicamente, il rapporto tra la tensione ottenuta ai capi di \"C2\", in seguito all'applicazione della tensione di test ai capi di \"C1\", e la tensione ai capi di \"C1\" stessa. Due condensatori interagenti si influenzano reciprocamente."}
{"id": "1928738", "revid": "287204", "url": "https://it.wikipedia.org/wiki?curid=1928738", "title": "Kullu", "text": " \nKullu \u00e8 una citt\u00e0 dell'India di 18.306 abitanti, capoluogo del distretto di Kullu, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 31\u00b0 58' 0 N e 77\u00b0 5' 60 E e ha un'altitudine di 1.361 .\nSociet\u00e0.\nEvoluzione demografica.\nAl censimento del 2001 la popolazione di Kullu assommava a 18.306 persone, delle quali 9.855 maschi e 8.451 femmine. I bambini di et\u00e0 inferiore o uguale ai sei anni assommavano a 1.795, dei quali 977 maschi e 818 femmine. Infine, coloro che erano in grado di saper almeno leggere e scrivere erano 14.857, dei quali 8.317 maschi e 6.540 femmine."}
{"id": "1928740", "revid": "1573940", "url": "https://it.wikipedia.org/wiki?curid=1928740", "title": "Psechridae", "text": "Psechridae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"psechr\u00f2s\" cio\u00e8 \"tritato finemente\", \"sminuzzato\", \"macinato\", anche se non ne \u00e8 ben chiaro il motivo, ed il suffisso \"-idae\", che designa l'appartenenza ad una famiglia.\nCaratteristiche.\nSono i ragni pi\u00f9 grandi provvisti di cribellum e costruiscono ragnatele della forma simile a quelle dei Lycosidae. Il corpo ha lunghezza minima di 2 centimetri e l'estensione delle tele pu\u00f2 superare il metro. Hanno le zampe notevolmente allungate, in particolare l'ultimo paio \u00e8 molto flessibile.\nComportamento.\nLe femmine trasportano il sacco ovigero con i cheliceri come fanno i Pisauridae, sprovvisti di cribellum, cui tassonomicamente sono ritenuti parenti prossimi. Altro carattere in comune con i ragni sprovvisti di cribellum sono le cure parentali date alla nidiata. I loro habitat preferiti sono quelli ipogei, in particolare le caverne, sotto al cui soffitto costruiscono queste grandi ragnatele.\nDistribuzione.\nSono diffusi nei paesi che si affacciano sull'Oceano Pacifico, come ad esempio in Cina, Myanmar, nelle Filippine e in Thailandia.\nTassonomia.\nAttualmente, a novembre 2020, si compone di 2 generi e 61 specie:"}
{"id": "1928742", "revid": "124651402", "url": "https://it.wikipedia.org/wiki?curid=1928742", "title": "Carlotta Natoli", "text": "Biografia.\nFiglia dell'attore e regista Piero Natoli e della slavista Caterina Graziadei, esordisce come attrice bambina, all'et\u00e0 di otto anni, con il film \"Con... fusione\" (1980), sotto la regia del padre, con il quale lavorer\u00e0 ancora nel film commedia \"Chi c'\u00e8 c'\u00e8\" (1987). Dal 1997 al 1998 insegna recitazione presso la scuola \"Immagina\" di Giuseppe Ferlito a Firenze.\nTra i suoi lavori, i film \"Ladri di cinema\", \"Il tuffo\", \"Un inverno freddo freddo,\" \"La verit\u00e0 vi prego sull'amore\" e \"Le amiche del cuore\", le prime due stagioni della serie televisiva \"Distretto di Polizia\", la serie TV \"Cuore contro cuore\", entrambe in onda su Canale 5 e il film \"La vera madre\". Ha recitato in \"Tutti pazzi per amore\", in onda su Rai 1, che vede nella prima serie l'attrice nel ruolo di Monica a fianco di Neri Marcor\u00e8 e Pietro Taricone, nella seconda serie a fianco dell'attore Alessio Boni e nella terza serie a fianco di Ricky Memphis. Partecipa poi a fiction come \"Braccialetti rossi\", \"Il silenzio dell'acqua\", \"L'Aquila - Grandi speranze\" e \"La Compagnia del Cigno\" e in film come \"Odio l'estate\".\nVita privata.\nSposata con l'attore Thomas Trabacchi, con cui ha avuto il figlio Teo. Hanno condiviso il set nella fiction \"Il caso Enzo Tortora - Dove eravamo rimasti?\", nel film \"Amori che non sanno stare al mondo\" (2017), nel film \"Troppa grazia\" (2018) e nella fiction \"Il silenzio dell'acqua\" (2019). I due hanno inoltre condiviso il set di \"14 giorni - Una storia d\u2019amore\"."}
{"id": "1928745", "revid": "1442080", "url": "https://it.wikipedia.org/wiki?curid=1928745", "title": "Specie di Psechridae", "text": "Di seguito sono descritte tutte le 50 specie della famiglia di ragni Psechridae note al giugno 2014."}
{"id": "1928746", "revid": "767487", "url": "https://it.wikipedia.org/wiki?curid=1928746", "title": "Dinomischus", "text": " \nIl dinomisco (gen. Dinomischus) \u00e8 un misterioso animale estinto, vissuto nel Cambriano medio (circa 505 milioni di anni fa). I suoi resti sono stati rinvenuti in Canada, nel famoso giacimento di Burgess Shales.\nDescrizione.\nQuesto organismo marino era sessile (ovvero fisso e immobile) e al contrario di molti rappresentanti della fauna di Burgess possedeva una simmetria radiale; questo piano corporeo gli consentiva di ricevere cibo da qualunque direzione, come nelle spugne e nei coralli. L'aspetto del dinomisco era quello di un calice fissato al terreno tramite un lungo stelo terminante in una struttura bulbosa, che probabilmente serviva all'animale per fissarsi al substrato. L'intero organismo era lungo non pi\u00f9 di tre centimetri.\nUna ventina di lame lunghe e appuntite, poste una accanto all'altra, circondavano il calice. Nella regione posta all'interno di queste lame (sulla superficie del calice) erano presenti due aperture, una centrale e una marginale. Probabilmente queste due aperture corrispondevano alla bocca e all'ano dell'animale, ed erano unite attraverso un intestino a forma di U, con tanto di stomaco espanso alla base; dallo stomaco partivano filamenti verso la superficie interna, forse fibre sospensorie o fasce muscolari.\nScoperta e classificazione.\nL'esemplare tipo fu rinvenuto da Charles Doolittle Walcott negli anni '10, ma fu solo nel 1977 che Simon Conway Morris descrisse il fossile come \"Dinomischus isolatus\". Alcune somiglianze superficiali avvicinano il dinomisco con vari gruppi di animali moderni, ma Morris ritenne che ci fosse una possibile parentela con gli endoprotti (Entoprocta) soprattutto per la conformazione delle aperture all'interno del calice. Pi\u00f9 di recente un'altra specie \u00e8 stata scoperta in Cina (\"D. venustus\"). Secondo Dzik (1991) il dinomisco potrebbe essere un parente dell'altrettanto enigmatica \"Eldonia\". In ogni caso, il dinomisco rimane un animale enigmatico, dalla classificazione molto incerta e senza apparenti legami stretti con altri phyla noti. L'unico altro organismo dotato di una simile organizzazione corporea \u00e8 \"Siphusauctum\", descritto nel 2012."}
{"id": "1928747", "revid": "287204", "url": "https://it.wikipedia.org/wiki?curid=1928747", "title": "Mandi (citt\u00e0)", "text": "Mandi \u00e8 una citt\u00e0 dell'India di 26.858 abitanti, capoluogo del distretto di Mandi, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 31\u00b0 43' 0 N e 76\u00b0 55' 0 E e ha un'altitudine di 1.043 .\nSociet\u00e0.\nEvoluzione demografica.\nAl censimento del 2001 la popolazione di Mandi era di 26.858 persone, delle quali 14.231 maschi e 12.627 femmine. I bambini di et\u00e0 inferiore o uguale ai sei anni erano 2.580, dei quali 1.361 maschi e 1.219 femmine. Infine, coloro che erano in grado di saper almeno leggere e scrivere erano 22.612, dei quali 12.217 maschi e 10.395 femmine."}
{"id": "1928761", "revid": "287204", "url": "https://it.wikipedia.org/wiki?curid=1928761", "title": "Nahan", "text": " \nNahan \u00e8 una citt\u00e0 dell'India di 25.972 abitanti, capoluogo del distretto di Sirmaur, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 33' 0 N e 77\u00b0 17' 60 E e ha un'altitudine di 558 .\nSociet\u00e0.\nEvoluzione demografica.\nAl censimento del 2001 la popolazione di Nahan assommava a 25.972 persone, delle quali 13.918 maschi e 12.054 femmine. I bambini di et\u00e0 inferiore o uguale ai sei anni assommavano a 2.983, dei quali 1.531 maschi e 1.452 femmine. Infine, coloro che erano in grado di saper almeno leggere e scrivere erano 20.813, dei quali 11.581 maschi e 9.232 femmine."}
{"id": "1928766", "revid": "1543377", "url": "https://it.wikipedia.org/wiki?curid=1928766", "title": "Solan", "text": " \nSolan \u00e8 una citt\u00e0 dell'India di 34.199 abitanti, capoluogo del distretto di Solan, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 55' 0 N e 77\u00b0 7' 0 E e ha un'altitudine di 1.466 .\nSociet\u00e0.\nEvoluzione demografica.\nAl censimento del 2001 la popolazione di Solan assommava a 34.199 persone, delle quali 18.993 maschi e 15.206 femmine. I bambini di et\u00e0 inferiore o uguale ai sei anni assommavano a 3.491, dei quali 1.838 maschi e 1.653 femmine. Infine, coloro che erano in grado di saper almeno leggere e scrivere erano 28.201, dei quali 15.998 maschi e 12.203 femmine."}
{"id": "1928767", "revid": "767487", "url": "https://it.wikipedia.org/wiki?curid=1928767", "title": "Branchiocaris pretiosa", "text": " \nLa branchiocaride (Branchiocaris pretiosa) \u00e8 un enigmatico artropode marino vissuto tra il Cambriano inferiore e il Cambriano medio (tra 520 e 505 milioni di anni fa), i cui resti fossili sono stati rinvenuti principalmente in Canada, nel famoso giacimento di Burgess Shales. Altri resti sono stati rinvenuti negli Stati Uniti e in Cina.\nDescrizione.\nLunga circa una decina di centimetri, la branchiocaride possedeva un carapace bivalve che ricopriva circa due terzi del corpo; quest'ultimo era formato da circa quarantacinque segmenti molto brevi, e la coda era formata da un telson diviso in due. Come molti artropodi primitivi, anche la branchiocaride potrebbe aver posseduto appendici biramate, ma la cattiva conservazione dei pochi esemplari disponibili non permette di verificare con certezza questa ipotesi. In ogni caso, sembra che le appendici fossero dotate di un breve ramo segmentato (omologo agli arti ambulacrali degli altri artropodi, ma troppo breve per poter svolgere una funzione di spostamento dell'animale) e una struttura a forma di lama, con la quale questo artropodo si spostava attraverso l'acqua.\nIl capo della branchiocaride era dotata da due paia di corte antenne; la coppia superiore era segmentata e di aspetto \"tradizionale\", mentre il paio pi\u00f9 basso era insolitamente robusto e forse dotato di una piccola chela.\nScoperta e classificazione.\nI primi resti fossili della branchiocaride furono descritti nel 1929 da Charles E. Resser; lo studioso li aveva descritti come appartenenti al crostaceo \"Protocaris\", nella nuova specie \"P. pretiosa\". Successivamente, nel 1976, Derek Briggs oper\u00f2 una ridescrizione del materiale, e comprese che gli esemplari appartenevano a un animale del tutto diverso, che denomin\u00f2 \"Branchiocaris\". Briggs comprese anche che questo artropodo non era un crostaceo, in quanto sprovvisto delle appendici cefaliche tipiche della classe. La branchiocaride, quindi, \u00e8 uno dei molti artropodi dalle incerte affinit\u00e0 rinvenuti nel giacimento di Burgess."}
{"id": "1928769", "revid": "22356", "url": "https://it.wikipedia.org/wiki?curid=1928769", "title": "Branchiocaris", "text": ""}
{"id": "1928770", "revid": "767487", "url": "https://it.wikipedia.org/wiki?curid=1928770", "title": "Istv\u00e1n Mike Mayer", "text": "Biografia.\nUngherese ma di origine austriaca, nel 1944, anno in cui fu ingaggiato dal , fu invitato ad aggiungere al suo germanico cognome Mayer il magiaro Mike.\nEbbe sette figli tra cui Istv\u00e1n Junior (nato a Budapest) e Mikl\u00f3s, nato a Bologna. Entrambi diventeranno giocatori professionisti di football americano nella National Football League.\nIn Italia il suo nome fu spesso italianizzato in \"Stefano\".\nTrasferitosi negli Stati Uniti d'America, ove avvi\u00f2 un'impresa di costruzioni, vi mor\u00ec, debilitato dal diabete, nel 1994.\nCaratteristiche tecniche.\nNonostante al suo arrivo in Italia molti avessero sospettato che mentisse sulla reale data di nascita, Mike Mayer si fece apprezzare per le sue abilit\u00e0 calcistiche tanto da venire paragonato a Gunnar Nordahl. Di grande mole, aveva un tiro potente e veloce.\nCarriera.\nCalciatore.\nClub.\nInizi\u00f2 la carriera nel Ganz di Budapest, che lasci\u00f2 nel 1943 per il Gamma Budapest, con cui ottenne il quarto posto finale della Nemzeti Bajnoks\u00e1g I 1943-1944.\nNel 1944 Mike Mayer passa al Ferencv\u00e1ros, con cui nella stagione 1945-1946, la prima dopo il conflitto mondiale, ottiene il quinto posto della fase finale, mentre in quella seguente ottiene il quarto posto finale.\nNel 1947 lascia il suo paese natio per trasferirsi in Francia allo Stade Fran\u00e7ais, che lascer\u00e0 dopo poco tempo per giocare in Italia con il , voluto dal connazionale Gyula Lelovics, allenatore degli emiliani. Con i felsinei nella prima stagione, la 1947-1948, otterr\u00e0 l'ottavo posto finale. In quella seguente Mike Mayer ed i suoi ottennero il quinto posto finale ed il magiaro sar\u00e0 il migliore marcatore del suo sodalizio con 21 reti segnate. Nella sua terza stagione tra i felsinei Mike Mayer sar\u00e0 nuovamente il migliore marcatore con 14 reti segnate ma, il piazzamento ottenuto sar\u00e0 solo il quindicesimo posto finale.\nNella stagione 1950-1951 passa alla Lucchese del suo ex-compagno di squadra al Ferencv\u00e1ros Gy\u00f6rgy S\u00e1rosi. Anche con i toscani sar\u00e0 il migliore marcatore stagionale con tredici reti, ottenendo come piazzamento finale il quindicesimo posto, valido comunque per la permanenza nella massima serie italiana.\nNella 1951-1952 fu ingaggiato dal , societ\u00e0 con cui esord\u00ec nella vittoria esterna per 4 a 1 contro la sua vecchia squadra, il Bologna, ottenuta il 16 settembre di quell'anno. Con i partenopei ottenne il sesto posto finale.\nNel 1952 Mike Mayer torna al Bologna, ove rester\u00e0 altre due stagioni. Nella prima ottiene il quinto posto finale, mentre in quella seguente il settimo.\nNel novembre 1954 si trasfer\u00ec al , voluto come rincalzo dal suo connazionale Gy\u00f6rgy S\u00e1rosi, che gi\u00e0 lo aveva allenato a Lucca con la Lucchese. Mike Mayer esord\u00ec con i genoani nel derby contro la del 14 novembre 1954, terminato con il risultato di 2 a 2. Le prime, ed uniche, due reti con la maglia rossoblu sono datate 12 dicembre 1954, nella vittoria esterna dei \"grifoni\" per 2 a 0 contro la Pro Patria. Con il Mike Mayer chiuder\u00e0 la carriera agonistica, giocando il suo ultimo incontro, il 12 giugno a Novara contro la formazione locale, che si aggiudic\u00f2 la gara per 3 ad 1.\nNel suo ultimo campionato disputato Mike Mayer ottenne con la sua squadra l'undicesimo posto finale.\nNazionale.\nMike Mayer gioc\u00f2, durante la sua permanenza nel Ferencv\u00e1ros quattro incontri con la maglia della nazionale di calcio dell'Ungheria. L'esordio avvenne il 19 agosto 1945 in un'amichevole contro l'Austria, terminata per 2 a 0 a favore dei magiari.\nL'ultimo incontro, valevole per la Coppa dei Balcani per nazioni del 1947, ove Mike Mayer segn\u00f2 anche la sua unica rete in nazionale, lo gioc\u00f2 il 29 giugno 1947 contro la Yugoslavia, partita nella quale i magiari si imposero per 3 a 2. La competizione fu infine vinta dall'Ungheria.\nAllenatore.\nMike Mayer inizi\u00f2 la carriera da allenatore in Campania, venendo ingaggiato dalla , societ\u00e0 militante nella Serie C 1959-1960; verr\u00e0 sollevato dall'incarico a causa degli scarsi risultati ottenuti alla quarta giornata di ritorno, dopo la sconfitta interna con il Foggia. Nella stagione 1962-1963 \u00e8 alla Scafatese, in un campionato dell'allora serie D concluso al quarto posto, a sette punti dalla Casertana promossa nell'allora serie C."}
{"id": "1928773", "revid": "767487", "url": "https://it.wikipedia.org/wiki?curid=1928773", "title": "Mats Olausson", "text": "\u00c8 famoso per la sua lunga militanza nella band di Yngwie Malmsteen, ma ha collaborato con numerosi artisti.\n\u00c8 morto in Thailandia il 19 febbraio 2015 all'et\u00e0 di 53 anni. Stando alle prime indiscrezioni, si pensa che il musicista sia morto meno di 24 ore prima che il suo corpo venisse rinvenuto sul pavimento della sua camera. Aveva indosso solo un paio di calzoncini e nella stanza sono state trovate sette bottiglie di whisky vuote, oltre ad alcune lattine di birra - sempre vuote. Non \u00e8 stata rilevata la presenza di indizi che rivelassero una colluttazione."}
{"id": "1928778", "revid": "156341", "url": "https://it.wikipedia.org/wiki?curid=1928778", "title": "Reale Federazione Ginnastica Nazionale Italiana", "text": ""}
{"id": "1928779", "revid": "287204", "url": "https://it.wikipedia.org/wiki?curid=1928779", "title": "Una (Himachal Pradesh)", "text": " \nUna \u00e8 una citt\u00e0 dell'India di 15.900 abitanti, capoluogo del distretto di Una, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 31\u00b0 28' 60 N e 76\u00b0 16' 60 E e ha un'altitudine di 368 .\nSociet\u00e0.\nEvoluzione demografica.\nAl censimento del 2001 la popolazione di Una assommava a 15.900 persone, delle quali 8.501 maschi e 7.399 femmine. I bambini di et\u00e0 inferiore o uguale ai sei anni assommavano a 1.829, dei quali 1.014 maschi e 815 femmine. Infine, coloro che erano in grado di saper almeno leggere e scrivere erano 11.944, dei quali 6.574 maschi e 5.370 femmine."}
{"id": "1928781", "revid": "767487", "url": "https://it.wikipedia.org/wiki?curid=1928781", "title": "Canadaspis", "text": " \nLa canadaspide (gen. Canadaspis) \u00e8 un crostaceo estinto, vissuto nei mari del Cambriano inferiore e medio (tra 515 e 505 milioni di anni fa). I suoi resti sono stati rinvenuti nel ben noto giacimento di Burgess Shales in Canada, in Utah, in Nevada e in Cina.\nDescrizione.\nQuesto animale, lungo fino a otto centimetri, era racchiuso in un guscio da cui sporgeva solo la parte posteriore. Il torace era formato da otto segmenti, mentre l'addome da sette segmenti pi\u00f9 un telson (coda) dalla forma sottile, divisa e appuntita. Il capo aveva cinque paia di appendici, come nei crostacei odierni, e due occhi posti su corti peduncoli. L'addome non presentava nessuna struttura, mentre i segmenti toracici portavano ognuno una coppia di appendici biramate, con un ramo inferiore a forma di arto e un ramo superiore con funzione di branchia.\nScoperta e classificazione.\nLa canadaspide \u00e8 uno degli animali pi\u00f9 numerosi del giacimento di Burgess, secondo solo alla \"Marrella\" come numero di esemplari. La specie tipo, \"Canadaspis perfecta\", \u00e8 stata rinvenuta da Charles Doolittle Walcott negli anni '10. La ridescrizione di Derek Briggs, avvenuta nel 1978, \u00e8 stata fondamentale per comprendere che questo animale era un crostaceo primitivo, appartenente alla sottoclasse dei malacostraci (Malacostraca), che comprende anche gamberi, aragoste e granchi. Successivamente sono stati scoperti altri resti attribuiti al genere nel giacimento di Maotianshan, in Cina; questa specie, nota come \"C. laevigata\", \u00e8 ritenuta da alcuni troppo primitiva per essere ascritta al genere \"Canadaspis\", mentre altri studiosi non la considerano nemmeno un crostaceo."}
{"id": "1928782", "revid": "207432", "url": "https://it.wikipedia.org/wiki?curid=1928782", "title": "Gli occhi della legge - Blind Justice", "text": ""}
{"id": "1928784", "revid": "207432", "url": "https://it.wikipedia.org/wiki?curid=1928784", "title": "Blind Justice - Gli occhi della legge", "text": ""}
{"id": "1928788", "revid": "599013", "url": "https://it.wikipedia.org/wiki?curid=1928788", "title": "Brendan Haywood", "text": "Carriera.\nHigh school.\nFrequenta la \"Dudley High School\" a Greensboro (Carolina del Nord) e nel suo anno da senior vince il titolo di \"Gatorade North Carolina Basketball Player of the Year\". Viene chiamato nel 1997 al McDonald's All-American Game.\nUniversit\u00e0.\nDiplomatosi, s'iscrive all'Universit\u00e0 della Carolina del Nord a Chapel Hill, reclutato dal leggendario allenatore dei \"Tar Heels\" Dean Smith, che si dimette dal suo incarico poco dopo l'arrivo di Haywood: il suo posto viene preso dal vice Bill Guthridge. Haywood gioca dietro al centro titolare Makhtar N'Diaye e nel suo anno da freshman risulta il sesto giocatore pi\u00f9 utilizzato, dietro i componenti del quintetto base (Antawn Jamison, Vince Carter, Shammond Williams, Ed Cota, Ademola Okulaja e appunto N'Diaye). In quella stagione, i \"Tar Heels\" raggiungono le semifinali del torneo NCAA 1998.\nHaywood passa nel quintetto base al suo secondo anno e i \"Tar Heels\" vengono eliminati al primo turno dal torneo NCAA 1999. UNC stenta nel raggiungimento di risultati positivi anche l'anno successivo, per poi risorgere nel torneo NCAA 2000, raggiungendo le \"final four\". La stagione 2000-01 \u00e8 l'ultima per Haywood e la prima per il coach Matt Doherty: in questa stagione, esce al secondo turno dal torneo NCAA.\nAd UNC, Brendan Haywood realizza la prima tripla doppia nella storia dell'istituto contro l'Universit\u00e0 di Miami il 4 dicembre 2000, segnando 18 punti con 14 rimbalzi e 10 stoppate (record anch'esso). Termina inoltre la sua carriera universitaria con la percentuale dal campo pi\u00f9 alta nella storia dell'Atlantic Coast Conference (63,7%).\nNBA.\nNel 2001 si dichiara eleggibile per il draft NBA e viene chiamato con la scelta n. 20 dai Cleveland Cavaliers, che immediatamente lo cedono agli Orlando Magic, i quali a loro volta lo danno ai Washington Wizards.\nNella sua prima stagione NBA Haywood colleziona 5 punti e 5 rimbalzi di media, viene premiato come \"Rookie del mese\" nel dicembre 2001 per le sue medie (8 punti, 8 rimbalzi e 2 stoppate), partecipa alla Rookie Challenge dell'NBA All-Star Weekend 2001 e fa registrare la sua prima doppia doppia contro i Memphis Grizzlies (17 punti e 15 rimbalzi).\nNella stagione 2002-03 si impone come centro titolare, ricoprendo tale ruolo in 69 delle 81 partite da lui giocate: colleziona 6 punti, 5 rimbalzi ed una stoppata di media. Va migliorando nelle stagioni 2003-04 e 2004-05 con rispettivamente 7 punti e 5 rimbalzi e 9 punti e 6 rimbalzi. Nel 2005 Haywood vive probabilmente il suo miglior momento come giocatore NBA, fornendo ottime prestazioni nei playoffs, nei quali i Wizards vengono sconfitti 4-0 in semifinale di conference dai Miami Heat: nella serie colleziona 13 punti e 9 rimbalzi di media e nei playoffs in generale 10 punti, 7 rimbalzi, un assist, 2 rimbalzi e una rubata.\nDurante la stagione 2005-06 raggranella 7 punti e 6 rimbalzi, nella stagione 2006-07 6 punti e 6 rimbalzi e in quella successiva 10 punti e 7 rimbalzi di media a partita.\nNel mercato della stagione 2009-10 si trasferisce ai Dallas Mavericks, dove \u00e8 inizialmente il centro titolare. Ai playoffs di questa annata, conclusisi dopo un in seguito alla sconfitta nella serie contro i San Antonio Spurs 4-2, Haywood totalizza 6.0 punti e 6.2 rimbalzi di media.\nNella stagione successiva perde il posto di titolare a favore di Tyson Chandler, ma il suo ruolo \u00e8 molto importante, specie nei playoffs: dalla panchina entra puntualmente offrendo un contributo che va al di l\u00e0 delle cifre (basse, sui 3,1 punti e 4,1 rimbalzi nella post season). Fa giocate difensive importanti, sia a uomo sia nella zona 2-3 di Rick Carlisle; si infortuna per\u00f2 al fianco durante le finali NBA contro i Miami Heat e non gioca a partire da gara-4. I suoi riescono comunque a portare a termine la serie vittoriosamente, e Brendan vince il suo primo titolo.\nNell'estate viene tagliato e si accasa ai Charlotte Bobcats dove resta per due stagioni, la seconda saltata interamente a causa di una frattura da stress ad un piede.\nPer l'annata 2014-15 si trasferisce ai Cleveland Cavaliers, che in quella stagione raggiungono le finali NBA (poi perse contro i Golden State Warriors) ma Haywood non viene mai schierato nei playoffs.\nIl 27 luglio 2015 viene ceduto insieme a Mike Miller e due seconde scelte a draft futuri ai Portland Trail Blazers, che lo tagliano tre giorni dopo: la sua carriera volge cos\u00ec al termine."}
{"id": "1928793", "revid": "119712709", "url": "https://it.wikipedia.org/wiki?curid=1928793", "title": "Tedeschi della Dobrugia", "text": "I tedeschi della Dobrugia sono un gruppo etnico tedesco, insediatosi presso il delta del Danubio intorno all'anno 1840, quando il territorio era ancora sotto la sovranit\u00e0 ottomana.\nStoria.\nErano prevalentemente contadini e rappresentavano l'1,5% della popolazione totale. Dopo la guerra tra Russia e Turchia del 1877-1878, la Dobrugia pass\u00f2 alla Russia, mentre la Dobrugia meridionale, dove vivevano poche centinaia di tedeschi, rest\u00f2 alla Bulgaria.\nDopo la prima guerra mondiale il territorio \u00e8 passato alla Romania. \nNel 1940, a seguito del Patto Molotov-Ribbentrop, circa 16.000 tedeschi sono stati trasferiti: 6.000 sono stati inviati nel Protettorato di Boemia e Moravia e il resto nel Wartheland, da cui sono stati espulsi nel 1945."}
{"id": "1928794", "revid": "119189920", "url": "https://it.wikipedia.org/wiki?curid=1928794", "title": "Forma d'onda", "text": "Per forma d'onda si intende il profilo generato, su un piano cartesiano, dalla misurazione di un segnale rispetto a due grandezze che lo caratterizzano. Nel campo dell'elaborazione audio vengono considerati i segnali elettrici. In questo caso le grandezze in gioco sono il tempo formula_1 e il potenziale elettrico formula_2 del segnale, misurato in volt. Sull'asse delle ascisse si riporta il valore del tempo e sulle ordinate si riporta il valore misurato in volt.\nSpesso si evita di usare il volt come unit\u00e0 di misura del segnale, preferendo la normalizzazione dello stesso tra -1 e 1. Per generare fisicamente una forma d'onda solitamente si fa ricorso ad un apposito generatore di forme d'onda, dove oltre a scegliere la \"forma\" (quadra, triangolare, sinusoidale, ...), si pu\u00f2 scegliere la frequenza e la sua ampiezza. Per registrare queste immagini, spesso fugaci, si usano particolari fotocamere per oscilloscopi."}
{"id": "1928796", "revid": "2075211", "url": "https://it.wikipedia.org/wiki?curid=1928796", "title": "Jack Wilshere", "text": "Caratteristiche tecniche.\nConsiderato, in giovane et\u00e0, uno dei migliori prospetti della sua generazione, inizia la sua carriera da trequartista adattabile anche sulle fasce, quando il suo allenatore Ars\u00e8ne Wenger lo paragona a Wayne Rooney. All'Arsenal ha svolto prevalentemente il ruolo di centrocampista centrale e regista.\nI numerosi infortuni hanno condizionato negativamente il suo rendimento in carriera.\nCarriera.\nClub.\nArsenal.\nWilshere milita tra le file dell'Arsenal dal 2001, giocando prima nell'Under 18 e pi\u00f9 recentemente nella squadra delle riserve. Ha giocato la sua prima partita contro il Chelsea Under-18, siglando la sua prima rete contro l'Aston Villa Under-18 in una vittoria per 4-1. Nel marzo 2008 Ars\u00e8ne Wenger, manager del club, sancisce l'aggregazione di Wilshere alla prima squadra dell'Arsenal nella stagione 2008\u20132009. Wilshere indossa la maglia n. 19, fino all'anno precedente di propriet\u00e0 del brasiliano Gilberto Silva.\nIl 19 luglio 2008 esordisce con la prima squadra nell'amichevole vinta 2-1 con il Barnet F.C. Entrato al quarantacinquesimo minuto, realizza un assist per Jay Simpson e confeziona la seconda rete per Nacer Barazite. Wilshere ha inizialmente siglato un pre-contratto con l'Arsenal per firmare poi un contratto professionale il 5 gennaio 2009, all'et\u00e0 di 17 anni.\nIl prestito al Bolton.\nIl 29 gennaio 2010 passa in prestito al Bolton. Gioca la sua prima partita in campionato nella trasferta a Manchester contro il Manchester City il 9 febbraio, e segna il suo primo gol con il Bolton, il 6 marzo 2010 nella vittoria ottenuta in casa del West Ham United per 2-1.\nRitorno all'Arsenal.\nA fine stagione torna all'Arsenal, debuttando in trasferta contro il Liverpool. Il 27 novembre 2010 contro l'Aston Villa segna la sua prima rete in Premier League. Esordisce in UEFA Champions League il 15 settembre. Il 16 ottobre riceve il suo primo cartellino rosso nella sfida contro il Birmingham City per un fallo ai danni dell'attaccante serbo Nikola \u017digi\u0107. Il 27 novembre, Wilshere segna ancora in Premier League nella vittoria per 4-2 contro l'Aston Villa. Il 16 febbraio viene nominato Man of The Match subito dopo il confronto tra Arsenal e Barcellona valido per gli ottavi di finale della Champions League Gioca anche la sfida del ritorno a Barcellona l'8 marzo, partita persa 3-1, con conseguente eliminazione dell'Arsenal dalla competizione.\nLa stagione 2011-2012 \u00e8 decisamente la pi\u00f9 difficile per lui che non disputa nemmeno una partita con la maglia dei \"Gunners\" a causa di un infortunio, con conseguente operazione alla caviglia destra, che lo costringe a saltare anche gli europei e le Olimpiadi. Nell'agosto del 2012, dopo la partenza di van Persie (destinazione Manchester United), Wilshere si prende la responsabilit\u00e0 di indossare la maglia numero 10.\nNella stagione 2013-2014, complice l'infortunio di Mikel Arteta, riesce a trovare parecchio spazio nell'undici titolare scelto da Ars\u00e8ne Wenger. Il primo gol arriva il 6 ottobre 2013 in occasione della trasferta contro il West Bromwich, partita poi finita 1-1. Si ripete nella giornata successiva contro il Norwich City nella vittoria per 4-1. Il 26 novembre 2013 nella partita di Champions League contro l'Marsiglia segna una la sua prima doppietta in una competizione europea, che \u00e8 anche la prima in carriera per lui. Il 14 dicembre 2013 in occasione della pesante sconfitta contro il Manchester City per 6-3 mostra il dito medio in campo agli avversari, gesto che gli costa una squalifica di due giornate. Il 13 gennaio 2014 torna al gol in Premier nella gara vinta 2-1 sul campo dell'Aston Villa segnando il secondo gol. Sempre nella stessa gara regala anche l'assist del primo gol al compagno di squadra Giroud.\nBournemouth.\nDopo una stagione complessa a causa di un infortunio che lo tiene fuori dai campi da gioco per pi\u00f9 di tre mesi a inizio 2016, il 31 agosto 2016 passa in prestito al Bournemouth, alla sua seconda stagione in Premier League. Ottiene il posto da titolare, ma infortunatosi contro il Tottenham ad aprile 2017 viene costretto a terminare in anticipo la stagione.\nL'ultima parentesi con l'Arsenal.\nRientrato dal prestito con il Bournemouth, viene aggregato alla prima squadra per la stagione 2017-2018 della Premier League. Termina l'anno con 20 presenze in campionato e una rete. Il 19 giugno 2018 viene ufficializzato che non gli verr\u00e0 rinnovato il contratto.\nWest Ham.\nIl 9 luglio 2018, dopo la scadenza del contratto con i Gunners, firma un triennale con il West Ham. Dopo un inizio parzialmente positivo, con quattro partite da titolare, inclusa quella contro i \"Gunners\", subisce un intervento alla caviglia che lo tiene lontano dal campo fino a dicembre. Gioca infatti con il Newcastle subentrando a cinque minuti dalla fine, fornendo anche l\u2019assist per il definitivo 3-0 per gli Hammers. Successivamente subisce un altro intervento alla caviglia che lo terr\u00e0 lontano dal campo quasi fino a fine stagione.\nIl 21 aprile subentra al minuto 84 a Mark Noble, nella partita contro il Leicester pareggiata 2-2, a pi\u00f9 di quattro mesi dall\u2019ultima presenza con gli Hammers.\nIl 27 agosto 2019, con l\u2019inizio della nuova stagione, nella partita vinta in Coppa di Lega contro il Newport County, segna il suo primo gol con la maglia del West Ham.\nIl 5 ottobre 2020 rescinde il suo contratto con gli Hammers.\nRitorno al Bournemouth.\nIl 18 gennaio 2021, dopo qualche mese da svincolato, fa ritorno al Bournemouth, club con cui si allenava gi\u00e0 da un mese.\nAarhus.\nIl 20 febbraio 2022, dopo un anno di inattivit\u00e0 ed essersi nel frattempo allenato col Como pur non potendo essere tesserato, viene ingaggiato dal club danese dell'.\nNazionale.\nA 14 anni \u00e8 gi\u00e0 parte integrante della Inghilterra Under-16.\nNel 2009 debutta con l'Inghilterra Under-17 all'Europeo Under-17.\nNel 2009 esordisce con l'Inghilterra Under-21 contro l'Olanda Under-21.\nL'11 agosto 2010 esordisce nella nazionale maggiore nella partita contro l'Ungheria.\nIl 9 febbraio 2011 gioca contro la Danimarca, mentre il 26 marzo 2011 \u00e8 titolare nella sfida vinta per 2-0 contro il Galles al Millennium Stadium di Cardiff. In occasione della partita contro la Svizzera, giocata a Londra il 4 giugno 2011 e pareggiata 2-2, indossa per la prima volta la maglia numero 10 per l'assenza per squalifica di Wayne Rooney. Viene inserito nella lista dei 23 convocati dell'Inghilterra per il Mondiale 2014 in Brasile. Il 14 giugno 2015 realizza una doppietta alla Slovenia in un match qualificazioni all'Europeo 2016.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "1928798", "revid": "124508386", "url": "https://it.wikipedia.org/wiki?curid=1928798", "title": "Anamaria Marinca", "text": "Biografia.\nAnamaria Marinca \u00e8 figlia di un professore universitario e di una violinista, entrambi rumeni. Fin da piccola \u00e8 affascinata dalla recitazione, tanto da frequentare l'universit\u00e0 \"George Enescu\" delle arti di musica e teatro di Ia\u0219i. Debutta in televisione nel 2004 con il film \"Sex Traffic\", grazie al quale vince un BAFTAs come miglior attrice. Nel gennaio 2008 \u00e8 stata premiata come miglior attrice al Palm Springs International Film Festival con il film \"4 mesi, 3 settimane, 2 giorni\"."}
{"id": "1928806", "revid": "287204", "url": "https://it.wikipedia.org/wiki?curid=1928806", "title": "Just Let Go", "text": "Just Let Go \u00e8 il primo singolo del secondo album dei Fischerspooner \"Odyssey\".\nIl brano compare nella seconda stagione della serie televisiva \"Nip/Tuck\" (episodio 15) durante l'operazione chirurgica."}
{"id": "1928808", "revid": "3082", "url": "https://it.wikipedia.org/wiki?curid=1928808", "title": "Angerio da S.Eufemia", "text": ""}
{"id": "1928812", "revid": "599013", "url": "https://it.wikipedia.org/wiki?curid=1928812", "title": "Axel Pilmark", "text": "Carriera.\nFu uno dei cardini a centrocampo nel Bologna in tutti gli anni cinquanta."}
{"id": "1928820", "revid": "149485", "url": "https://it.wikipedia.org/wiki?curid=1928820", "title": "Campionati mondiali di pugilato dilettanti 2007", "text": "I Campionati mondiali di pugilato dilettanti del 2007 (AIBA World Boxing Championships) si sono tenuti a Chicago (USA) dal 23 ottobre al 3 novembre, presso lo UIC Pavilion."}
{"id": "1928825", "revid": "289247", "url": "https://it.wikipedia.org/wiki?curid=1928825", "title": "C/2008 O3", "text": ""}
{"id": "1928828", "revid": "161273", "url": "https://it.wikipedia.org/wiki?curid=1928828", "title": "C/1948 L1", "text": ""}
{"id": "1928830", "revid": "339392", "url": "https://it.wikipedia.org/wiki?curid=1928830", "title": "Rhakhim Chakhkiev", "text": ""}
{"id": "1928833", "revid": "177155", "url": "https://it.wikipedia.org/wiki?curid=1928833", "title": "Nosferatu, principe della notte", "text": ""}
{"id": "1928837", "revid": "3082", "url": "https://it.wikipedia.org/wiki?curid=1928837", "title": "Eutidemo di Battriana", "text": ""}
{"id": "1928840", "revid": "2178", "url": "https://it.wikipedia.org/wiki?curid=1928840", "title": "Ponte di Alamillo", "text": ""}
{"id": "1928842", "revid": "291370", "url": "https://it.wikipedia.org/wiki?curid=1928842", "title": "Arco di Traiano (Roma)", "text": "L'arco di Traiano di Roma era un arco del quale si hanno testimonianze letterarie e monetali, ma del quale non si conosce con certezza la collocazione. Forse non venne mai effettivamente eretto. Secondo i cataloghi regionari si trovava nella \"Regio I Porta Capena\".\nStoria e descrizione.\nUn arco in onore dell'imperatore Traiano \u00e8 ricordato come decretato dal Senato nel 117. Durante il XIX secolo gli studiosi formularono varie ipotesi sulla sua collocazione, che sembrava pi\u00f9 probabile entro il Foro di Traiano stesso, forse dell'ingresso monumentale del Foro, in collegamento col Foro di Augusto, forse come struttura indipendente.\nEsiste infatti un aureo con la raffigurazione di un arco, a fornice unico e sormontato dal carro trionfale imperiale, scandito verticalmente in cinque sezioni scandite da sei colonne; accanto al fornice centrale sono raffigurate due nicchie con timpano per ciascun lato, dove si supposero conservate le statue dei prigionieri Daci (presenti oggi nell'arco di Costantino). Sopra le nicchie vi erano altrettanti scudi con ritratto (\"imagines clipeatae\"). Il carro trionfale era trainato da sei cavalli e fiancheggiato da trofei con vittorie.\nIn realt\u00e0 la raffigurazione monetale non rappresenterebbe nemmeno un arco, ma forse la recinzione meridionale della piazza (forse i resti rimessi in luce nei recenti scavi del Giubileo, mentre nella stessa occasione non furono ritrovate tracce di archi); pu\u00f2 darsi che l'accesso sud alla piazza fosse stato monumentalizzato come arco trionfale e dedicato poi effettivamente come tale dal Senato al Traiano, eventualmente con la semplice apposizione di un'iscrizione. Altre interpretazioni sono tuttora in discussione, con parecchie diverse ipotesi, dato che la cosa coinvolge l'aspetto dei lati nord e sud della piazza e la posizione del tempio del Divo Traiano e Plotina, un altro monumento la cui collocazione tradizionale \u00e8 stata discussa durante i recenti scavi."}
{"id": "1928843", "revid": "2178", "url": "https://it.wikipedia.org/wiki?curid=1928843", "title": "Vixia Herbeira", "text": ""}
{"id": "1928853", "revid": "287204", "url": "https://it.wikipedia.org/wiki?curid=1928853", "title": "Al-Hajjaj ibn Yusuf", "text": "Fu il pi\u00f9 importante generale al servizio dei primi califfi della prima epoca omayyade, per i quali condusse varie operazioni di guerra contro \u02bfAbd All\u0101h ibn al-Zubayr, che alla fine sconfisse. Ibn al-Zubayr si era dichiarato califfo, opponendosi cos\u00ec alla dinastia omayyade e occupando la Mecca e tenendo sotto controllo la parte meridionale dell'Iraq grazie a suo fratello.\nGiovent\u00f9.\nAl-\u1e24ajj\u0101j nacque in una famiglia di umili condizioni, i cui componenti avevano lavorato come cavapietre e muratori. Sua madre, al-Fari'a, era stata sposata inizialmente ad al-Mughira ibn Shu'ba, nominato W\u0101l\u012b di Kufa dal primo Califfo omayyade, Mu\u02bf\u0101wiya I (r.\u00a0661\u2013680). Da ragazzo, al-\u1e24ajj\u0101j fu soprannominato \"Kulayb\" (\"cagnolino\"), \"laqab\" con cui qualcuno lo canzoner\u00e0 in futuro. &lt;br&gt;\nNon sappiamo molto del periodo precedente alla professione da lui ricoperta di maestro (\"mu\u02bfallim\"), ma sappiamo che prese parte alla Seconda Fitna, combattendo nelle battaglie della \u1e24arra, nei pressi immediati di Medina (682), e di al-Rab\u0101dha (684), senza tuttavia particolare distinzione. Il primo incarico pubblico fu quello di governatore di Tab\u0101la, nella regione della Tih\u0101ma, senza illustrarsi in modo particolare.\nNella \"shur\u1e6da\" del Califfo.\nPoco tempo dopo \u02bfAbd al-Malik b. Marw\u0101n (r.\u00a0685\u2013705) sal\u00ec sul trono e al-\u1e24ajj\u0101j si trasfer\u00ec nella capitale califfale di Damasco, entrando a far parte della \"shur\u1e6da\" del Califfo. L\u00ec attir\u00f2 l'attenzione di \u02bfAbd al-Malik per la rapidit\u00e0 e l'efficienza con cui era riuscito a ripristinare la situazione dopo l'ammutinamento delle truppe destinate alla scorta del Califfo nella sua campagna militare contro Mus'ab ibn al-Zubayr in Iraq.\nCome esito, il Califfo gli affid\u00f2 il comando della retroguardia del suo esercito. Comp\u00ec in tale veste vari atti di valore, al punto tale che il Califfo, dopo la disfatta di Mu\u1e63\u02bfab, decise di prenderlo con s\u00e9 per assoggettare il fratello Mu\u1e63\u02bfab, l'\"anticaliffo\" \u02bfAbd All\u0101h b. al-Zubayr, asserragliatosi a Mecca. &lt;br&gt;\nA fine 691 usc\u00ec da Kufa alla testa di Siriani. Acquartieratosi a \u1e6c\u0101\u02beif, il Califfo gli ordin\u00f2 di riportare all'ordine Ibn al-Zubayr, con le buone o le cattive, evitando per\u00f2 spargimenti di sangue nella Citt\u00e0 Santa dell'Islam. Ibn al-Zubayr tuttavia respinse le profferte di \u02bfAbd al-Malik e al-\u1e24ajj\u0101j, dopo aver ottenuto rinforzi e il permesso califfale, si mosse contro Mecca. Le truppe omayyadi, indifferenti alle disposizioni del Califfo, bombardarono le citt\u00e0 con catapulte dal monte Ab\u016b Qubays, malgrado il \"\u1e25ajj\" in atto e la presenza di numerosi pellegrini.\nNell'ottobre del 692, dopo sette mesi di assedio e la defezione di diverse migliaia di sostenitori di Ibn al-Zubayr, compresi due dei suoi figli, Ibn al-Zubayr fu ucciso, mentre resisteva impavidamente attorno alla Caaba.\nGovernatore del \u1e24ij\u0101z, Yemen e Yam\u0101ma.\nCome ricompensa, \u02bfAbd al-Malik gli assegn\u00f2 il governatorato del \u1e24ij\u0101z, Yemen e della al-Yam\u0101ma. In tale veste, al-\u1e24ajj\u0101j guid\u00f2 ilo pellegrinaggio del 73E. (693-694\u00a0CE), e provvide a restaurare la Caaba nelle sue dimensioni originali (ma sul fatto esistono varie opinioni contrarie), rifiutando i cambiamenti imposti da Ibn al-Zubayr a seguito dei danni involontariamente prodotti da un incendio provocato dai suoi stessi sostenitori) nel primo assedio omayyade nel 683.&lt;br&gt; \nIl suo ripristino dell'ordine costituito si accompagn\u00f2 per\u00f2 a misure di grande severit\u00e0, che ne offuscarono l'immagine, malgrado in varie occasioni esse fossero mitigate dallo stesso Califfo.\nGovernatore d'Iraq.\nSuccessivamente fu inviato dagli Omayyadi a pacificare l'Iraq, di cui fu governatore per vent'anni. Abile stratega e amministratore al contempo, riusc\u00ec a espandere il territorio dell'Islam in India e nell'Asia Centrale, ma si guadagn\u00f2 una pessima fama con la crudelt\u00e0 e le numerose brutalit\u00e0 di cui era capace.\nAi primi del 694, il Califfo \u02bfAbd al-Malik invi\u00f2 al-\u1e24ajj\u0101j a governare l'Iraq. Questo significava pieni poteri su Kufa e Ba\u1e63ra, fuori controllo fin dall'et\u00e0 di Ziy\u0101d b. Ab\u012b Sufy\u0101n (o Ibn Ab\u012bhi), venti anni prima. Il Califfo aveva nominato dapprima suo fratello Bishr ibn Marwan governatore di Kufa, ma quando questi mor\u00ec, ebbe fine ai primi del 694, anche questo \"esperimento di governo familiare\" (Hugh N. Kennedy) s'era dimostrato inapplicabile e al-\u1e24ajj\u0101j - la cui abilit\u00e0 e lealt\u00e0 erano fuori discussione - fu quindi nominato per quel posto cruciale. Il governatorato d'Iraq era infatti \"il pi\u00f9 importante e qualificato posto amministrativo dello Stato islamico\", visto che non abbracciava il solo Iraq ma tutti i territori conquistati dai due \"mi\u1e63r\" del califfato (K\u016bfa e Ba\u1e63ra), i.e. il F\u0101rs e il Khurasan, oltre a varie altre province orientali. Il Governatore era competente anche per la super-provincia della storica Mesopotamia, fino alle frontiere con l'Asia Centrale e al subcontinente indiano: met\u00e0 del complessivo territorio califfale, con oltre il 50% delle sue entrate. Inoltre l'incarico era particolarmente sensibile politicamente, a causa della protratta storia del Kharijismo e del dissenso politico (innanzi tutto alide) in Iraq, particolarmente a Kufa. &lt;br&gt;\nUn simile malcontento era il frutto di irrisolti problemi tribali, economici e politici. La popolazione di K\u016bfa era composta praticamente da tutte le trib\u00f9 arabe, ma anche da quanti erano rimasti scontenti per le guerre della Ridda. Sebbene ospitasse le fertili terre del Sawad, molti dei suoi terreni erano stati assegnati ai principi omayyadi, mentre alle forze conquistatrici e ai Kufani (per lo pi\u00f9 filo alidi) erano state destinate, con varie deboli giustificazioni, terre di minor pregio. Agli abitanti di Ba\u1e63ra erano stati garantiti terreni agricoli di maggior pregio, nel ricco Khor\u0101s\u0101n o nel Sindh: ben diversi dai difficili territori assegnati ai Kufani, che si estendevano nelle aspre montagne del Jibal e della Persia centrale. L'autorit\u00e0 di al-\u1e24ajj\u0101j fu estesa poi al Khurasan e al Sistan. In queste cariche rimase fino alla sua morte nel 714 e la sua amministrazione politica, economica e militare fu confermata anche da al-Wal\u012bd (r. 705\u2013715), figlio e successore di \u02bfAbd al-Malik.\nLa rivolta di Ibn al-Ash\u02bfath e sua conclusione.\nArrivando a K\u016bfa, al-\u1e24ajj\u0101j trov\u00f2 la citt\u00e0 in una condizione di grande subbuglio. Le truppe di Ba\u1e63ra e K\u016bfa, acquartierate a Ramhurmuz sotto il commando di al-Muhallab b. Ab\u012b \u1e62ufra, avevano lasciato i loro accampamenti dopo la morte di Bishr b. Marw\u0101n per sistemarsi in citt\u00e0. Per ripristinare l'ordine e la disciplina, \u1e24ajj\u0101j annunci\u00f2 che ogni uomo che non fosse rientrato negli accampamenti entro tre giorni sarebbe stato messo a morte e le sue propriet\u00e0 confiscate. Il suo celeberrimo discorso, tenuto nella moschea locale, viene \"spesso citato come esempio dell'eloquenza araba\" (G. R. Hawting). \nLa citt\u00e0 era in una condizione di grande subbuglio. Le truppe di Ba\u1e63ra e Kufa, ostentatamente acquartierate a Ramhurmuz sotto il commando di al-Muhallab b. Ab\u012b \u1e62ufra avevano lasciato i loro accampamenti dopo la morte di Bishr b. Marw\u0101n per sistemarsi in citt\u00e0. Per ripristinare la disciplina, \u1e24ajj\u0101j annunci\u00f2 che ogni uomo che non fosse rientrato negli accampamenti entro tre giorni sarebbe stato messo a morte e le sue propriet\u00e0 aperte alla razzia. La promessa fu mantenuta ma, quando si stava per versare alle truppe il loro soldo, al-\u1e24ajj\u0101j dovette fronteggiare un altro ammutinamento condotto da Ibn al-Jar\u016bd perch\u00e9 le paghe erano state tagliate e le truppe rifiutarono di acconsentire a quella misura.\nSuperate anche queste nuove difficolt\u00e0, al-\u1e24ajj\u0101j sped\u00ec truppe contro i kharigiti. &lt;br&gt;\nNel 696, al-Muhallab sconfisse gli Az\u0101riqa (branca dei kharigiti) che si erano riuniti attorno a Qa\u1e6dar\u012b ibn al-Fuj\u0101\u02bea, acclamato loro \"califfo\". Nella primavera del 697, fu sconfitto un altro esponente kharigita in armi, Shab\u012bb ibn Yaz\u012bd, sul fiume Karun (detto Dujayl, \"piccolo Tigri\") in Khuzistan con l'aiuto di truppe siriane. Nello stesso anno, al-\u1e24ajj\u0101j soppresse la ribellione del Governatore di al-Mad\u0101\u02bein, al-Mutarrif ibn al-Mugh\u012bra ibn Shu\u02bfba, che s'era alleato coi kharigiti.\nQueste campagne militari sradicarono quasi la ribellione kharigita, ma al pesante costo delle relazioni del Califfato con gli Iracheni, da sempre assai vicini alla causa alide: le campagne contro i kharigiti furono estremamente impopolari, e misure come quella di tagliare il soldo ai militari, secondo Hugh N. Kennedy, \"[sembra] quasi avessero spinto gli Iracheni a ribellarsi, come se avessero cercato una scusa per attuare la loro opposizione\". \nLa deflagrazione della rivolta anti-omayyade avvenne nel 699: quando al-\u1e24ajj\u0101j confer\u00ec il governatorato del Khor\u0101s\u0101n e Sist\u0101n ad al-Muhallab. In Sist\u0101n, tuttavia, la situazione era assai pi\u00f9 instabile, e la regione aveva sostanzialmente bisogno di essere riconquistata. Un esercito guidato dal locale governatore \u02bfUbayd All\u0101h ibn Ab\u012b Bakra aveva patito una grave sconfitta a opera del signore del regno dello Zabulistan, noto come \"Zunb\u012bl\", e al-\u1e24ajj\u0101j ordin\u00f2 quindi ad \u02bfAbd al-Ra\u1e25m\u0101n b. Mu\u1e25ammad b. al-Ash\u02bfath, il pi\u00f9 importante esponente dell'aristocrazia kufana (gli \"ashr\u0101f\"), di mettersi alla guida di un esercito che marciasse contro lo \"Zunb\u012bl\". L'esercito fu levato a Kufa e lo splendore del suo equipaggiamento gli merit\u00f2 la definizione di \"Esercito del Pavone\" (\"Jaysh al-\u1e6daw\u0101w\u012bs\").\nQuesta spedizione fu il primo passo della ribellione che seguir\u00e0, che fu quasi sul punto di distruggere la potenza di al-\u1e24ajj\u0101j e degli Omayyadi in Iraq.\n\u02bfAbd al-Ra\u1e25m\u0101n b. Mu\u1e25ammad b. al-Ash\u02bfath guid\u00f2 il suo esercito in Sist\u0101n, e, come scrive A. Dietrich: \"inizialmente condusse la sua campagna con accuratezza e ligio agli ordini ricevuti; pacific\u00f2 ogni territorio conquistato, assicur\u00f2 i rifornimenti e fece adattare le sue truppe gradualmente alle differenti condizioni climatiche\". Al-\u1e24ajj\u0101j, tuttavia, sped\u00ec una missiva dietro l'altra al suo generale, domandandogli che procedesse a un attacco immediato contro lo \"Zunb\u012bl\". Il tono di tali missive era estremamente offensivo, e minacci\u00f2 di deporre \u02bfAbd al-Ra\u1e25m\u0101n ibn al-Ash'ath e di nominare il suo stesso fratello Is\u1e25\u0101q al comando della spedizione. &lt;br&gt;\nIl tono brusco e le richieste irragionevoli di al-\u1e24ajj\u0101j, e l'evidente riluttanza delle truppe a protrarre il proprio impegno lontano da casa, in quella campagna dai contorni complessi e pesanti, provoc\u00f2 un vasto ammutinamento, condotto dallo stesso \u02bfAbd al-Ra\u1e25m\u0101n. L'esercito ribelle rientr\u00f2 in Iraq, con una massa di persone che era salita a circa 100000 persone, grazie al forte malcontento contro il potere omayyade, e si trasform\u00f2 cos\u00ec in una vera e propria insurrezione contro al-\u1e24ajj\u0101j - denunciato come \"nemico di All\u0101h\" e un nuovo Faraone \u2014 e contro gli Omayyadi.\nAl-\u1e24ajj\u0101j tent\u00f2 di bloccarli a Tustar, ma i rivoltosi uscirono vittoriosi dallo scontro (primi del 701). Al-\u1e24ajj\u0101j abbandon\u00f2 precipitosamente Ba\u1e63ra nelle mani degli insorti e Ibn al-Ash\u02bfath vi entro trionfante. Rafforzato da nuove truppe siriane, al-\u1e24ajj\u0101j tent\u00f2 di lucrare una vittoria minore, dopo che il grosso dell'esercito ribelle aveva lasciato Ba\u1e63ra per la sua roccaforte naturale: Kufa. Al-\u1e24ajj\u0101j riprese cos\u00ec Ba\u1e63ra e tallon\u00f2 Ibn al-Ash\u02bfath verso Kufa, accampandosi nei pressi della citt\u00e0. Il progresso di Ibn al-Ash\u02bfath aveva preoccupato non poco la corte omayyade che cercava di raggiungere un accordo negoziato, anche se continuava a inviare rinforzi siriani ad al-\u1e24ajj\u0101j. \u02bfAbd al-Malik offr\u00ec di deporre al-\u1e24ajj\u0101j, nominare Ibn al-Ash\u02bfath nuovo Governatore in sua vece su uno dei due \"mi\u1e63r\" iracheni, e di innalzare il soldo dei militari iracheni, cos\u00ec da equipararli a quelli siriani.\nIbn al-Ash\u02bfath era incline ad accettare l'accordo, ma l'elemento pi\u00f9 radicale tra i suoi seguaci, specialmente i cosiddetti \"qurr\u0101\u02be\", rifiutarono, persuasi che i termini dell'accordo offerti nascondessero una sostanziale debolezza omayyade, e spinsero per una vittoria decisiva.\nI due eserciti si scontrarono nella battaglia di Dayr al-Jamajim nell'aprile del 701, che si concluse con una schiacciante vittoria per al-\u1e24ajj\u0101j e per le sue truppe siriane, assai pi\u00f9 disciplinate. Kufa si arrese subito dopo, e al-\u1e24ajj\u0101j indebol\u00ec ulteriormente il residuo sostegno di cui godeva Ibn al-Ash\u02bfath promettendo l'amnistia per coloro che si fossero arresi, purch\u00e9 avessero riconosciuto che la loro ribellione equivaleva all'abbandono dell'islam. Quanti rifiutarono furono giustiziati. i superstiti dell'esercito ribelle fuggirono a Ba\u1e63ra, ma ne furono subito cacciati e inseguiti dai Siriani in Khuzistan e Sistan. Qui Ibn al-Ash\u02bfath cerc\u00f2 rifugio presso lo \"Zunb\u012bl\", ma fu assassinato da questo e si suicid\u00f2 per evitare di arrendersi ad al-\u1e24ajj\u0101j. Numerosi elementi di quello che era stato l'esercito sconfitto provarono a dirigersi su Herat, ma furono sgominati dal figlio di al-Muhallab, Yazid ibn al-Muhallab, che stermin\u00f2 i ribelli provenienti dall'Arabia meridionale (Yemeniti o Rab\u012b\u02bfa), lasciando andare quelli di provenienza settentrionale (Mudariti, o Qaysiti).\nIl fallimento della rivolta di Ibn al-Ash\u02bfath rafforz\u00f2 intuibilmente il controllo omayyade sull'Iraq. Nel 702 al-\u1e24ajj\u0101j fond\u00f2 la citt\u00e0 di W\u0101si\u1e6d, situata a met\u00e0 strada tra Ba\u1e63ra e Kufa, dove spost\u00f2 immediatamente la sua sede. Qui radun\u00f2 tutte le forze siriane presenti in Iraq, apparentemente al fine di controllare i soldati siriani e prevenire i loro eccessi a scapito della popolazione, ma in realt\u00e0 per isolarli dall'elemento locale e rafforzare il loro sentimento di lealt\u00e0 nei suoi confronti. Da quel momento in poi l'Iraq pass\u00f2 sotto l'occupazione virtuale siriana, e gli Iracheni, a prescindere dal loro status sociale, furono privati di ogni potere reale nel governo della regione. Al-\u1e24ajj\u0101j divenne cos\u00ec l'incontrastato signore non solo dell'Iraq, ma dell'intero Oriente islamico. Il solo governatore del Khurasan, Yaz\u012bd ibn al-Muhallab, mantenne in qualche modo la propria autonomia. Sebbene Yaz\u012bd fosse in condizione di rifiutare di ubbidire a diverse convocazioni alla corte di W\u0101si\u1e6d, infine al-\u1e24ajj\u0101j persuase nel 704 il Califfo a licenziarlo, e Yaz\u012bd in\u00ec con l'essere incarcerato.\nSistemazione della redazione del Corano.\nAd al-\u1e24ajj\u0101j si deve gran parte della ricostruzione della Ka\u02bfba dopo la riconquista della Mecca occupata da Ibn al-Zubayr e - da esperto riconosciuto generalmente di lingua araba - l'introduzione del sistema dei segni vocalici presi in prestito dal siriaco - le cosiddette \"\u1e25arak\u0101t\" - e quello della puntuazione dei vari omografi dell'alfabeto arabo, per rendere pi\u00f9 chiara e sicura la lettura del Corano.\nCi\u00f2 non gli evit\u00f2 l'accusa alide di aver modificato il testo arabo coranico, correggendone alcune discrasie linguistiche.\nIl Corano pot\u00e9 quindi essere messo per iscritto e dotato di un compiuto corredo di vocali e di lettere non pi\u00f9 equivocabili. Tale versione divenne il canone riconosciuto ed \u00e8 sopravvissuta poi nei secoli, fino ai nostri giorni, malgrado gli sciiti credano che esso sia certamente autentico, ma difettivamente, a causa dell'intenzionale amputazione di alcuni versetti e di una breve sura, che avrebbero riguardato la precisa indicazione della successione califfale al Profeta di 'Ali ibn Abi Talib, avvenuta vario tempo pi\u00f9 tardi, dopo comunque tre califfi, nemici del cugino del Profeta."}
{"id": "1928858", "revid": "22356", "url": "https://it.wikipedia.org/wiki?curid=1928858", "title": "Bulaklestes", "text": "Bulaklestes \u00e8 un estinto mammifero arcaio appartenente all'ordine degli Asioryctitheria e vissuto nel Cretaceo superiore.\nIl genere \u00e8 stato istituito nel 1985 dal ricercatore russo LA Nessov sulla base del fossile di un singolo dente, un molare superiore. Successivi ritrovamenti di altri denti isolati e di alcuni frammenti di mandibola hanno permesso di classificare l'animale all'interno dell'ordine degli Asioryctitheria. Ci\u00f2 \u00e8 stato possibile grazie alle evidenti somiglianze di questi fossili con quelli analoghi del genere \"Daulestes\" con cui pare strettamente imparentato. Le dimensioni dei fossili di \"Bulaklestes\" sono decisamente superiori ed attualmente l'animale \u00e8 considerato la forma pi\u00f9 grande dell'intero ordine (anche se stiamo ancora parlando di dimensioni prossime a quelle di un topo).\nL'analisi delle mandibole di esemplari di et\u00e0 diverse ha permesso di ipotizzare un progressivo aumento con l'et\u00e0 della profondit\u00e0 della dentatura: da forme giovanili dove si osserva la caduta del quinto premolare fino a forme in cui gli incisivi si sono spostati in posizione pi\u00f9 labiale.\nL'animale \u00e8 stato ritrovato in Uzbekistan nello stesso sito e negli stessi strati da cui sono emerse anche le due specie di \"Daulestes\" ed il genere \"Uchkudukodon\": i tre generi sono dunque contemporanei (risalgono al Turoniano medio e superiore corrispondente al Cretaceo di 90 milioni di anni fa) e filogeneticamente imparentati tra di loro."}
{"id": "1928860", "revid": "1543377", "url": "https://it.wikipedia.org/wiki?curid=1928860", "title": "Team Gerolsteiner 2007", "text": "Questa voce raccoglie le informazioni riguardanti la Gerolsteiner nelle competizioni ufficiali della stagione 2007.\nStagione.\nLa squadra ciclistica tedesca Team Gerolsteiner partecip\u00f2, nella stagione 2007, all'UCI ProTour, giungendo sesta nella classifica finale a squadre. A livello individuale arrivarono otto vittorie nel circuito Pro e altrettante in quello Continental.\nClassifiche UCI.\nUCI ProTour.\nPiazzamenti dei corridori del Team Gerolsteiner nella classifica individuale UCI ProTour 2007.\nLa squadra Team Gerolsteiner chiuse in sesta posizione con 294 punti."}
{"id": "1928867", "revid": "92723", "url": "https://it.wikipedia.org/wiki?curid=1928867", "title": "Patrick Bouffard", "text": "Biografia.\nNel 1975 Patrick Bouffard inizia a suonare la ghironda. Nel 1978 viene in contatto con Fr\u00e9d\u00e9ric Paris, membro della Chavann\u00e9e - gruppo a cui si unir\u00e0 poco dopo - e rimane conquistato dal loro progetto artistico. Nel 1990 incide il primo album a suo nome nell'ambito della collezione \"En France -In France\". \nFa parte attualmente dei seguenti gruppi:"}
{"id": "1928870", "revid": "729019", "url": "https://it.wikipedia.org/wiki?curid=1928870", "title": "Guerra d'indipendenza della Namibia", "text": "La guerra di indipendenza della Namibia \u00e8 stato un lungo periodo di scontri che, dal 1966 al 1990, ha contrapposto le milizie indipendentiste namibiane affiliate alla South-West Africa People's Organisation (SWAPO) e l'esercito sudafricano.\nQuesto conflitto \u00e8 anche talvolta citato come Guerra di confine sudafricana, riferendosi ad un pi\u00f9 ampio territorio di scontri comprendente anche la guerra d'indipendenza dell'Angola e la guerra civile in Angola nell'ambito della Guerra Fredda.\nLe origini del conflitto.\nLe origini del conflitto risalgono ancora alla prima guerra mondiale, quando il Sudafrica invase e conquist\u00f2 le colonie tedesche in Africa occidentale. La Namibia venne quindi governata come protettorato dal Sudafrica, in quella che doveva essere in origine solo una soluzione provvisoria, in attesa che la Namibia venisse riconosciuta come paese indipendente o ricevesse almeno lo Stato di colonia della Gran Bretagna.\nDopo la seconda guerra mondiale il Sudafrica si rifiut\u00f2 per\u00f2 di cedere i territori, impedendo la formazione di uno Stato indipendente, e tent\u00f2 invece di inglobare l'odierna Namibia nel proprio territorio contro il parere dell'Onu. Annessa di fatto come la quinta provincia del Sud Africa, l'ex Africa del Sud-Ovest non divenne mai ufficialmente parte del Sudafrica, anche se era rappresentata nel parlamento sudafricano con una propria delegazione.\nIl conflitto.\nDopo il rifiuto da parte del governo sudafricano di riconoscere l'indipendenza della quinta provincia e in seguito alle forti tensioni causate dall'apartheid, le proteste della SWAPO divennero sempre pi\u00f9 pressanti e ben presto si verificarono i primi casi di guerriglia. Nel 1962 fu fondata l'ala armata della SWAPO, la \"People's Liberation Army of Namibia\" (PLAN), e a met\u00e0 degli anni sessanta numerosi avamposti della SWAPO furono organizzati nel vicino Zambia. Nel settembre del 1965 vi furono le prime incursioni di gruppi armati in territorio sudafricano, mentre il primo scontro a fuoco tra la polizia sudafricana e la SWAPO avvenne il 26 agosto 1966, quando una unit\u00e0 di pattuglia della polizia scortata da elicotteri della aviazione militare sudafricana si scontr\u00f2 con un gruppo di ribelli armati. Questa data \u00e8 considerata l'inizio della \"Guerra di confine sudafricana\" e port\u00f2 alla creazione di Forze Speciali all'interno delle Forze della Difesa sudafricane, per affrontare uno scontro militare che la sola polizia non era in grado di sostenere.\nNel 1966 l'UNITA inizi\u00f2 a contrastare le forze coloniali portoghesi in Angola che si trovavano gi\u00e0 in conflitto con l'MPLA e l'FNLA. Mentre l'MPLA e l'FNLA erano presenti principalmente nel nord dell'Angola, l'UNITA operava quasi esclusivamente nel sud del paese.\nDurante questo primo periodo furono soprattutto la \"South African Police\" e la \"South West African Police\" (SWAPOL), appoggiate dalla South African Air Force (SAAF), a contrastare le attivit\u00e0 dei ribelli. Ben presto per\u00f2 l'intensit\u00e0 degli scontri fu tale che il governo sudafricano dovette dar vita a una apposita unit\u00e0 di polizia per tentare di marginare questo fenomeno e per sedare le ormai sempre pi\u00f9 frequenti rivolte della popolazione di colore in Namibia. Alla fine degli anni sessanta fu quindi fondata la \"counter insurgency unit\" anche nota con il nome di \"Koevoet\" che aveva come compito quello di contrastare le attivit\u00e0 dei guerriglieri.\nIn seguito alla rivoluzione dei garofani del 25 aprile 1974, il governo portoghese s'impegn\u00f2 a riconoscere l'indipendenza dell'Angola a partire dall'11 novembre 1975.\nIn vista dell'imminente indipendenza, le varie frange ribelli, che fino a quel momento avevano lottato per l'indipendenza dell'Angola, iniziarono a combattere tra loro per il controllo della capitale Luanda, scatenando una guerra civile in tutte le regioni dell'Angola. Il Sudafrica si mosse prontamente sul piano militare per difendere i propri interessi sulla diga di Calueque, che era stata costruita dai portoghesi in cooperazione con il Sudafrica e che, in base all'accordo stipulato con il dittatore portoghese Ant\u00f3nio de Oliveira Salazar, doveva fornire energia elettrica a molte aree urbane in Namibia. Il conflitto originariamente delimitato nella sola Angola assunse quindi carattere internazionale coinvolgendo un numero sempre maggiore di paesi che vedevano minacciati i propri interessi in quelle regioni.\nLa guerra fredda.\nIl 1975 segn\u00f2 la fine della \"Guerra di indipendenza angolana\", immediatamente rimpiazzata da una Guerra civile nel quadro del pi\u00f9 ampio conflitto della \"Guerra di confine\".\nVerso la fine del 1975 l'MPLA, che poteva contare sull'appoggio dell'Unione Sovietica e soprattutto di un nutrito contingente militare cubano (oltre 25.000 soldati), prese il controllo della capitale dell'Angola ed entro il 26 febbraio 1976 tutte le forze armate portoghesi avevano lasciato il paese. Gli Stati Uniti aiutarono ufficialmente l'UNITA ed l'FNLA per contrastare l'MPLA fino all'Emendamento Clark (1976) e durante l'amministrazione Reagan, in ogni caso durante tutto il conflitto rimase operativo il supporto della CIA. L'MPLA riusc\u00ec quindi a prendere il potere sciogliendo il governo nominato dai tre gruppi guerriglieri e, priva ormai di rivali, assunse di fatto il controllo di quasi tutto il territorio dell'Angola.\nLa reazione sudafricana non si fece attendere ed il 14 ottobre 1975 l'invasione dell'Angola su larga scala ebbe luogo durante l'operazione Savannah. Punto chiave dell'operazione era assicurarsi il controllo degli impianti elettrici di Ruacana-Calueque. Con l'aiuto dell'FNLA e dell'UNITA, le forze armate sudafricane riuscirono ad assumere il controllo della Benguela railway che avrebbe permesso, in caso di necessit\u00e0, un rapido ritiro dal territorio, oltre a garantire una via di rifornimento attraverso un territorio impervio e quasi privo di vie di collegamento. Il Sudafrica decise di creare una Task Force per contrastare in modo efficace l'espansione dell'MPLA, che, secondo il governo sudafricano, puntava nel frattempo a prendere il potere anche nelle regioni confinanti con l'Angola. Fu quindi formata la task force Zulu composta dai gruppi da combattimento Alpha e Bravo, che aveva come compito quello di infiltrarsi nel territorio dell'Angola per contrastare le attivit\u00e0 dell'MPLA e per assumere, in vista di una prossima invasione delle regioni meridionali da parte dell'esercito sudafricano, il controllo di alcuni punti chiave in queste aree. In soli 15 giorni la Task Force Zulu cattur\u00f2 Nova Lisboa (Huambo), Rocadas, Sa da Bandeira e Mocamedes. In soli 30 giorni i sudafricani riuscirono a percorrere oltre 3000 chilometri di giungla, raggiungendo alla fine del trentesimo giorno la citt\u00e0 di Ngunza. e puntando verso la capitale angolana. I gruppi da combattimento Foxbat, Orange e X-Ray furono inviati di seguito in rinforzo. Dopo numerosi scontri tra guerriglieri dell'MPLA e forze sudafricane Cuba intervenne: il 4 novembre 1975 Fidel Castro lanci\u00f2 l'Operazione Carlota inviando 35.000 delle Fuerzas Armadas Revolucionarias (FAR) su richiesta dell'allora primo ministro angolano Agostinho Neto.\nIl 9 novembre 1975, su richiesta del comandante dell'FNLA Holden Roberto, la Task Force Zulu decise di attaccare Luanda. Fu approvato un bombardamento della capitale dell'Angola da parte dell'artiglieria pesante e furono dislocati in posizione tre obici da 140\u00a0mm. A causa della scarsa preparazione dei guerriglieri dell'FNLA, l'attacco fu un fallimento e il personale sudafricano si dovette ritirare. In questa occasione si cre\u00f2 il mito che i soldati sudafricani sarebbero giunti a pochi chilometri dalla capitale Luanda, tuttavia la presa della capitale dell'Angola non rientrava nei piani delle forze armate sudafricane.\nIl 10 novembre MPLA e Cubani riportarono un'importante vittoria nella Battaglia di Quifangondo contro le truppe dell'FNLA e dello Zaire, scontro decisivo per l'annientamento del FNLA.\nIl 25 novembre i militari cubani sconfissero le forze sudafricane nella Battaglia di Ebo, mentre i primi di dicembre la Task Force Zulu riport\u00f2 la vittoria nella Battaglia di Bridge 14.\nA met\u00e0 dicembre il Sudafrica estese il servizio militare e inizi\u00f2 ad impiegare le riserve. Entro la fine dell'anno la lotta cominci\u00f2 a volgere a favore dell'MPLA. In aggiunta, le critiche internazionali al Sudafrica e il cambiamento nelle politiche estere americane insieme alla pressione delle FAR cubane, spinsero il Sudafrica a ritirare le proprie forze armate dall'Angola nel marzo 1976. Il Sudafrica, per\u00f2, non cess\u00f2 di sostenere l'UNITA nella lotta contro l'MPLA. Nel decennio che segu\u00ec, le forze armate sudafricane intrapresero numerose operazioni militari in Angola, Zambia, Zimbabwe, Botswana e Mozambico per contrastare una possibile espansione dell'MPLA.\nNegoziati.\nDal 1966 al 1988 il Consiglio di sicurezza delle Nazioni Unite approv\u00f2 una serie di Commissioni per trovare una soluzione al problema dell'indipendenza della Namibia. Ci\u00f2 nonostante, il Sudafrica non riconobbe l'indipendenza della Namibia neanche dopo che il consiglio di sicurezza ne aveva dichiarato illegittima l'annessione al Sudafrica. Un ruolo chiave venne giocato dal finlandese Martti Ahtisaari, futuro Premio Nobel per la pace. Entrato in contatto con le principali organizzazioni indipendentiste della Namibia, specialmente con la SWAPO, al termine del suo incarico come ambasciatore a Dar es Salaam, fu nominato commissario dell'ONU per la Namibia. Nel 1982 furono gettate le prime basi per l'indipendenza del paese e per dotarlo di una sua costituzione. Compito di mediatore lo ebbero gli Stati Uniti che, a partire dal 1984, si impiegarono, senza successo, affinch\u00e9 le forze della \"South African Defence Force\" fossero ritirate dall'Angola meridionale.\nIl ruolo mediatore degli Stati Uniti fu per\u00f2 sottoposto anche a pesanti critiche, specialmente da coloro che puntavano a ricevere il riconoscimento dell'indipendenza della Namibia a livello internazionale. Nonostante la politica americana promettesse a parole una rapida fine del conflitto, gli Stati Uniti sembravano invece incoraggiare il Sudafrica ad estendere la propria sfera di controllo sui paesi limitrofi, fornendo all'UNITA missili Stinger, missili anticarro e armi di ogni genere per contrastare l'MPLA.\nNel 1987 il governo angolano decise quindi di sferrare una pesante offensiva nel sud del paese per ritornare in possesso delle regioni meridionali. Nonostante il parere negativo dei consiglieri militari cubani, l'esercito angolano lanci\u00f2 un attacco da Cuito Cuanavale in tutta la regione lungo il confine con il Sudafrica. In risposta, l'esercito sudafricano invase nuovamente le regioni meridionali dell'Angola dando il via alle operazioni militari Modular e Hooper e respingendo le forze regolari dell'Angola fino alla citt\u00e0 di Cuito Cuanavale da dove era iniziata l'offensiva.\nDi conseguenza Cuba invi\u00f2 55000 soldati in Angola per respingere le forze armate Sudafricane. I due eserciti si scontrarono nella battaglia di Cuito Cuanavale, la pi\u00f9 sanguinosa mai avvenuta in Africa dopo la fine della seconda guerra mondiale. Nonostante entrambe le fazioni rivendicassero la vittoria, in tale occasione le forze cubane riuscirono a respingere gli invasori sudafricani. Le conseguenze furono una forte offensiva nel territorio della Namibia e contro gli impianti idroelettrici di Calueque. Il 27 giugno 1988 alcuni MiG-23 cubani, che nel frattempo erano riusciti ad assumere la supremazia aerea dei cieli angolani, bombardarono l'impianto idroelettrico uccidendo 12 soldati sudafricani. Alla fine il governo del Sudafrica propose ai governi angolano e cubano la tregua.\nNegoziati di pace.\nNel 1987 fu presa in considerazione la possibilit\u00e0 di riconoscere l'indipendenza della Namibia, nominando Bernt Carlsson come eventuale governatore provvisorio della provincia fino a quando il paese non fosse divenuto indipendente.\nNel maggio del 1988 Chester A. Crocker, segretario agli esteri delle Nazioni Unite per gli affari in Africa, present\u00f2 a Londra le prime proposte avanzate da osservatori cubani, sovietici e dalle parti in causa. Nei sette mesi successivi un intenso lavoro diplomatico rese possibile la ratifica della risoluzione 435 del consiglio di sicurezza.\nCuba ed Unione Sovietica garantirono il ritiro delle loro truppe non appena le forze armate sudafricane si fossero ritirate dall'Angola e promisero di cessare la fornitura di armi all'Angola. Questi accordi, a cui parteciparono da una parte Angola, Swapo e Cuba, dall'altra Sudafrica e Stati Uniti, siglati dopo la richiesta di tregua da parte del governo Sudafricano, noti anche con il nome di accordi di New York, diedero nuova forza alla risoluzione delle Nazioni Unite che fu poi ratificata nel dicembre del 1988. La repubblica democratica dell'Angola approv\u00f2 infine nel protocollo di Brazzaville il ritiro delle truppe cubane accettando al loro posto una commissione di osservatori internazionali presieduta da Unione Sovietica e Stati Uniti per il mantenimento della pace. Contemporaneamente il Sudafrica accett\u00f2 di cedere la sovranit\u00e0 della Namibia alle Nazioni Unite.\nLa transizione all'indipendenza.\nIl 1\u00ba aprile 1989 la risoluzione 435 delle Nazioni Unite fu messa in atto e la transizione verso l'indipendenza della Namibia fu avviata. L'ex commissario delle Nazioni Unite Martti Ahtisaari giunse quindi a Windhoek nell'aprile del 1989 per presiedere il \"United Nations Transition Assistance Group\" (UNTAG).\nNonostante la garanzia di ricevere l'indipendenza dal Sudafrica la \"People's Liberation Army of Namibia\", uno dei bracci armati della SWAPO, decise di occupare con circa 2\u00a0000 uomini una parte dei territori del nord della Namibia per garantirsi il controllo del paese una volta che esso fosse divenuto indipendente. Su consiglio dell'allora primo ministro britannico Margaret Thatcher che si trovava in visita di stato in Sudafrica, Martti Ahtisaari fece intervenire un piccolo contingente dell'esercito sudafricano per ripristinare l'ordine nelle province settentrionali del paese. Segu\u00ec un periodo di intensi scontri tra le forze sudafricane e quelle del PLAN, durante il quale circa 375 guerriglieri furono uccisi. In un consiglio di urgenza convocato a Mount Etjo nei pressi di Otjiwarongo fu deciso di interrompere l'offensiva sudafricana per permettere ai ribelli di ritirarsi dietro la linea di confine dell'Angola. Di fatto tale manovra permise di ridurre l'intensit\u00e0 degli scontri nelle province settentrionali della Namibia, anche se sporadici scontri avvennero fino alla fine del periodo di transizione.\nNell'ottobre del 1989, su richiesta del consiglio di sicurezza, il governo sudafricano disciolse l'unit\u00e0 anti-sommossa Koevoet. Questo fu uno dei punti pi\u00f9 delicati di tutte le trattative in quanto questa unit\u00e0 anti-sommossa della polizia sudafricana, formata su ordine del governo di Pretoria dopo che il consiglio di sicurezza aveva presentato la bozza della risoluzione 435, non veniva citata in tali documenti. Il problema fu risolto dal consiglio di sicurezza deliberando una seconda risoluzione, la risoluzione 640 che prevedeva lo smantellamento della \"Koevoet\". Il 29 agosto 1989 la risoluzione entr\u00f2 in vigore e 1\u00a0200 membri delle unit\u00e0 anti sommossa furono smobilitati mentre i restanti 400 sarebbero stati smobilitati entro il 30 ottobre dello stesso anno.\nIl periodo di transizione all'indipendenza dur\u00f2 circa undici mesi e fu da ogni punto di vista abbastanza tranquillo. Il Sudafrica ritir\u00f2 i suoi soldati dalla Namibia, prigionieri politici furono rilasciati e 42\u00a0000 rifugiati si apprestarono a rimpatriare sotto la supervisione dell'Alto Commissariato delle Nazioni Unite per i Rifugiati. Nel novembre del 1989 si tennero le prime elezioni che videro la vittoria del partito della SWAPO con il 57% dei voti, a una manciata di voti dalla maggioranza dei due terzi necessaria per modificare la costituzione che era stata approvata dal Sudafrica. All'opposizione and\u00f2 il partito democratico\n\"Turnhalle Alliance\" che ricevette il 29% dei voti. Infine il primo consiglio di assemblea del neoeletto parlamento, si tenne il 29 novembre 1989.\nFesteggiamenti per l'indipendenza della Namibia.\nI festeggiamenti per l'indipendenza della Namibia ebbero luogo il 21 marzo 1990 a Windhoek. Ai festeggiamenti partecip\u00f2 oltre a venti capi di stato anche Nelson Mandela, liberato nel febbraio di quell'anno dalle carceri sudafricane dove era stato rinchiuso per pi\u00f9 di venti anni, per la sua opposizione all'apartheid. Tra gli ospiti invitati dal governo ci furono anche Javier P\u00e9rez de Cu\u00e9llar Segretario generale delle Nazioni Unite, il presidente del Sudafrica Frederik Willem de Klerk, il presidente della SWAPO, Sam Nujoma che poco dopo sarebbe divenuto il primo presidente della Namibia, e Fidel Castro."}
{"id": "1928875", "revid": "204012", "url": "https://it.wikipedia.org/wiki?curid=1928875", "title": "Atassie spinocerebellari", "text": ""}
{"id": "1928881", "revid": "204012", "url": "https://it.wikipedia.org/wiki?curid=1928881", "title": "Sindrome da occhio secco", "text": ""}
{"id": "1928883", "revid": "131145", "url": "https://it.wikipedia.org/wiki?curid=1928883", "title": "Complesso bandistico", "text": ""}
{"id": "1928885", "revid": "133248", "url": "https://it.wikipedia.org/wiki?curid=1928885", "title": "L'Antiquario", "text": ""}
{"id": "1928886", "revid": "2152164", "url": "https://it.wikipedia.org/wiki?curid=1928886", "title": "Clan Ry\u016bz\u014dji", "text": "Il fu un potente clan di samurai del Giappone medievale durante l'epoca Sengoku, e dominava la provincia di Hizen dal 1553, dopo aver soppiantato gli Shoni. Sotto il comando di Ryuzoji Takanobu, il clan divenne uno dei pi\u00f9 potenti del Ky\u016bsh\u016b. Takanobu controll\u00f2 la provincia fino al 1584, quando per\u00ec a Okitanawate, segnando il declino del clan.\nStoria.\nIl clan fu fondato da Fujiwara no Suie nel 1186. Il clan era allora alleato con Ashikaga Takauji nel 1336, ma fu sconfitto in battaglia dal clan \u014ctomo a est e dal clan Shimazu a sud.\nRy\u016bz\u014dji Takanobu \u00e8 noto per aver espanso i possedimenti del clan, a spese del clan Sh\u014dni dei quali erano antichi servitori. Takanobu espanse i territori del clan muovendo guerra contro i clan confinanti fino a quando i suoi territori vennero invasi dal clan Shimazu. \nRy\u016bz\u014dji Masaie (1556\u20131607) fu figlio ed erede di Takanobu. Nel 1587 Masaie si un\u00ec alle forze di Toyotomi Hideyoshi quando ebbe inizio la campagna di Ky\u016bsh\u016b, e fu al contempo nominato signore del castello di Saga (350,000 \"koku\"); il controllo sul castello pass\u00f2 successivamente a Nabeshima Naoshige, vassallo di Hideyoshi. Tale avvenimento segn\u00f2 la fine del clan come forza indipendente."}
{"id": "1928905", "revid": "1543377", "url": "https://it.wikipedia.org/wiki?curid=1928905", "title": "Tour de Georgia", "text": "Il Tour de Georgia (it. \"Giro della Georgia\") \u00e8 stata una corsa a tappe maschile di ciclismo su strada, che si disputava nello stato della Georgia, negli Stati Uniti d'America, ogni anno in aprile. Era inserita nel calendario dell'UCI America Tour, classe 2.HC.\nAlbo d'oro.\n\"Aggiornato all'edizione 2008.\""}
{"id": "1928906", "revid": "339392", "url": "https://it.wikipedia.org/wiki?curid=1928906", "title": "Quruvchi PFK", "text": ""}
{"id": "1928916", "revid": "400694", "url": "https://it.wikipedia.org/wiki?curid=1928916", "title": "Campionati mondiali di ginnastica ritmica 2007", "text": "I XXVIII Campionati mondiali di ginnastica ritmica si sono svolti a Patrasso, in Grecia, dal 16 al 23 settembre 2007."}
{"id": "1928919", "revid": "729019", "url": "https://it.wikipedia.org/wiki?curid=1928919", "title": "Westland Widgeon (elicottero)", "text": "Il Westland Widgeon fu un elicottero sviluppato dall'azienda britannica Westland Aircraft nella met\u00e0 degli anni cinquanta. Di fatto questo apparecchio non era altro che una evoluzione del Westland WS-51 Dragonfly.\nStoria del progetto.\nSu propria iniziativa la Westland decise di sviluppare una versione migliorata del Westland WS-51 Dragonfly, incrementando lo spazio a bordo della cabina di comando e sostituendo le componenti meccaniche principali del Dragonfly utilizzando le componenti prodotte per il Westland Whirlwind. Le prime versioni del Dragonfly che comprendevano la serie 1A furono opportunamente modificate e rinominate in WS-51 Serie 2 Widgeon. Il primo apparecchio di questa versione si alz\u00f2 in volo per la prima volta il 23 agosto 1955.\nPer un certo periodo si prese in considerazione la possibilit\u00e0 di modificare 24 Dragonfly in servizio con la Fleet Air Arm allo standard Dragonfly HC.7 ma il progetto fu abbandonato.\nIl Widgeon fu un successo dal punto di vista tecnico ma ci\u00f2 nonostante l'elicottero non ebbe un grande successo dal punto di vista commerciale."}
{"id": "1928921", "revid": "33689", "url": "https://it.wikipedia.org/wiki?curid=1928921", "title": "Rodland", "text": ", noto anche come Rod-Land o Rod Land, \u00e8 un videogioco a piattaforme creato da Jaleco nel 1990, originariamente come arcade e poi convertito per molti diffusi sistemi dell'epoca: computer Amiga, Amstrad CPC, Atari ST, Commodore 64 e ZX Spectrum 128k, console Game Boy e NES. Le versioni per home computer erano edite da Storm, un marchio della The Sales Curve. Le protagoniste sono fate armate di bacchetta magica, con la quale catturano i nemici e li eliminano sbattendoli da una parte all'altra, e capaci di far apparire delle scale. I giudizi della critica su \"Rodland\" furono prevalentemente molto buoni in tutte le versioni.\nTrama.\nLe sorelle Tam e Rit vivono in un villaggio fiabesco. All'improvviso la mamma delle due fatine viene rapita da un mostro, mostrato nell'introduzione di molte versioni come un'aquila gigante, e rinchiusa in cima alla torre Maboots. Per fortuna Tam e Rit hanno ricevuto in dono le Verghe di Shesanomo dall'anziano del villaggio e le scarpe arcobaleno dal loro pap\u00e0. Armate di questi doni si sentono capaci di affrontare la torre usando le verghe contro i nemici (\"Rod Land\" \u00e8 traducibile \"terra delle bacchette\") e le scale create dalle scarpe arcobaleno per arrampicarsi sulla torre.\nModalit\u00e0 di gioco.\n\"Rodland\" si svolge in una serie di livelli bidimensionali a schermata fissa, costituiti da piattaforme e scale a pioli, che devono essere ripuliti dai nemici per poter passare al successivo. Possono partecipare uno o due giocatori in cooperazione simultanea, controllando Rit e Tam, distinguibili principalmente per i loro capelli lunghi e rosa o corti e blu.\nLe fatine possono camminare, usare le scale e cadere da ogni altezza senza danno. Sono armate di bacchette magiche che emettono un corto raggio che cattura i nemici in un campo di forza, solo uno alla volta, immobilizzandolo. Il nemico catturato pu\u00f2 essere sbattuto violentemente a destra e sinistra contro il pavimento per tre volte per eliminarlo. Ulteriori nemici possono essere eliminati sbattendolo contro di loro.\nLe fate possono inoltre creare magicamente una scala, verso l'alto o verso il basso, in qualunque punto delle piattaforme. La scala magica ha lo stesso colore dei capelli della sua creatrice, ma pu\u00f2 essere usata da chiunque. Ogni giocatore pu\u00f2 creare solo una scala per volta e la creazione di una nuova scala rimuove quella precedente.\nCi sono vari tipi di nemici, che hanno l'aspetto di animali o altre creature surreali, sempre con stile da cartone animato \"coccolone\". Tutti tolgono una vita alle fate se le raggiungono, inoltre possono avere abilit\u00e0 specifiche: ci sono ad esempio \"patate\" capaci di sdoppiarsi, squali con braccia e gambe che sputano palline, mostri vermiformi che emettono una lunga lingua, stelle marine che lanciano boomerang, vespe che possono volare. Quando si perde troppo tempo nello stesso livello, i nemici rimanenti si convertono in nuvolette azzurre molto veloci. Di solito i nemici sconfitti rilasciano oggetti bonus: frutta che d\u00e0 punteggio o armi che vengono sparate appena raccolte, tra cui missili, bombe e sfere rimbalzanti.\nCerti livelli consistono in scontri con un boss, che non si cattura, ma si ferisce colpendolo direttamente con il raggio della bacchetta. I boss sono tutti differenti tra loro, con aspetto animalesco e demenziale.\nIn ogni livello, tranne quelli dei boss, sono sparsi dei fiori colorati da raccogliere, con un valore in punteggio. Se i giocatori raccolgono tutti i fiori si entra in una modalit\u00e0 dove tutti i nemici del livello si trasformano temporaneamente in mostri a forma di cipolla, rossi e veloci. Ogni mostro ucciso rilascia una lettera cangiante che pu\u00f2 essere raccolta per formare la parola \"EXTRA\" e guadagnare cos\u00ec una vita. \nProcedendo nei livelli compaiono altre particolarit\u00e0, come palloncini sui quali si pu\u00f2 salire per volare fino a punti inaccessibili, porte che trasferiscono istantaneamente da un punto all'altro del livello, palle chiodate da evitare.\nDifferenze tra versioni.\nSoltanto nella versione arcade, dopo aver completato il gioco diventa disponibile una seconda serie completa di livelli; tramite DIP switch o trucchi pu\u00f2 anche essere giocata direttamente la seconda parte. In questa serie alternativa si deve salvare il padre delle fate, scomparso in una misteriosa piramide. I nemici sono differenti, di natura robotica.\nNella versione Game Boy i livelli sono pi\u00f9 grandi dello schermo e mostrati con scorrimento. Il multigiocatore \u00e8 a turni alterni.\nLa versione ZX Spectrum \u00e8 monocromatica, come anche necessariamente quella per Game Boy.\nNella versione NES le protagoniste hanno anche la capacit\u00e0 di saltare, che come opzione si pu\u00f2 disabilitare. Un'altra opzione \u00e8 il multigiocatore competitivo che permette alle fate di attaccarsi a vicenda.\nNella versione Amstrad CPC non sono presenti i boss e la sequenza introduttiva. Probabilmente \u00e8 la conversione meno riuscita, per via della sua lentezza.\nSerie.\nNel 1992 la Jaleco pubblic\u00f2 l'arcade \"Soldam\", poi convertito per Game Boy, una sorta di spin-off che riutilizza i personaggi di \"Rodland\", ma \u00e8 un videogioco rompicapo con funzionamento completamente diverso.\nUn'emulazione della versione NES di \"Rodland\" usc\u00ec nel 2003 come parte della raccolta per PlayStation \"Jaleco Collection Vol. 1\".\nUn rifacimento per cellulari Symbian e Windows Mobile usc\u00ec nel 2006, edito da Telcogames.\nNel 2011 la DotEmu pubblic\u00f2 \"Rod Land: A Fairy Tale\" per iOS, basato sulla grafica dell'originale, ma con varie modalit\u00e0 e obiettivi da sbloccare.\nUn'emulazione della versione arcade usc\u00ec nel 2021 per PlayStation 4 e Nintendo Switch nella serie \"Arcade Archives\"."}
{"id": "1928925", "revid": "603019", "url": "https://it.wikipedia.org/wiki?curid=1928925", "title": "Sportclub Br\u00fchl Sankt Gallen", "text": "Lo Sportclub Br\u00fchl Sankt Gallen (noto pi\u00f9 semplicemente come \"Br\u00fchl\") \u00e8 una societ\u00e0 calcistica svizzera con sede nella citt\u00e0 di San Gallo. La sua fondazione risale al 27 marzo 1901.\nMilita nella Promotion League.\nOrganico.\nRosa 2017-2018.\n\"Aggiornato al 2 febbraio 2018\"."}
{"id": "1928927", "revid": "121658", "url": "https://it.wikipedia.org/wiki?curid=1928927", "title": "Basofili", "text": ""}
{"id": "1928928", "revid": "71433", "url": "https://it.wikipedia.org/wiki?curid=1928928", "title": "The House Bunny", "text": ""}
{"id": "1928930", "revid": "287204", "url": "https://it.wikipedia.org/wiki?curid=1928930", "title": "Keylong", "text": " \nKeylong (o Kyelang, Kyelong, Kyeang) \u00e8 una villaggio dell'India di 1.977 abitanti, capoluogo del distretto di Lahaul e Spiti, nello stato federato dell'Himachal Pradesh.\nGeografia fisica.\nIl villaggio \u00e8 situato a 32\u00b0 34' 60 N e 77\u00b0 1' 60 E e ha un'altitudine di 4.227 .\nSociet\u00e0.\nEvoluzione demografica.\nAl censimento del 2001 la popolazione di Keylong assommava a 1.977 persone, delle quali 1.297 maschi e 680 femmine."}
{"id": "1928931", "revid": "289247", "url": "https://it.wikipedia.org/wiki?curid=1928931", "title": "Settimana Catalana", "text": ""}
{"id": "1928932", "revid": "339392", "url": "https://it.wikipedia.org/wiki?curid=1928932", "title": "2.HC", "text": ""}
{"id": "1928934", "revid": "71433", "url": "https://it.wikipedia.org/wiki?curid=1928934", "title": "Lakeview Terrace", "text": ""}
{"id": "1928937", "revid": "438678", "url": "https://it.wikipedia.org/wiki?curid=1928937", "title": "Castellone al Volturno", "text": ""}
{"id": "1928948", "revid": "767487", "url": "https://it.wikipedia.org/wiki?curid=1928948", "title": "Yves Triantafyllos", "text": "Carriera.\nNato a Montbrison da padre greco, esord\u00ec in Division 1 nel Saint-\u00c9tienne nel corso della stagione 1966-67, durante la quale collezioner\u00e0 una sola presenza senza contribuire quindi in maniera rilevante alla vittoria del campionato da parte dei \"Verts\". Ceduto al Joinville, pass\u00f2 dopo due anni al Boulogne dove vinse il titolo di capocannoniere della Division 2 nel 1971.\nAlla fine del campionato Triantafyllos si trasfer\u00ec in Grecia, tra le file dell'Olympiakos, dove gioc\u00f2 per quattro anni ottenendo nel campionato 1973-1974 un \"double\", quando gi\u00e0 l'anno precedente aveva vinto il campionato. Per la stagione 1974-1975 Triantafyllos torn\u00f2 al Saint-\u00c9tienne dove rimase due stagioni vincendo in entrambe il campionato e contribuendo, grazie soprattutto ad un goal segnato contro l'Hajduk Split, al raggiungimento della semifinale di Coppa dei Campioni 1974-75.\nNella 1976-1977 Triantafyllos si trasfer\u00ec al Nantes dove, alla sua prima stagione vinse il quinto campionato consecutivo nonch\u00e9 ultimo della sua carriera. Alla fine della stagione successiva Triantafyllos fu ceduto al Rouen dove rimase un solo anno, quindi, dopo una parentesi in Grecia nella squadra di Atene Kallithea, si accas\u00f2 al Roanne dove trascorse gli ultimi due campionati della sua carriera."}
{"id": "1928955", "revid": "1543377", "url": "https://it.wikipedia.org/wiki?curid=1928955", "title": "Campionati mondiali di ginnastica ritmica 2002", "text": "I XXV Campionati mondiali di ginnastica ritmica si sono svolti a New Orleans, negli Stati Uniti d'America, dal 10 al 14 luglio 2002.\nIn questa edizione si assegnarono unicamente i titoli per i gruppi."}
{"id": "1928970", "revid": "767487", "url": "https://it.wikipedia.org/wiki?curid=1928970", "title": "Cuore solitario", "text": "Cuore solitario (\"The Hasty Heart\") \u00e8 un film del 1949 diretto da Vincent Sherman."}
{"id": "1928974", "revid": "2048388", "url": "https://it.wikipedia.org/wiki?curid=1928974", "title": "Ma Mingyu", "text": "Carriera.\n\u00c8 stato il primo calciatore cinese a far parte di una squadra di Serie A, il del presidente Luciano Gaucci, anche se non scese mai in campo nella massima categoria italiana. Arriv\u00f2 in Europa nel 2000 e fino ad allora aveva giocato solo in patria, sempre nelle file dello , tranne una breve parentesi con la maglia del nella stagione 1995-1996.\nLa societ\u00e0 umbra sbors\u00f2 1 miliardo di lire per aggiudicarsene le prestazioni nella stagione 2000-2001, con un riscatto fissato a 4 miliardi. Tuttavia, il ventottenne regista cinese \u2014 ma fonti dalla madrepatria gli accreditavano quattro anni in pi\u00f9, tanto che venne soprannominato \"Nonno\" dai compagni di squadra perugini per via di un viso che dimostrava ben pi\u00f9 dell'et\u00e0 dichiarata \u2014 non riusc\u00ec minimamente ad ambientarsi in Italia n\u00e9 tantomeno ai ritmi del suo calcio. Con la maglia \"numero nove\" dei Grifoni gioc\u00f2 solamente un'amichevole estiva, pi\u00f9 uno scorcio di partita del primo turno di Coppa Italia contro la .\nAl termine della stagione torn\u00f2 in patria, dove chiuse la carriera nel , appendendo le scarpe al chiodo nel 2003. L'anno prima era stato il capitano della nazionale cinese al in Corea del Sud e Giappone: fu suo il primo tiro cinese della storia verso una porta avversaria, quella del nella prima gara della manifestazione, in cui la nazionale sudamericana sconfisse quella cinese 4-0."}
{"id": "1928976", "revid": "767487", "url": "https://it.wikipedia.org/wiki?curid=1928976", "title": "Iwo Jima, deserto di fuoco", "text": "Iwo Jima, deserto di fuoco \u00e8 un film del 1949, diretto dal regista Allan Dwan.\nTrama.\nNel 1943 il sergente dei Marines John M. Stryker riceve l'incarico di addestrare alcune reclute fra le quali Peter Conway, figlio del suo ex comandante. Il sergente \u00e8 odiato da tutti per via della sua severit\u00e0, ma le reclute si renderanno conto, soprattutto in occasione dello sbarco a Tarawa, che il duro addestramento di Stryker potr\u00e0 salvare loro la vita. Dopo Tarawa la squadra marines riceve un altro periodo di addestramento in vista dello sbarco a Iwo Jima; qui, nel corso dei durissimi combattimenti, Conway salva la vita a Stryker e fra i due si crea un rapporto di stima e amicizia reciproca. Alcuni giorni dopo Stryker verr\u00e0 ucciso; i suoi uomini gli troveranno addosso una lettera incompleta indirizzata al figlio che Conway prende con s\u00e9 per completarla. In quello stesso istante sei marines issano una bandiera americana sul monte Suribachi.\nNote di produzione.\nLa pellicola, prodotta dalla Republic (ancora oggi \u00e8 uno dei maggiori successi di questa casa produttrice), ebbe 4 nomination agli Academy Awards, tra cui quella per il miglior attore protagonista John Wayne. Ovviamente in alcuni dialoghi il film trasuda un po' di retorica a stelle e strisce, del resto accettabile visto che \u00e8 ancora fresco il ricordo della guerra, ma senza comunque inficiarne la godibilit\u00e0 dell'insieme, fatto di ottime scene d'azione inframmezzate con quelle autentiche girate dai registi di guerra. John Wayne \u00e8 perfettamente immedesimato nel ruolo - e non poteva essere diversamente - del duro e navigato sergente dei marines, e a lui si sarebbe ispirato Stanley Kubrick in \"Full Metal Jacket\".\nNel cast del film figurano anche gli unici tre sopravvissuti del gruppo di sei marines che alzarono la famosa (ma in realt\u00e0 seconda) bandiera sul monte Suribachi. Atto immortalato nell'altrettanto famosa fotografia di Joe Rosenthal. I marines erano: John Bradley detto \"Doc\" (questi era un marinaio assistente di sanit\u00e0), Rene Gagnon (staffetta portaordini), Ira Hayes (marine paracadutista, pellerossa della trib\u00f9 dei \"Pima\"). Nella scena del film, John Wayne (Sgt. Stryker), consegna a Bradley la bandiera da issare sul monte Suribachi. In realt\u00e0 la bandiera fu portata da Gagnon; gli altri compagni, che aiutarono a sollevare il pesante tubo di ferro, erano gi\u00e0 sul posto. Il regista inser\u00ec nel suo film la vera sequenza girata sul Suribachi nel momento in cui la bandiera fu sollevata. John Bradley \u00e8 quello di spalle al centro dell'immagine, Ira Hayes \u00e8 l'ultimo a sinistra con le mani ancora sollevate e protese ma staccate dal palo, Rene Gagnon \u00e8 nascosto da Bradley e di lui si intravedono soltanto un ginocchio, parte dell'elmetto ed una mano sul palo. Per la cronaca gli altri tre marines della celebre foto erano: Franklin Sousley (Caporale) il secondo da sinistra, Mike Strank (Sergente, di cui si intravede una parte del corpo e un braccio) e Harlon Block che \u00e8 quello che pianta il tubo di ferro sul terreno. Questi tre sarebbero morti nei successivi combattimenti per la conquista dell'isola. \nUn'altra curiosit\u00e0 della pellicola \u00e8 data dal fatto che nessuna delle sei divisioni dei Marines impegnate sul fronte del Pacifico ha combattuto sia a Tarawa che ad Iwo Jima: in particolare la 1\u00aa Divisione (soprannominata \"The Old Breed\", cio\u00e8 \"la vecchia razza\") combatt\u00e9 a Guadalcanal, Capo Gloucester, Peleliu e Okinawa; la 2\u00aa Divisione (\"The Silent Second\") a Guadalcanal, Tarawa, Saipan e Tinian; la 3^ (\"The Fighting Third\") a Bougainville, Guam e Iwo Jima; la 4^ (\"The Fighting Fourth\") a Roi-Namur, Saipan, Tinian e Iwo Jima; la 5^ (\"The Spearhead\") a Iwo Jima e la 6^ (\"The Striking Sixth\") ad Okinawa."}
{"id": "1928978", "revid": "8596", "url": "https://it.wikipedia.org/wiki?curid=1928978", "title": "Iwo Jima deserto di fuoco", "text": ""}
{"id": "1928979", "revid": "110157", "url": "https://it.wikipedia.org/wiki?curid=1928979", "title": "Our Earthly Pleasures", "text": "Our Earthly Pleasures \u00e8 il secondo album di studio dei Max\u00efmo Park, pubblicato il 2 aprile 2007 dall'etichetta Warp Records, preceduto dal singolo \"Our Velocity\" che fu pubblicato il 19 marzo 2007.\nI dettagli dell'album, incluse le tracce, furono pubblicati sul sito di NME il 22 gennaio 2007, e pi\u00f9 tardi sul sito ufficiale della band\nIl cantante Paul Smith dichiar\u00f2 che l'album \u00e8 stato tratto dalle loro emozioni. Il titolo appare nella lirica della Letteratura Russa:\nI singoli tratti dall'album sono stati \"Our Velocity\", \"Books from Boxes\", \"Girls Who Play Guitars\" e \"Karaoke Plays\" .\n\"The Unshockable\" fu inserita nella FIFA 08 Playlist e fu usata per una pubblicit\u00e0 per Johnny Test per Cartoon Network."}
{"id": "1928980", "revid": "1543377", "url": "https://it.wikipedia.org/wiki?curid=1928980", "title": "Samuel Irving Newhouse (1927-2017)", "text": "Studi\u00f2 all'istituto \"Horace Mann\" di New York. Il padre, Samuel Irving Newhouse senior, fu il fondatore di molte delle riviste che poi furono dirette dal figlio. \nSamuel junior, di famiglia ebraica, eredit\u00f2 dal padre buona parte della fortuna di famiglia. Il valore delle sue ricchezze \u00e8 stato stimato attorno agli otto miliardi e mezzo di dollari americani. Finch\u00e9 rimase in vita fu il magnate dell'editoria pi\u00f9 ricco e il trentasettesimo in assoluto negli Stati Uniti. \nL'atto pi\u00f9 importante di filantropia di Newhouse \u00e8 stata la donazione di 15 milioni di dollari alla Universit\u00e0 di Syracuse."}
{"id": "1928981", "revid": "1149807", "url": "https://it.wikipedia.org/wiki?curid=1928981", "title": "Suikoden II", "text": " \u00e8 un videogioco di ruolo alla giapponese della Konami, uscito per PlayStation nel 1998 in Giappone, nel 1999 in Nord America e nel 2000 in Europa.\nLa veste grafica \u00e8 migliorata rispetto al precedente episodio, ma rimane di livello inferiore rispetto alla media dei giochi sviluppati in quel periodo. La storia \u00e8 tuttavia uno dei punti di forza del secondo capitolo e il successo di pubblico \u00e8 molto elevato. Questo \u00e8 anche il primo episodio tradotto in Italiano (sebbene la traduzione lasci molto a desiderare).\nTrama.\nAmbientato tre anni dopo \"Suikoden\", nei territori situati a Nord-Ovest della Repubblica di Toran, racconta della guerra di invasione del truce principe Luca Blight contro le Citt\u00e0 Stato. I protagonisti sono due amici d'infanzia scampati ad un massacro. Ai due verr\u00e0 donata una met\u00e0 della Runa dell'Inizio (Rune of Beginning) a testa: la Runa Scudo Lucente a Riou (vero protagonista della vicenda), la Runa Spada Nera a Jowy Atreides. I portatori delle due rune per\u00f2 sono destinati a combattersi, e i due amici dovranno perci\u00f2 riporre i loro sentimenti, e combattersi l'uno come capo dell'esercito di rivolta (il cui nome \u00e8 scelto dal giocatore), e l'altro come re dell'impero di Highland.\nAnche qui, per formare il proprio esercito, Riou dovr\u00e0 radunare le 108 Stelle del Destino, molte delle quali gi\u00e0 incontrate nel precedente capitolo. \u00c8 possibile anche reclutare come personaggio segreto l'eroe del primo capitolo Tir McDohl. Per farlo \u00e8 necessario avere il salvataggio prima della battaglia finale del primo capitolo nella memory card, se nel salvataggio di \"Suikoden 1\" si hanno anche tutte le 108 stelle arruolate, si otterr\u00e0 pure un oggetto speciale da Gremio, un amico di McDohl (la ricetta del suo stufato)."}
{"id": "1928984", "revid": "438678", "url": "https://it.wikipedia.org/wiki?curid=1928984", "title": "When My Baby Smiles at Me", "text": "When My Baby Smiles at Me \u00e8 un film del 1948, diretto da Walter Lang."}
{"id": "1928985", "revid": "767487", "url": "https://it.wikipedia.org/wiki?curid=1928985", "title": "Philadelphia International Championship", "text": "Il Philadelphia International Championship \u00e8 una corsa in linea maschile di ciclismo su strada che si tiene annualmente a Filadelfia, negli Stati Uniti. Dal 2005 \u00e8 inclusa nel calendario dell'UCI America Tour, prima come prova di classe 1.1 e poi, dal 2006, come prova 1.HC.\nStoria.\nLa corsa nasce nel 1985 come \"CoreStates USPRO Championship\", diventando per i vent'anni seguenti (fino all'edizione 2005 compresa) la gara valida per il campionato statunitense in linea, pur se aperta a ciclisti di ogni nazionalit\u00e0. Nel corso degli anni la gara \u00e8 stata anche chiamata \"First Union USPRO Championships\", \"Wachovia USPRO Championship\" e, dal 2007 al 2008, \"Commerce Bank International Championship\".\nAlbo d'oro.\n\"Aggiornato all'edizione 2015.\""}
{"id": "1928990", "revid": "287204", "url": "https://it.wikipedia.org/wiki?curid=1928990", "title": "Reckong Peo", "text": " \nReckong Peo \u00e8 un villaggio dell'India di 2.968 abitanti, capoluogo del distretto di Kinnaur, nello stato federato dell'Himachal Pradesh.\nGeografia fisica.\nIl villaggio \u00e8 situato a 31\u00b0 53' 57 N e 77\u00b0 25' 09 E e ha un'altitudine di 2.670 .\nSociet\u00e0.\nEvoluzione demografica.\nAl censimento del 2001 la popolazione di Reckong Peo assommava a 2.968 persone, delle quali 1.886 maschi e 1.082 femmine."}
{"id": "1928992", "revid": "2091899", "url": "https://it.wikipedia.org/wiki?curid=1928992", "title": "Prima generazione delle console", "text": "La prima generazione delle console per videogiochi \u00e8 iniziata nel 1972 con il Magnavox Odyssey (il cui sviluppo inizi\u00f2 nel 1968 da parte di Ralph Baer con il nome in codice \"The Brown Box\") e terminata nel 1977.\nI sistemi appartenenti a questa generazione non avevano al loro interno un microprocessore, ma erano degli specifici automi a stati finiti senza codice, composti da circuiti a logica discreta che implementavano tutti i diversi aspetti del gioco stesso. Le ultime console di questa generazione inglobarono la parte principale della circuiteria su circuiti integrati (\"pong su un chip\") come la serie dei chip di Pong dell'Atari e la serie AY-3-8500 della General Instruments.\nA differenza delle successive generazioni, un elenco completo di console della prima generazione ne comprenderebbe diverse centinaia.\nI primi sistemi.\nDopo diversi esperimenti e prototipi, Ralph Baer ultim\u00f2 quella che sarebbe diventata la prima console della storia, la Magnavox Odyssey: lanciata nel 1972, era costituita da una parte analogica (l'output e il sistema di controllo) e da circuiteria digitale. Pi\u00f9 precisamente, la logica era implementata in DTL, sistema utilizzato antecedentemente alla TTL.\nL'Odyssey non fu un grande successo commerciale, soprattutto per lo scarso marketing della stessa Magnavox; fu infatti nel 1975 che con \"PONG\" della Atari (ma distribuita dalla catena di negozi Sears), le console casalinghe conobbero una grande popolarit\u00e0, sebbene l'ideatore Nolan Bushnell si fosse ispirato proprio alla Odyssey, vista in una dimostrazione prima del lancio. Il suo successo port\u00f2 all'invasione del mercato da parte di diversi cloni, tra i quali la Coleco Telstar (a sua volta prodotta in parecchie versioni differenti). La prima generazione termin\u00f2 nel 1976 con l'uscita della Fairchild Channel F, sistema programmabile tramite cartucce rimovibili.\nConsole.\nPer una lista pi\u00f9 completa si veda la lista delle console di prima generazione\nPong su un chip.\nFinita la prima fase di queste console realizzate con singoli circuiti discreti, vennero distribuite diverse serie di chip che inglobavano in toto la circuiteria discreta che implementava i diversi giochi; i singoli chip comprendevano anche pi\u00f9 di un gioco ed uno stesso chip veniva usato da diverse console. Ogni console permetteva di giocare a tutti o ad un sottoinsieme dei giochi disponibili sui chip.\nLa seguente tabella riporta i principali chip e le relative principali console che li utilizzavano."}
{"id": "1929005", "revid": "110157", "url": "https://it.wikipedia.org/wiki?curid=1929005", "title": "Campionato mondiale di pallavolo maschile 2010", "text": "Il campionato mondiale di pallavolo 2010 si \u00e8 svolto dal 24 settembre al 10 ottobre 2010 ad Ancona, Catania, Firenze, Assago, Modena, Reggio Calabria, Roma, Torino, Trieste e Verona, in Italia: al torneo hanno partecipato ventiquattro squadre nazionali e la vittoria finale \u00e8 andata per la terza volta consecutiva al Brasile.\nQualificazioni.\nAlle qualificazioni hanno partecipato 109 nazionali di pallavolo, un record assoluto. Grazie alle qualificazioni si sono qualificate alla fase finale del torneo 22 squadre, mentre altre due, l'Italia, paese ospitante e il Brasile, campione del mondo in carica, sono qualificate di diritto. La distribuzione delle squadre, nei vari gironi di qualificazione, \u00e8 avvenuta sia in base al ranking mondiale al 5 gennaio 2008, sia in base al numero di federazioni registrate in ogni continente: partecipano quindi alle fase finale 8 squadre europee (9 se si conta l'Italia), 4 squadre nordamericane, 5 asiatiche-oceaniche, 2 squadre sudamericane (3 se si conta il Brasile) e 3 squadre africane.\nImpianti.\nLe citt\u00e0 prescelte per ospitare la manifestazione sono state 10: Ancona, Catania, Firenze, Assago, Modena, Reggio Calabria, Roma, Torino, Trieste, Verona. Le finali si sono svolte a Roma.\nPodio.\nCampione.\nBrasile(Terzo titolo)\nSecondo posto.\nCuba\nTerzo posto.\nSerbia"}
{"id": "1929006", "revid": "36426", "url": "https://it.wikipedia.org/wiki?curid=1929006", "title": "Mercati Traiani", "text": ""}
{"id": "1929007", "revid": "287204", "url": "https://it.wikipedia.org/wiki?curid=1929007", "title": "Middlemarch", "text": "Middlemarch \u00e8 un romanzo di George Eliot, pseudonimo di Marie Anne Evans (in seguito Marian Evans). \u00c8 il suo settimo e penultimo romanzo, iniziato nel 1869 e poi interrotto durante la malattia mortale di Thornton Lewes, figlio del suo amante George Henry Lewes. Nel corso dell'anno successivo alla morte di Thornton, Eliot riprese il lavoro, fondendo in un'unica opera coerente diverse storie, e tra il 1871-1872 il romanzo apparve in forma seriale. La prima edizione in un unico volume venne pubblicata nel 1874, ottenendo un'ampia diffusione.\nSottotitolato \"Uno studio di vita provinciale\", il romanzo \u00e8 ambientato a \"Middlemarch\", una citt\u00e0 di fantasia dell'Inghilterra centrale, tra il 1830 e 1832, ed \u00e8 composto da un intreccio di trame in cui figurano numerosi personaggi e ha per oggetto una grande variet\u00e0 di temi come lo status delle donne, la natura del matrimonio, l'idealismo e gli interessi personali, la religione e l'ipocrisia, nonch\u00e9 le riforme politiche del tempo. La narrazione \u00e8 lenta, il tono vagamente didattico - con la voce dell'autrice che di tanto in tanto irrompe nel racconto - e il canovaccio \u00e8 molto ampio.\nA dispetto di alcuni personaggi vagamente comici (Mr. Brooke, la \"piccola zia\" Miss Noble), Middlemarch \u00e8 un'opera realista. Attraverso le voci e le differenti opinioni rappresentate, si viene a conoscenza degli argomenti pi\u00f9 discussi dell'epoca, dalla riforma elettorale alle prime ferrovie, dalla morte di Giorgio IV alla successione di suo fratello, il Duca di Clarence. Vengono trattate tematiche relative allo stato della scienza medica del tempo e ci si imbatte nella mentalit\u00e0 di una comunit\u00e0 stabilita al momento in cui affronta dei cambiamenti non desiderati. Gli otto libri attraverso cui si snodano le vicende non sono entit\u00e0 separate, ma riflettono la pubblicazione seriale originaria. Un breve Preludio introduce l'idea di una moderna Santa Teresa, riferendosi implicitamente a Dorothea; un Epilogo al seguito degli otto libri accenna alle vicende future dei personaggi principali.\n\"Middlemarch\" ha mantenuto la sua popolarit\u00e0 e il suo prestigio come uno dei capolavori della narrativa inglese, bench\u00e9 alcuni critici abbiano espresso il loro malcontento sul destino riservato a Dorothea. In secoli diversi sia Florence Nightingale sia Kate Millett hanno evidenziato la subordinazione dei suoi sogni a quelli di Ladislaw. Tuttavia Virginia Woolf \u00e8 stata una delle sostenitrici del romanzo, descrivendolo come \"un libro magnifico che, pur con tutte le sue imperfezioni, \u00e8 uno dei pochi romanzi inglesi veramente per adulti\".\nGenesi dell'opera.\nIl primo gennaio 1869 George Eliot fece una lista dei suoi obiettivi nel diario personale: la lista includeva \"un romanzo chiamato Middlemarch\", insieme ad alcune poesie e altri progetti. Il suo romanzo precedente, \"Felix Holt\", era stato pubblicato pi\u00f9 di due anni prima e non ebbe un buon esito commerciale. Ci\u00f2 nonostante, il futuro nuovo romanzo sarebbe stato comunque ambientato nella stessa Inghilterra pre-riforma elettorale di \"Felix Holt\", e avrebbe affrontato la stessa questione della riforma, sebbene in maniera meno centrale.\nNelle stesure iniziali \"Middlemarch\" era la storia di un medico ambizioso, Lydgate, la famiglia Vincy e Mr. Featherstone; ma la stesura procedeva con lentezza e nel settembre dello stesso anno solo tre capitoli erano stati completati. La ragione principale di questa fase di stasi fu la malattia del figlio di Lewes, Thornie, che stava lentamente morendo di tubercolosi. A seguito della sua morte, avvenuta il 19 ottobre 1869, tutto il lavoro sul romanzo si era fermato. \u00c8 incerto se, a questo punto, la Eliot avesse intenzione di riprendere il vecchio progetto; nel novembre del 1870, pi\u00f9 di un anno dopo, inizi\u00f2 a lavorare su una storia completamente nuova, \"Miss Brooke\", incentrata su Dorothea. Non \u00e8 documentato il momento in cui la Eliot decise di fondere questa storia con la trama che riguardava Lydgate-Vincy-Featherstone, ma il processo era gi\u00e0 in corso nel marzo del 1871.\nAl crescere dell'estensione del romanzo, si decise anche in merito alla modalit\u00e0 di pubblicazione: nel maggio del 1871 Lewes chiese all'editore John Blackwood di fare uscire la storia in otto parti, a intervalli bimestrali a partire dal dicembre del 1871. Blackwood accett\u00f2 e gli otto libri apparvero come convenuto durante il 1872, mentre le ultime due parti furono pubblicate in due mesi consecutivi, nel novembre e dicembre 1872.\nTrama.\nLa giovane Dorothea Brooke \u00e8 una donna benestante e idealista, impegnata in progetti finalizzati ad aiutare i poveri della contea. In apparenza sarebbe destinata a una vita comoda e oziosa in qualit\u00e0 di moglie di un vicino proprietario terriero, sir James Chettam, ma con sgomento di sua sorella Celia (che in seguito sposer\u00e0 Chettam) e del suo loquace zio Mr. Brooke, decide di sposare Edward Casaubon, un pedante erudito di mezza et\u00e0 che lei ritiene sia impegnato in una grande opera, la Chiave di tutte le Mitologie. La giovane desidera trovare appagamento dalla condivisione della vita intellettuale di suo marito, ma durante un'infelice luna di miele a Roma, Dorothea sperimenta la di lui indifferenza verso le sue ambizioni. A mano a mano inizia a rendersi conto che il suo grande progetto \u00e8 destinato a fallire, e i suoi sentimenti verso il marito degradano verso la semplice piet\u00e0. Nel frattempo Dorothea stringe una tenera amicizia con un giovane cugino di Casaubon, Will Ladislaw, ma l'avversione di suo marito per lui \u00e8 chiara, e a Ladislaw viene proibito di fare loro visita. A seguito dell'aggravarsi delle sue condizioni di salute, Causabon tenta di estorcere a Dorothea la promessa che, se lui dovesse morire, lei eviter\u00e0 \u00abdi fare ci\u00f2 che io disapprovo, e impegnarsi a ci\u00f2 che io desidero\u00bb - sottintendendo l'interruzione di qualsiasi contatto con Ladislaw. Ma prima che Dorothea possa dare una risposta, Casaubon muore. Alla morte viene scoperto un codicillo al testamento in cui \u00e8 statuito che Dorothea potrebbe sposare Ladislaw solo a costo di rinunciare all'eredit\u00e0.\nParallelamente, un giovane medico idealista, Tertius Lydgate, \u00e8 arrivato a Middlemarch, pregno di concezioni progressiste sulla riforma della sanit\u00e0. Il suo lavoro al nuovo ospedale di Middlemarch lo mette in contatto con il finanziere Mr. Bulstrode, che ha inclinazioni da filantropo, ma anche un certo fanatismo religioso e un passato oscuro. Nipote di Bulstrode, in quanto figlia del fratello di sua moglie, \u00e8 Rosamond, secondogenita del sindaco e da tutti considerata la ragazza pi\u00f9 bella di Middlemarch. Rosamond comincia a mettere gli occhi addosso a Lydgate, attratta anche dalle sue parentele aristocratiche e riesce ben presto a impalmare Tertius, ma la distanza tra l'egocentrismo di lei e l'idealismo di lui garantisce un matrimonio infelice. Sia la venalit\u00e0 di sua moglie e sia la sua debolezza lo portano a sobbarcarsi enormi debiti, fino a costringerlo a chiedere aiuto a Bulstrode. A fargli da supporto nelle pene della vita matrimoniale e nei disastri finanziari \u00e8 Camden Farebrother, un parroco locale dallo spirito generoso e accattivante.\nNello stesso tempo facciamo la conoscenza di Fred, fratello irrequieto e irresponsabile di Rosamond, che ha ricevuto un'istruzione universitaria ed \u00e8 destinato - a dispetto dei suoi desideri - a una carriera ecclesiastica. Fred \u00e8 innamorato della sua fidanzatina d'infanzia, Mary Garth, un'assennata e schietta giovane donna che non lo accetter\u00e0 fin quando non abbandoner\u00e0 la Chiesa e sceglier\u00e0 una carriera a lui pi\u00f9 consona. Mary \u00e8 la causa involontaria della perdita da parte di Fred di una considerevole fortuna, lasciatagli in eredit\u00e0 dal vecchio e irascibile Mr. Featherstone, poi revocata da un successivo testamento che Featherstone, sul letto di morte, chiede a Mary di distruggere. Mary, non al corrente di ci\u00f2 che \u00e8 in gioco, rifiuta di assecondare Featherstone e Fred, in difficolt\u00e0 finanziarie a causa di affari sui cavalli non andati a buon fine e di alcuni debiti di gioco, \u00e8 costretto a prendere in prestito dal padre di Mary, Caleb Garth, la somma necessaria per ripianare i debiti. Questa umiliazione sciocca Fred al punto da convincerlo a rivalutare le sue scelte di vita, e si decide a fare pratica come amministratore terriero presso l'indulgente Caleb.\nQuesti tre intrecci narrativi - con alcune sottotrame come quella che vede il tragico e tuttavia comico tentativo di Mr. Brooke di entrare nel Parlamento come sostenitore della riforma elettorale - fanno da base ai primi due terzi della storia, fin quando non emerge un nuovo filone, con l'apparizione di John Raffles: egli \u00e8 a conoscenza del passato oscuro di Bulstrode ed \u00e8 determinato a sfruttarlo a suo vantaggio. Il terrore di Bulstrode di vedersi additare dalla comunit\u00e0 come un ipocrita lo porta ad accelerare la malattia mortale di Raffles, dandogli accesso all'alcool altrimenti proibitogli, ma \u00e8 troppo tardi: Raffles aveva gi\u00e0 diffuso la voce. Il disonore di Bulstrode ricade anche sullo sfortunato Lydgate, in quanto il prestito del finanziere da lui ricevuto diviene pubblico, e tutti lo ritengono quindi suo complice. Solo Dorothea mantiene la fiducia in Lydgate, ma questi e Rosamond sono costretti a causa del pubblico disonore a lasciare Middlemarch, mentre l'unica consolazione per il disonorato e ingiuriato Bulstrode \u00e8 che sua moglie gli rimane accanto mentre anch'egli affronta l'esilio volontario.\nL'ultimo filone del complesso intreccio (anche questo parallelo agli altri) riguarda Ladislaw, che fin dal primo incontro non ha mai fatto parola del suo amore per Dorothea. Rimane per un periodo a Middlemarch, lavorando per Mr. Brooke e diventando il fulcro delle insidiose attenzioni di Rosamond. Dopo il fallimento della campagna elettorale di Brooke non c'\u00e8 nulla che trattenga Ladislaw a Middlemarch, e fa quindi visita a Dorothea per annunciarle il suo addio. Ma Dorothea, sollevata dalla presenza di Casaubon ma ancora prigioniera del suo testamento, scandalizza nuovamente la sua famiglia, annunciando di sposare Ladislaw. Allo stesso tempo Fred, che si \u00e8 dimostrato un allievo capace nella professione di Caleb, ottiene finalmente l'approvazione e la mano di Mary.\nAl di l\u00e0 delle storie principali, continui sono gli accenni alle altre scene: osserviamo gli avari parenti di Featherstone che fanno visita al vecchio possidente per essere inclusi nel testamento; visitiamo lo strano m\u00e9nage familiare di Farebrother; veniamo a conoscenza di enormi divisioni economiche e sociali. Ma queste fanno soprattutto da sfondo, mentre l'autrice lascia nel finale le storie principali in gran parte sospese, affidando a un breve Epilogo il compito di riassumere le fortune dei nostri protagonisti durante i successivi trent'anni. Il libro si conclude come era iniziato, con Dorothea: \u00abLa piena natura di lei [...] si esaur\u00ec in rivoli che sulla terra non portavano un gran nome. Ma l'effetto della sua esistenza su coloro che la circondavano si diffuse in misura incalcolabile: perch\u00e9 il bene crescente del mondo in parte dipende da azioni prive di storia\u00bb.\nTematiche trattate.\nIstruzione.\nIl libro esamina il ruolo dell'istruzione nella vita dei personaggi e come essa li abbia influenzati. Gli studi in una scuola di buone maniere di Rosamond Vincy sono in contrasto con la religiosa ricerca continua di conoscenza di Dorothea. In principio Rosamond ammira Lydgate per il suo intelletto e la sua cultura esotica (avendo questi studiato a Parigi, a differenza di molti altri medici di Middlemarch). Una dinamica simile \u00e8 presente nella relazione tra Casaubon e Dorothea, provando quest'ultima una forte riverenza verso l'intelligenza e l'eloquenza del marito. Ma in entrambi i casi le aspettative delle giovani mogli sulle capacit\u00e0 dei consorti non rispecchiano la realt\u00e0.\nA dispetto della sua estrema erudizione, Mr. Casaubon \u00e8 spaventato dall'idea della pubblicazione in quanto crede di dover scrivere un'opera che sia al di sopra di tutte le critiche. Al contrario, Lydgate si gloria di tanto in tanto delle sue capacit\u00e0, inimicandosi i suoi colleghi medici. Egli guarda ai cittadini di Middlemarch con un certo disprezzo, generato dalla convinzione che la gente di provincia sia ritrosa e priva di interesse. Nella sua istruzione, comunque, non hanno fatto parte il tatto e la pratica politica, competenze essenziali in una cittadina ma viste da Lydgate come inferiori al suo status di brillante dottore.\nClassi sociali.\nI personaggi del libro appartengono a distinte classi sociali basate su lignaggio e censo. La classe signorile (cio\u00e8 quella classe di possidenti terrieri finanziariamente indipendente che non ha bisogno di lavorare per vivere) rappresentata da Sir James Chettam, Mr. Casaubon, il vecchio Mr. Featherstone e la famiglia Brooke (Dorothea, Celia e lo zio). La classe dei mercanti e quella dei professionisti sono rappresentate dalla famiglia Vincy (e in particolare da Fred e Rosamond), mentre la classe di lavoratori \u00e8 rappresentata dalla famiglia Garth.\nAnche l'ascesa e la discesa tra le classi sociali sono uno dei temi del libro. Mr. Vincy, che \u00e8 diventato ragionevolmente ricco ma che vive al di sopra dei suoi mezzi e ha insegnato ai suoi figli Fred e Rosamond a fare altrettanto, spera che essi riescano a salire i gradini della scala sociale: egli ritiene che Fred erediter\u00e0 una sostanziosa quantit\u00e0 di denaro dal vecchio Mr. Featherstone, e pertanto questi non subisce sollecitazioni a studiare duramente e a superare gli esami. Mr. Vincy abitua Rosamond a spendere in maniera sconsiderata perch\u00e9 \u00e8 convinto che, grazie alla bellezza e al fascino della ragazza, ella riuscir\u00e0 a sposare un uomo importante. Nessuno dei due figli di Vincy ha successo: Fred si aliena Mr. Featherstone e non eredita la fortuna che sperava, e finch\u00e9 non si immerge nel lavoro e realizza il suo destino come membro della classe lavoratrice non guadagna il rispetto di Mary Garth. Rosamond sposa il dott. Lydgate credendo di entrare a far parte di una classe superiore laddove Lydgate \u00e8 in realt\u00e0 a corto di soldi e dopo il matrimonio sprofonda nei debiti. Rosamond difatti insiste a mantenere uno stile di vita da classe altolocata persino quando suo marito tenta di ridurre le spese liquidando degli effetti personali per evitare il fallimento.\nLydgate, a differenza di sua moglie, non cerca di risalire la scala sociale, ma di discenderla. Egli \u00e8 nato in una famiglia benestante e nobile, ma si estranea dai suoi parenti decidendo di diventare un medico. Entrando nella classe dei professionisti, egli quindi decide volontariamente di fare parte di una classe inferiore e, tuttavia, \u00e8 ancora avvezzo a quei lussi materiali di cui ha goduto durante la giovinezza, spendendo pi\u00f9 del dovuto per comprare una clientela e per sistemare la casa matrimoniale. Lydgate, inoltre, persiste in attivit\u00e0 idealistiche tipiche delle classi superiori, come lavorare presso il nuovo Ospedale senza onorario o ad alienarsi i pazienti chiedendo compensi in contrasto con la normale pratica medica di Middlemarch, ad esempio evitando di vendere medicine. I suoi pazienti iniziano a considerarlo uno snob arrogante, e non vogliono avere niente a che fare con lui. Pertanto, non appartenendo a nessuna delle due classi, Lydgate implicitamente rifiuta di far parte sia dell'una che dell'altra.\nSignificato letterario e accoglienza tra il pubblico.\nPopolare fin dalla prima pubblicazione, il romanzo rimane uno dei pi\u00f9 letti della storia della letteratura, bench\u00e9 meno conosciuto in Italia. Nel gennaio del 2007, un libro intitolato \"The top ten\" inser\u00ec Middlemarch al numero dieci della classifica dei 10 libri pi\u00f9 importanti di tutti i tempi, basata sulla votazione di 125 scrittori selezionati."}
{"id": "1929009", "revid": "124815645", "url": "https://it.wikipedia.org/wiki?curid=1929009", "title": "Patrizia Scascitelli", "text": "Si \u00e8 diplomata in pianoforte presso il Conservatorio di Santa Cecilia nel 1972, dove \u00e8 anche stata allieva di Giorgio Gaslini, con cui ha successivamente collaborato in 3 LP.\nHa partecipato alla maggior parte dei pi\u00f9 importanti festival jazz internazionali negli anni '70, costituendo un trio e un quartetto a suo nome. Dal 1981 vive a New York, dove \u00e8 entrata in collaborazione con Maxine Sullivan e Kenny Williams, tra gli altri."}
{"id": "1929014", "revid": "1272592", "url": "https://it.wikipedia.org/wiki?curid=1929014", "title": "Valdigna d'Aosta", "text": "Valdigna d'Aosta \u00e8 stato un comune italiano della Valle d'Aosta.\nStoria.\nIl comune di Valdigna d'Aosta venne istituito nel 1929 dalla fusione dei comuni di La Salle e Morgex.\nVenne soppresso nel 1935 per la ricostituzione dei due comuni; il comune di Morgex assunse la denominazione Valdigna d'Aosta fino al 1946, ritornando poi al nome originario. La Salle, nel periodo 1935-1946, venne invece denominata \"Sala Dora\"."}
{"id": "1929015", "revid": "4506", "url": "https://it.wikipedia.org/wiki?curid=1929015", "title": "Arselle", "text": ""}
{"id": "1929018", "revid": "614011", "url": "https://it.wikipedia.org/wiki?curid=1929018", "title": "Juanjo Guarnido", "text": "Guarnido studi\u00f2 presso la scuola d'arte di Granada, lavorando poi per alcune pubblicazioni Marvel. Nel 1990 si sposta fino a Madrid lavorando per lo studio di animazione \"Lapiz Azul\"; \u00e8 in questo periodo che fa la conoscenza dello sceneggiatore Juan D\u00edaz Canales. Nel 1993 giunge alla Walt Disney Studios in Montreuil, dove lavora come animatore capo per il personaggio di Sabor del film \"Tarzan\"\nDopo il lavoro alla Disney, Juanjo contatta Juan Diaz Canales; i due lavorano insieme cercando di proporre pubblicazioni a fumetti alle case editrici francesi. Per l'editore Dargaud realizzano \"Blacksad\", pubblicato dal 2000."}
{"id": "1929021", "revid": "287204", "url": "https://it.wikipedia.org/wiki?curid=1929021", "title": "Sundernagar", "text": "Sundernagar (o Sundarnagar) \u00e8 una citt\u00e0 dell'India di 23.979 abitanti, situata nel distretto di Mandi, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 31\u00b0 31' 60 N e 76\u00b0 52' 60 E e ha un'altitudine di 860 .\nSociet\u00e0.\nEvoluzione demografica.\nAl censimento del 2001 la popolazione di Sundernagar assommava a 23.979 persone, delle quali 12.674 maschi e 11.305 femmine. I bambini di et\u00e0 inferiore o uguale ai sei anni assommavano a 2.287, dei quali 1.245 maschi e 1.042 femmine. Infine, coloro che erano in grado di saper almeno leggere e scrivere erano 19.552, dei quali 10.720 maschi e 8.832 femmine."}
{"id": "1929023", "revid": "1305887", "url": "https://it.wikipedia.org/wiki?curid=1929023", "title": "Brougham", "text": "Il brougham, chiamato anche fiacre in italiano, \u00e8 stato un tipo di carrozza a quattro ruote e trainata da uno o due cavalli. Fu anche utilizzato dalle prime automobili, dato che il design della vettura si prestava all'installazione di un motore al posto della forza animale. Inventato dal giurista scozzese Henry Peter Brougham nel 1838, l'uso della carrozza fu comune nell'era vittoriana, sia da parte degli aristocratici che dalla classe media. La vettura era formata da un corpo chiuso con due porte. In genere i posti a sedere erano due, ma a volte erano aumentati a quattro, montati opposti. Anteriormente all'abitacolo era collocato il sedile a due posti del conducente. A differenza delle altre carrozze dell'epoca, il veicolo era provvisto di un vetro anteriore. Le ruote anteriori erano in grado di sterzare in maniera precisa. Una variante, chiamata \"brougham-landaulet\" aveva un tetto ripiegabile dall'inizio delle porte posteriori fino all'estremit\u00e0 posteriore. Caratteristiche del tipo di carrozza erano l'ingresso da un lato solo ed il fatto che l'abitacolo fosse completamente chiuso. I primi modelli non erano molto confortevoli. Per ovviare a questo inconveniente furono studiate nuove sospensioni.\nLe automobili.\n Nella prima parte del XX secolo la struttura tipica delle carrozze \"brougham\" fu utilizzata per la costruzione di berline, principalmente elettriche. Il corpo della vettura era formato da un abitacolo adibito a trasporto passeggeri e, per i primi modelli, dei sedili anteriori senza copertura per il conducenti.\nIl termine \"brougham\" fu in seguito usato dalle case automobilistiche per i nomi delle vetture prodotte. Il primo modello con questa denominazione fu la Cadillac Brougham del 1916. La casa americana continu\u00f2 ad usare il nome per molti altri modelli prodotti durante il XX secolo.\nNegli anni seguenti molte altre aziende automobilistiche usarono \"brougham\" per denominare le loro autovetture che avevano finiture pi\u00f9 accurate rispetto alle serie ordinarie: Oldsmobile, Chevrolet, Pontiac, Chrysler, Plymouth e Dodge. I modelli prodotti dalle case furono: Chevrolet Caprice Brougham, Pontiac Parisienne Brougham, Chrysler New Yorker Brougham, Plymouth Valiant Brougham e Dodge Monaco Brougham. Anche la Ford utilizz\u00f2 il nome \"brougham\" per vetture prodotte fino agli anni settanta."}
{"id": "1929024", "revid": "729019", "url": "https://it.wikipedia.org/wiki?curid=1929024", "title": "Opel X16XEL", "text": "La sigla Opel X16XEL identifica un motore a scoppio prodotto dal 1994 al 2000 dalla Casa automobilistica tedesca Opel.\nStoria e caratteristiche.\nIl motore \"X16XEL\" della Opel \u00e8 nato come variante del 1.6 OHC Four, una famiglia di motori Opel esistente gi\u00e0 dalla seconda met\u00e0 degli anni settanta. In seguito, e precisamente nel 1996, questo motore \u00e8 stato fatto passare a far parte della nuova famiglia di motori Family I, dove \u00e8 rimasto fino al suo pensionamento, avvenuto nel 2000. &lt;br&gt;\nCon i 1.6 a corsa lunga dell'originaria famiglia \"OHC Four\" condivide diverse caratteristiche, come:\nInoltre, propone alcune caratteristiche presenti solo su alcuni altri 1.6 \"OHC Four\".\nIl motore \"X16XEL\" \u00e8 nato effettuando alcuni affinamenti sull'unit\u00e0 motrice \"X16XE\", gi\u00e0 nota per le sue caratteristiche di basso consumo e basse emissioni, a tal punto da riuscire a rispettare gi\u00e0 nel 1991 la direttiva Euro 3, nonostante non fosse ancora stata introdotta. Il motore \"X16XEL\" \u00e8 quindi un'ulteriore perfezionamento del motore originario e, nell'ambito di un programma varato dalla General Motors durante gli anni novanta e volto ad abbattere consumi ed emissioni nocive, tale motore \u00e8 stato spostato dalla famiglia \"OHC Four\" alla \"Family I\", come gi\u00e0 accennato in precedenza.&lt;br&gt;\nQuesto motore era caratterizzato da un rapporto di compressione pari a 10.5:1 e l'iniezione era affidata ad una centralina \"Multec S\". La potenza massima era di 101 CV a 6000 o 6200 giri/min, a seconda delle applicazioni, mentre la coppia massima era variabile tra 148 Nm a 3500 giri/min e 150 N\u00b7m a 3600 giri/min.&lt;br&gt;\nIl motore era dotato anche di sensore di battito in testa.&lt;br&gt;\nLa sua produzione si \u00e8 fermata nel 2000. Questo motore \u00e8 stato sostituito dall'unit\u00e0 \"Z16XE\", che soddisfa gi\u00e0 la direttiva Euro 4.\nApplicazioni.\nLe applicazioni del motore \"X16XEL\" includono:"}
{"id": "1929031", "revid": "380453", "url": "https://it.wikipedia.org/wiki?curid=1929031", "title": "\u012arakl\u012bs Petosfairis\u012b 2015", "text": "L'\u012arakl\u012bs Petosfairis\u012b 2015 \u00e8 una societ\u00e0 pallavolistica maschile greca, con sede a Salonicco: milita nel campionato greco di Volley League e fa parte della polisportiva Iraklis."}
{"id": "1929032", "revid": "287204", "url": "https://it.wikipedia.org/wiki?curid=1929032", "title": "Baddi", "text": " \nBaddi \u00e8 una suddivisione dell'India, classificata come \"nagar panchayat\", di 22.592 abitanti, situata nel distretto di Solan, nello stato federato dell'Himachal Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 54' 09 N e 76\u00b0 49' 21 E.\nSociet\u00e0.\nEvoluzione demografica.\nAl censimento del 2001 la popolazione di Baddi assommava a 22.592 persone, delle quali 16.929 maschi e 5.663 femmine. I bambini di et\u00e0 inferiore o uguale ai sei anni assommavano a 2.432, dei quali 1.293 maschi e 1.139 femmine. Infine, coloro che erano in grado di saper almeno leggere e scrivere erano 17.103, dei quali 14.085 maschi e 3.018 femmine."}
{"id": "1929041", "revid": "158286", "url": "https://it.wikipedia.org/wiki?curid=1929041", "title": "Palais Bourbon", "text": ""}
{"id": "1929043", "revid": "1463849", "url": "https://it.wikipedia.org/wiki?curid=1929043", "title": "European Counter Network", "text": "L'European Counter Network (ECN) \u00e8 un network virtuale nato nel 1989 sotto forma di rete di BBS per poi dotarsi nel 1996 di un server su internet (Isole nella Rete). La nascita della rete fu la conseguenza di una serie di riunioni svolte in Europa da un nucleo iniziale di hacktivisti fin dal 1988.\nL'European Counter Network \u00e8 nato come piattaforma di collegamento tra le diverse realt\u00e0 della sinistra extraparlamentare italiana ed europea: associazioni culturali, centri sociali, circoli, periodici, progetti specifici.\nOffre servizi di web hosting, di caselle e-mail e hosting di mailing list, in modo anonimo, autogestito ed autofinanziato.\nAl momento ospita diverse centinaia di caselle mail e di siti e la documentazione su di essi presente \u00e8 un vero e proprio archivio del movimento italiano e delle sue diverse aree: dai primi nuclei dei futuri Disobbedienti all'area anarchica (sia gruppi federati che non). \nInoltre ospita il progetto \"ecn/antifa\", vera e propria raccolta di documenti, informazioni, materiale multimediale sulla destra e sui movimenti neofascisti. \u00c8 presente, tra l'altro, il progetto \"crypto.ecn.org\", una raccolta di guide, programmi e quant'altro possa risultare utile alla crittografia e all'anonimato digitale.\nIl network di ecn.org \u00e8 stato pi\u00f9 volte oggetto delle attenzioni delle autorit\u00e0 giudiziarie:"}
{"id": "1929044", "revid": "767487", "url": "https://it.wikipedia.org/wiki?curid=1929044", "title": "Walter Junghans", "text": "Carriera.\nClub.\nInizi\u00f2 la carriera nel 1977 nel Bayern Monaco come riserva di Sepp Maier. Il ritiro dal calcio giocato da parte di Maier, permise al giovane portiere di giocare con continuit\u00e0 e di vincere con il club bavarese due Bundesliga e una Coppa di Germania.\nDopo la perdita del posto da titolare, il portiere si trasfer\u00ec nel 1982 allo , con cui milit\u00f2 per cinque stagioni. Nel 1987 fu acquistato dall' con cui vinse la 2. Bundesliga nel 1990. Appese le scarpette al chiodo nel 1996 dopo aver difeso per due campionati la porta del Fortuna Colonia.\nNazionale.\nPur non avendo giocato alcuna partita con la , Junghans si laure\u00f2 insieme alla sua squadra vincitore del ."}
{"id": "1929045", "revid": "125409673", "url": "https://it.wikipedia.org/wiki?curid=1929045", "title": "Charlie Dunbar Broad", "text": "Biografia.\nFu educato dapprima al Dulwich College, Londra, dall'anno 1900 fino al 1906, e poi al \"Trinity College\" a Cambridge fino al 1910, quando si laure\u00f2 con il massimo dei voti.\nNel 1911 inizi\u00f2 la carriera di assistente universitario alla \"St.Andrews University\"; nel 1920 divenne docente alla \"Bristol University\" ed infine per venti anni resse la cattedra di filosofia morale alla \"Cambridge University\".\nDiresse la \"Aristotelian Society\" nel biennio 1927-1928 e di nuovo dal 1954 al 1955.\nAssieme a Bertrand Russell e ad altri ventinove filosofi e intellettuali nel marzo del 1958 mand\u00f2 una lettera al The Times, nella quale invocava per gli omossessuali un giusto riconoscimento etico-morale e sociale.\nPensiero.\nIl suo modello di indagine, di approfondimento e di spiegazione alla problematiche dell'uomo e del mondo, si pu\u00f2 inserire nell'ambito del realismo e del naturalismo.\nUno dei temi fondamentali della sua ricerca \u00e8 stata la verifica della validit\u00e0 della scienza, che ebbe un esito positivo in quanto sia gli oggetti sia le loro relazioni sono percepibili e perci\u00f2 validi. Evidenzi\u00f2 che le ultime teorie scientifiche, tendevano ad accostarsi alla sensazione e alla percezione, ma proprio sulla validit\u00e0 di quest'ultima, Broad individu\u00f2 sia una spaccatura fra l'oggetto della percezione ed il corpo fisico sia una continuit\u00e0 fra i due elementi dell'indagine.\nOltre a ci\u00f2 sostenne la dipendenza dei processi della coscienza dai fenomeni della natura."}
{"id": "1929057", "revid": "767487", "url": "https://it.wikipedia.org/wiki?curid=1929057", "title": "\u00c1lvaro Parente", "text": "Carriera.\nDopo aver vinto la Karting European Junior Championship nel 1998, nel 2001 Parente cominci\u00f2 la sua carriera nell'automobilismo, disputando il campionato spagnolo di Formula 3. Il pilota portoghese continu\u00f2 a competere nello stesso campionato anche nella stagione successiva, questa volta per il Team Portugal, conquistando una vittoria ed il quarto posto nella classifica finale. Nel 2003 pass\u00f2 alla F3 Euro Series con il Team Ghinzani; tuttavia, il motore Mugen-Honda con cui era equipaggiata la vettura del portoghese si rivel\u00f2 poco competitiva rispetto al Mercedes e Parente conquist\u00f2 un solo punto in tutta la stagione; nello stesso anno partecip\u00f2 anche a due gare della F3 italiana, ottenendo una vittoria, ad una gara nel campionato di F3 inglese (questa volta con il team Carlin) ed al Gran Premio di Macao (sempre con la Carlin). Nel 2004 Parente si accord\u00f2 con il team Carlin per correre nel campionato inglese di Formula 3, nel quale conquist\u00f2 una vittoria ed il settimo posto in classifica; prese parte anche alla Marlboro Masters ed al Gran Premio di Macao, senza far segnare risultati di rilievo. Rimasto al team Team Carlin anche per la stagione successiva, Parente vinse il campionato di Formula 3 inglese, ottenendo undici vittorie; questo risultato lo rese il principale rappresentante dell'A1 Team Portugal per la nuova A1 Grand Prix. Nel 2006 Parente pass\u00f2 alla World Series by Renault con il team italiano Victory Engineering e dopo cinque gare ottenne la prima vittoria, sul Circuito di Istanbul; nel prosieguo della stagione il portoghese vinse altre due gare, al N\u00fcrburgring e a Barcellona, finendo il campionato in quinta posizione. Non essendo riuscito a trovare un volante in GP2 per il campionato 2007, a causa della mancanza di sponsor, Parente rimase nella World Series by Renault, accordandosi con il team francese Tech 1 Racing alla vigilia dei test pre-stagionali; Parente ottenne tre piazzamenti sul podio e due vittorie, vincendo il campionato davanti all'inglese Ben Hanley. Come premio per la vittoria del campionato nel gennaio 2008 la Renault offr\u00ec a Parente la possibilit\u00e0 di effettuare un test con una vettura di Formula 1, sul Circuito di Jerez de la Frontera. Nel 2008 Parente si trasfer\u00ec nel campionato GP2, con il team Super Nova; il pilota portoghese domin\u00f2 la gara di debutto a Barcellona, diventando cos\u00ec il primo pilota della sua nazione a vincere una gara di GP2; tuttavia il resto della stagione fu difficile e nonostante tre podi Parente concluse il campionato solo in ottava posizione. Nel 2009 Parente ha firmato un contratto con il team portoghese Ocean Racing Technology; dopo un avvio di stagione molto difficile, che ha visto il portoghese sempre fuori dai punti nelle prime quattro gare, Parente ha ottenuto un secondo posto nella gara sprint in Germania, vincendo poi la gara principale a Spa Francorchamps. Ha chiuso il campionato nella stessa posizione della stagione precedente, conquistando quattro punti in meno. Per il campionato 2010 di Formula 1 era stato indicato collaudatore della Virgin, ma successivamente, non potendo garantire la copertura finanziaria prevista, ha perduto questa qualifica; successivamente ha corso in Belgio e in Italia con la Coloni al posto di Alberto Valerio. Nel 2011 \u00e8 stato ingaggiato dalla Racing Engineering con la quale corre a Barcellona e a Monaco dove sostituisce l'infortunato Christian Vietoris. Dall'evento di Valencia a quello del N\u00fcrburgring, e in quello di Monza, ha corso con la Carlin al posto di Oliver Turvey. \nNel 2012 Parente si trasferisce al campionato FIA GT con l'Hexis Racing; \nUnited Autosports 1-3 Von Ryan Racing 4\ncon la scuderia francese disputa anche la sesta gara del campionato Blancpain Endurance Series l'anno successivo, mentre nel 2014 passa all'ART Grand Prix.\nRisultati in GP2.\nI risultati in grassetto indicano la pole position mentre quelli in \"corsivo\" indicano il giro pi\u00f9 veloce in gara."}
{"id": "1929063", "revid": "287204", "url": "https://it.wikipedia.org/wiki?curid=1929063", "title": "Alvaro Parente", "text": ""}
{"id": "1929072", "revid": "1534511", "url": "https://it.wikipedia.org/wiki?curid=1929072", "title": "Alain Aspect", "text": "Biografia.\nFisico sperimentale, si \u00e8 interessato lungo tutto l'arco della carriera a situazioni nelle quali le predizioni della meccanica quantistica sono molto lontane dall'intuizione.\nInsegnante reputato, \u00e8 impegnato nella diffusione della scienza verso il grande pubblico e nel dialogo con gli industriali.\nNel 1982 all'universit\u00e0 di Parigi condusse esperimenti di successo, ai quali deve la notoriet\u00e0, sulla correlazione quantistica fra particelle (e quindi sul paradosso di Einstein-Podolsky-Rosen), verificando la violazione della disuguaglianza di Bell. Tali lavori hanno permesso fra l'altro di definire il vecchio dibattito tra Albert Einstein e Niels Bohr sui fondamenti della meccanica quantistica.\n\u00c8 direttore di Ricerca al CNRS (la maggior organizzazione di ricerca pubblica in Francia), professore all'Istituto Politecnico, membro dell'Accademia delle scienze francese, Medaglia d'Oro del CNRS nel 2005 e vincitore del Premio Wolf nel 2010 per le sue ricerche nell'ambito dell'ottica quantistica e della fisica atomica, nonch\u00e9 del Premio Balzan nel 2013."}
{"id": "1929096", "revid": "1429175", "url": "https://it.wikipedia.org/wiki?curid=1929096", "title": "Buccellato di Lucca", "text": "Il Buccellato di Lucca \u00e8 un tipico dolce lucchese che si degusta in qualsiasi periodo dell'anno, e in particolare durante le manifestazioni della Esaltazione della Santa Croce.\nGeneralit\u00e0.\nIl Buccellato di Lucca deriva il proprio nome dal latino \"buccella\", ovvero \"boccone\": per gli antichi romani il \"buccellatum\" era un pane rotondo formato da una corona di panini ovvero \"buccellae\".\nAnche il moderno Buccellato di Lucca, in origine, presentava infatti una forma a ciambella e veniva portato dai lucchesi sulle proprie mense come dolce domenicale recandolo inserito dalla mano all'altezza dell'avambraccio, dopo aver assistito alla Messa. Oggi si trova anche in forma dritta, pi\u00f9 comoda al trasporto all'interno di un sacchetto.\nIl Buccellato di Lucca \u00e8 un dolce semplice, nato sulla nobilitazione del pane. Esternamente appare di un colore marrone scuro e lucido, derivante dalla spennellatura di uno strato di zucchero e uovo. Sul lato superiore il Buccellato presenta un leggero taglio che ne facilita la lievitatura. All'interno presenta una pasta dolce e morbida ricca di uva passa e anici.\nIngredienti e preparazione.\nIl Buccellato di Lucca non ha una ricetta \"riconosciuta\", come accade spesso per i dolci appartenenti ad una tradizione locale, e ogni forno e pasticceria ritiene di custodirne il segreto per una perfetta riuscita.\nComunque la base per la realizzazione del Buccellato \u00e8 la seguente:\nImpastare la farina, lo zucchero, il burro, il lievito, il sale ed una delle due uova ammorbidendo con il latte e un po' di acqua tiepida, realizzando la \"fontana\". Formare una palla di impasto morbida inserendo man mano anche l'uvetta (eventualmente ammorbidita con del liquore) ed i semi di anice. Lasciare lievitare l'impasto circa per 1 ora.\nDopo la lievitatura, realizzare dei salsicciotti di pasta (o delle ciambelle) effettuando un leggero taglio con un coltello sulla parte superiore della pasta, in modo da favorirne la lievitatura. Lasciare lievitare ancora per 1 ora.\nInfine spennellare la superficie superiore della pasta con un misto di zucchero e uovo e far cuocere a forno caldo per circa 1 ora.\nConsumazione.\nEsistono diverse maniere di consumare il Buccellato di Lucca. In primis il Buccellato \u00e8 un dolce fresco e dunque pu\u00f2 essere mangiato a fette sorseggiando un buon bicchiere di vino, meglio se liquoroso.\nAltri tipici accostamenti possono essere i seguenti: con panna fresca e fragole, panna e caff\u00e8 o ricotta e rum."}
{"id": "1929101", "revid": "125785147", "url": "https://it.wikipedia.org/wiki?curid=1929101", "title": "An\u017eelika Savrajuk", "text": "Ha svolto la sua attivit\u00e0 agonistica nel Centro Sportivo Aeronautica Militare, forza armata nella quale ricopre il grado di primo aviere scelto.\nBiografia.\nVenuta in Italia, dapprima ha fatto parte della Societ\u00e0 Ginnastica Fontivegge di Perugia, partecipando come individualista a diverse gare di livello nazionale e non solo.\nSuccessivamente \u00e8 passata alla Societ\u00e0 Petrarca di Arezzo e poi, dietro consenso di Marina Piazza, Direttrice Tecnica Nazionale, \u00e8 entrata a far parte della squadra nazionale di ginnastica ritmica dopo aver ottenuto la cittadinanza italiana nel 2007.\nSi \u00e8 ritirata dall'attivit\u00e0 agonistica nel settembre 2012.\nA marzo 2014 le fu conferita l'onorificenza di Cavaliere al Merito della Repubblica italiana, per la medaglia di bronzo conquistata a Londra 2012."}
{"id": "1929103", "revid": "54193", "url": "https://it.wikipedia.org/wiki?curid=1929103", "title": "Sant'Amato da Nusco", "text": ""}
{"id": "1929105", "revid": "123292968", "url": "https://it.wikipedia.org/wiki?curid=1929105", "title": "Volejbol'nyj klub Zenit-Kazan'", "text": "Il Volejbol'nyj klub Zenit-Kazan' (in russo \"\u0412\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431 \u0417\u0435\u043d\u0438\u0442-\u041a\u0430\u0437\u0430\u043d\u044c\") \u00e8 una societ\u00e0 pallavolistica maschile russa, con sede a Kazan' e militante nel massimo campionato russo, la Superliga.\nStoria.\nLa squadra nasce il 13 maggio del 2000, con il nome Volejbol'nyj klub Dinamo Kazan con sede a Kazan', grazie agli accordi del ministero degli affari interni del Tatarstan e dell'amministrazione comunale di Kazan', con l'intento di partecipare nel giro di pochi anni, nel massimo torneo russo, la Superliga. Partendo dalle basse categorie, nel giro di tre anni, vincendo le varie leghe minori grazie soprattutto all'apporto dell'allenatore Viktor Sidelnikov prima e di giocatori del calibro di Ruslan Olichver e Evgeny Mitkov dopo, la squadra di Kazan' conquista la tanto desiderata massima serie di pallavolo russa alla quale parteciper\u00e0 nella stagione 2003-04. Il primo anno di Superliga vide la squadra piazzarsi nel terzo gradino del podio dopo un entusiasmante finale per il bronzo che gli garant\u00ec la partecipazione per l'anno successivo alla Coppa CEV.\nDa qui la consapevolezza che per competere ad alti livelli, nazionali ed internazionali, serviva una collaborazione economica competitiva. Sostenuta dalla Tattransgaz, la societ\u00e0 di Kazan' cambiava denominazione diventando Volejbol'nyj klub Dinamo-Tattransgaz. Cos\u00ec nel 2004-05 oltre al nuovo capitale economico, arriv\u00f2 anche il primo trofeo nazionale, quell'anno infatti la squadra si aggiudic\u00f2 la Coppa di Russia, in Superliga conferm\u00f2 il terzo posto mentre in Coppa CEV si arrese ai quarti di finale. il 2005-06 non port\u00f2 successi alla squadra, che concluse al sesto posto il campionato nazionale e in campo internazionale venne eliminata al primo turno di Top Team Cup (odierna Coppa CEV), ma l'appuntamento col successo venne solo rimandato all'anno successivo, nella stagione 2006-07 la Volejbol'nyj klub Dinamo-Tattransgaz si laure\u00f2 infatti campione di Russia e acquis\u00ec il diritto a partecipare nella stagione 2007-08 alla Champions League che vinse alla sua prima apparizione battendo in finale la Copra Piacenza. Stagione che le regal\u00f2 anche la seconda coppa nazionale.\nConcluso il primo ciclo di vittorie la Volejbol'nyj klub Dinamo-Tattransgaz cambia nuovamente denominazione diventando la Volejbol'nyj klub Zenit-Kazan conquistando altri quattro titoli nazionali, questa volta consecutivamente (2009-2012), in campo internazionale invece in questo periodo fatica ad affermarsi raggiungendo per\u00f2 un consolatorio bronzo nella Coppa Del Mondo per Club nella stagione 2009-10, nello stesso anno vince inoltre la sua terza Coppa di Russia riuscendo cos\u00ec a compiere anche l'impresa di vincere entrambi i titoli nazionali nello stesso anno. La stagione 2010-11 la vede trionfare in Supercoppa Russa cos\u00ec come la stagione 2011-12, stagione in cui verr\u00e0 per\u00f2 affiancata la pi\u00f9 prestigiosa Champions League, la seconda della sua storia, conquistata in una finale entusiasmante vinta per 3-2 contro i polacchi del Be\u0142chat\u00f3w. La stagione 2012-13 regala al Kazan' la terza Supercoppa Russa consecutiva, mentre la vede arrivare terza in Superliga, stabilendo cos\u00ec un record per la pallavolo russa ovvero essere riuscita a salire sul podio per sette anni di fila (2007-2013), record migliorato in quanto nella stagione 2013-14 sar\u00e0 nuovamente la squadra di Kazan' a salire nel gradino pi\u00f9 alto del podio nel campionato di lega per la sesta volta nella sua storia, stagione che porter\u00e0 inoltre alla squadra anche la coppa nazionale per la terza volta. Nella stagione 2014-15 si aggiudica per la terza volta la Champions League, successo ottenuto anche nelle due edizioni successive. Nella stagione 2015-2016 si aggiudica: Supercoppa russa, Coppa di Russia e campionato. Anche la stagione 2016-17 si rivela ricca di soddisfazioni: lo Zenit vince infatti campionato (3-0 alla Dinamo Moskva), Coppa di Russia (3-1 alla Lokomotiv Novosibirsk) e Champions League (3-0 alla Sir Safety Umbria Volley). Anche nella stagione 2017-18 si aggiudica la Supercoppa, la Coppa di Russia, per la prima volta il campionato mondiale per club e la Champions League, ripetendosi in Supercoppa e in Coppa di Russia pure nell'annata successiva, quando per\u00f2 non giungono n\u00e9 i successi in campo internazionale, n\u00e9 la riconferma come campione di Russia.\nNella stagione 2019-20 la formazione si aggiudica per la nona volta, la sesta consecutiva, la Coppa di Russia, ma questo, complice la chiusura anticipata del campionato russo con l'assegnazione dello scudetto alla formazione vincitrice della \"regular season\" a causa della pandemia di Covid-19, rimane l'unico titolo conquistato dallo Zenit; nell'annata successiva il club conquista la Supercoppa russa."}
{"id": "1929107", "revid": "767487", "url": "https://it.wikipedia.org/wiki?curid=1929107", "title": "Mike Vescera", "text": "Biografia.\nDopo l'esordio, avvenuto nel 1980 come frontman degli Obsession, Vescera lavor\u00f2 con diversi gruppi musicali tra cui i giapponesi Loudness, Yngwie Malmsteen e i Dr. Sin. \u00c8 inoltre attivo nel campo della produzione discografica, collaborando con Bobby Jarzombek, Killing Machine e John Corabi.\nNel 2011 forma gli Animetal USA, tribute band della ormai storica band speed metal giapponese Animetal."}
{"id": "1929108", "revid": "78273", "url": "https://it.wikipedia.org/wiki?curid=1929108", "title": "Beta lattamine", "text": ""}
{"id": "1929115", "revid": "767487", "url": "https://it.wikipedia.org/wiki?curid=1929115", "title": "Alchemy (Yngwie Malmsteen)", "text": "Alchemy \u00e8 il decimo studio album del guitar hero svedese Yngwie Malmsteen.\nTracce.\nTutte le canzoni sono state scritte da Yngwie J. Malmsteen."}
{"id": "1929116", "revid": "18277834", "url": "https://it.wikipedia.org/wiki?curid=1929116", "title": "Piano di Montesarchio", "text": ""}
{"id": "1929119", "revid": "380453", "url": "https://it.wikipedia.org/wiki?curid=1929119", "title": "Beauvais Oise Universit\u00e9 Club", "text": "Il Beauvais Oise Universit\u00e9 Club \u00e8 una societ\u00e0 pallavolistica maschile francese con sede a Beauvais: milita nel campionato di Ligue A.\nStoria.\nIl club nasce nel 1974 per iniziativa dell'Universit\u00e0 di Beauvais; successivamente approda in Pro A. Dopo l'esordio, nel 2003, le sue prestazioni sono andate migliorando; nel 2008, vincendo la sua prima Coppa di Francia, ha ottenuto per la prima volta la qualificazione alla Champions League."}
{"id": "1929120", "revid": "767487", "url": "https://it.wikipedia.org/wiki?curid=1929120", "title": "War to End All Wars", "text": "War to End All Wars \u00e8 l'undicesimo studio album del guitar hero svedese Yngwie Malmsteen.\nTracce.\nTutte le tracce sono state scritte da Yngwie Malmsteen."}
{"id": "1929124", "revid": "1543377", "url": "https://it.wikipedia.org/wiki?curid=1929124", "title": "Cheyenne", "text": "I Cheyenne sono una popolazione di nativi americani dell'area delle Grandi Pianure, situate nell'America Settentrionale. La Nazione Cheyenne si compone di due trib\u00f9 unite, quella dei S\u00f3'taa'e (conosciuti come Sutai) e dei Ts\u00e9-ts\u00eah\u00e9st\u00e2hese (al singolare: Ts\u00eah\u00e9st\u00e1no; conosciuti come Tsitsistas). La popolazione totale, composta di 6.591 individui, si trova negli Stati federati statunitensi dell'Oklahoma e del Montana.\nOrigine.\nI Cheyenne sono parte del grande gruppo linguistico nordamericano degli algonchini, assieme con le trib\u00f9 degli Arapaho, Atsina, Nitsitapi (grande nazione suddivisa in Pikuni, c.d. Poor Robe, Kainah, c.d. Blood, Siksika, c.d. Blackfoot), nelle pianure centrali, Cree, Ojibway, Ottawa, Menominee, Potawatomi, Keakianik (Meskwaki c.d. Fox e Asikiwaki c.d. Sauk), Kickapoo, Miami, Illiniwek e Shawnee, attorno agli Upper Lakes dello St. Lawrence, tra la Hudson Bay e il bacino dell'Ohio, Naskapi Innu, Neenoilno Innu, Micmac, Abenachi, (cio\u00e8 Maliseet, Passamaquoddy, Penobscot, Norridgewock, conosciuti anche come Kennebec) e Western Abnaki (quali i Pennacook), Mohegan, Mahican, Pequot, Narragansett, Pokanoket, Massachusett, Lenape (o Delaware), Powhatan, nella penisola del Labrador e lungo la costa atlantica da Terranova alla Virginia. Sull'origine del loro nome vi sono varie interpretazioni: quella pi\u00f9 accreditata presso gli etnologi \u00e8 di \"piccoli rossi-parlanti\"; altri ritengono che Cheyenne derivi dalla parola francese \"chien\" (cane). Un'altra versione sostiene che il significato del termine cheyenne sia \"il popolo degli uomini\" come loro stessi si chiamavano.\nStoria.\nDurante il XVII ed il XVIII secolo si spostarono dalla regione dei Grandi Laghi, per raggiungere le odierne terre del Minnesota e del Nord Dakota con lo scopo di stabilizzarsi. Alcune delle loro caratteristiche culturali furono influenzate dal contatto con altre popolazioni indiane, quali gli Hidatsa e i Mandan. Intorno alla fine del XVIII secolo, con l'acquisizione del cavallo, i Cheyenne abbandonarono la vita stanziale per lo pi\u00f9 agricola, adottando uno stile di vita nomade, convertendo la loro alimentazione, basata sui frutti della terra e sul pesce, in una dieta formata da carne di bisonte e cibi vegetali. In questo periodo i Cheyenne emigrarono verso le terre del Colorado e del Sud Dakota e poi verso lo Wyoming.\nAlleatisi con i consanguinei Arapaho, nel frattempo separatisi dagli Atsina, i Cheyenne ampliarono i propri orizzonti anche verso le pianure meridionali, entrando in contatto e in conflitto con i Kiowa e i Comanche, contro i quali si distinsero capi molto importanti e famosi, prima di stipulare con costoro un'alleanza nel 1840, guidati da Wokaihwokomais (Antilope Bianca).\nAncora guidati da Wokaihwokomais (Antilope Bianca), i Cheyenne presero parte alle trattative di Laramie nel 1851, aderendo al trattato stipulato il 17 settembre 1851.\nMentre si svolgevano le trattative tra i bianchi, i Cheyenne e altre nazioni di nativi e veniva firmato l'accordo-farsa di \"Medicine Lodge\" che avrebbe dovuto garantire il passaggio dei coloni sulle terre degli indiani, ma che in pratica non fu mai rispettato, riprese la caccia ai Cheyenne. \nI Cheyenne furono al centro di alcune delle guerre indiane pi\u00f9 note, poich\u00e9 dalla seconda met\u00e0 del XIX secolo i loro territori furono attraversati dall'esercito statunitense. Il Governo degli Stati Uniti, intorno al 1860, ordin\u00f2 ai Cheyenne di trasferirsi in una piccola riserva situata nel Colorado, ma i nativi rifiutarono. Si scaten\u00f2 allora una prima caccia ai Cheyenne che invece volevano la pace e nella primavera 1864 inviarono una delegazione guidata da Awoninahku (Orso Magro), che invece fu accolto a colpi di fucile e ucciso.. Il capo degli Cheyenne meridionali, alias Motavato (Pentola Nera), in pieno accordo con i governativi si accamp\u00f2, insieme agli Arapaho di Hosa (Piccola Cornacchia) e Niwat (Mano Sinistra), lungo il fiume Sand Creek. Nonostante nell'accampamento sventolasse la bandiera degli Stati Uniti, il 29 novembre 1864 l'esercito statunitense (\"Colorado Volunteers\", al comando del col. John Chivington) li attacc\u00f2, massacrandone circa trecento, di cui solo settantacinque erano guerrieri, compresi i capi anziani Ohkohmkhowais (Lupo Giallo) e Wokaihwokomais (Antilope Bianca). Questo fatto \u00e8 passato alla storia come \"Massacro di Sand Creek\".\nNel gennaio-marzo 1865, alleati con gli Arapaho e i Sichangu Teton Dakota guidati da Sinte Galeshka (Coda Chiazzata), i Cheyenne, condotti da Woquini (Naso Aquilino) (chiamato anche Sautie (Pipistrello)), Houtuaekco (Orso maschio), Hotoaqihoosis (Toro Alto) generalmente noto (secondo la versione Dakota del suo nome) come Tonkahaska, capi della societ\u00e0 militare dei \"Dog Soldiers\" Cheyenne, Tahmelepashme (Stella del Mattino, Coltello Spuntato), Ohkohmgache (Piccolo Lupo), Ho'n\u00e9ohvov\u00f3'haestse (Lupo Pezzato), capi dei Cheyenne settentrionali, Wopoham (Cavallo Bianco), capo guerriero dei Cheyenne meridionali, seminarono il terrore lungo il South Platte River, attaccarono convogli, stazioni di posta e piccoli avamposti militari, rasero al suolo la citt\u00e0 di Julesburg scotennandone tutti gli abitanti per vendicare le vittime del massacro del Sand Creek, e isolarono Denver per mesi. Nella tarda estate 1865 i capi guerrieri Cheyenne raggiunsero la regione del Powder River, riunendosi ai Teton Dakota e contribuendo a respingere l'offensiva del gen. Patrick Connor sul Rosebud River, e parteciparono poi con gli Oglala Teton Dakota guidati da Mahpiua Luta (Nuvola Rossa) alla guerra lungo il Bozeman Trail; il 12 dicembre 1866 i Cheyenne di Tahmelepashme (Stella del Mattino, Coltello Spuntato), Ohkohmgache (Piccolo Lupo) parteciparono alla battaglia del Pe\u1e45o Creek, culminato nello sterminio degli 80 uomini al comando del cap. William J. Fetterman. Il 17 settembre 1868 circa 300 \"Dog Soldiers\" Cheyenne al comando di Tonkahaska, Houtuaekco, Woquini, Wopoham, Ho'n\u00e9ohvov\u00f3'haestse, presero parte alla battaglia contro un reparto di cinquanta scout arruolati dal colonnello George Forsyth e asserragliati sulla Beecher's island, nell'Arikaree River, ma furono respinti e anche Woquini fu ucciso da una fucilata.\nIl 27 novembre 1868 il tenente colonnello George Armstrong Custer assal\u00ec a tradimento il pacifico campo di Motavato lungo il fiume Washita, riuscendo facilmente a vincere lo scontro (una vera e propria replica del massacro compiuto da Chivington al Sand Creek), nel quale persero la vita Pentola Nera e un centinaio di nativi. I pochi superstiti si arresero e furono chiusi nelle riserve. Hotoaqihoosis / Tonkahaska fu rintracciato dagli esploratori Pawnee del col. Eugene A. Carr (c. d. \"Pawnee Battalion\", al comando del magg. Frank North e del cap. Luther North) e da William \"Buffalo Bill\" Cody, e l'accampamento Cheyenne fu assalito dai militari l'11 luglio 1869; i Pawnee si scatenarono contro donne e bambini, e Hotoaqihoosis / Tonkahaska fu ucciso dopo avere opposto con 20 guerrieri l'estrema resistenza, con gran parte della sua gente, fra cui donne e bambini e 52 guerrieri, mentre 117 Cheyenne (guerrieri, secondo un'improbabile versione dei vincitori *) furono catturati. \nI Cheyenne meridionali, guidati da Achekankooani (Scudo Bianco), M\u00e9'hahtse-po'eta (Testa Grigia), Medicine Water, Ho'n\u00e9ohvov\u00f3'haestse (Lupo Pezzato), Honeohnestoohe (Lupo Ululante), si unirono ai Comanche e ai Kiowa nella \"guerra per i bisonti\" che infiamm\u00f2 l'Oklahoma e il Texas negli anni 1874-1875, dapprima partecipando, il 27/6/1874, all'attacco contro Adobe Walls, dove i guerrieri furono respinti dai 28 cacciatori col\u00e0 asserragliatisi, armati di potenti e precisi fucili Sharp da caccia al bisonte aventi portata fino a 2\u00a0km., e poi alla resistenza contro l'offensiva sferrata dal col. Ranald S. McKenzie nel Llano Estacado e culminata nell'attacco dei militari ai villaggi indiani nascosti in Palo Duro Canyon il 28 settembre 1874 e nella successiva caccia alle bande ormai divise. Un gruppo di Cheyenne settentrionali guidati da Ishieyonish (Due Lune) continu\u00f2 invece la guerra ai visi pallidi e fu tra i protagonisti della celeberrima Battaglia del Little Bighorn, nella quale fu annientato l'intero gruppo di squadroni di George Armstrong Custer, comandante del 7\u00ba Reggimento Cavalleria USA. Dopo questa battaglia si intensific\u00f2 la caccia agli ultimi Cheyenne che, seguendo l'esempio di Tashunka Witko (Cavallo Pazzo), si arresero in buon numero intorno all'anno 1877. Furono spediti nelle riserve, ma molti di loro evasero subito per ritornare provvisoriamente ai loro luoghi di origine.\nCirca 300 Cheyenne settentrionali, al comando di Ohkohmgache (Piccolo Lupo) e Tahmelepashme (Stella del Mattino, alias Coltello Spuntato), furono protagonisti di un'epica fuga dalla riserva di Fort Sill, nell'Oklahoma, per tornare nelle terre dello Wyoming e il bacino del Tongue River, percorrendo tra il settembre e il dicembre 1878 un cammino di 1.500 miglia eludendo la caccia di oltre 10.000 militari e 6.000 volontari civili; separatisi i due capi coi rispettivi seguaci, Ohkohmgache e i suoi proseguirono verso il Tongue River, mentre Tahmelepashme e i suoi si diressero verso la riserva Oglala Teton Dakota. Il 23 ottobre, a due giorni di cammino da Fort Robinson, la gente di Tahmelepashme fu accerchiata dai militari e condotta al forte, dove giunse il 25 ottobre, presa in custodia dalla guarnigione del cap. Heinrich Wessels. Giunto l'ordine di ricondurre i Cheyenne nell'Indian Territory dell'Oklahoma, i prigionieri si ribellarono con le poche armi disponibili, tentando la fuga nei boschi innevati con temperature pari a -10\u00b0: quelli che non furono catturati (78) o uccisi dai militari nei giorni seguenti morirono di freddo e di stenti, e soltanto sette superstiti (di 149 precedentemente rinchiusi a Fort Robinson), compreso Tahmelepashme, riuscirono a raggiungere Ohkohmgache e la sua gente sul Tongue River, dove infine gli fu concesso di stabilirsi.\nCultura.\nI Cheyenne cambiarono radicalmente il loro stile di vita con l'introduzione del cavallo, divenendo cos\u00ec un popolo nomade, dopo che a lungo erano stati dediti all'agricoltura, e alla coltivazione di mais e di piselli. In questo periodo anche i loro riti religiosi di tipo animista-sciamanico subirono l'influenza del loro stile di vita e nei loro racconti apparve frequentemente il mito della Terra Madre che governa la creazione e la fertilit\u00e0, oltre ai miti escatologici riguardanti l'oltretomba e a quelli degli eroi e dei fanciulli prodigiosi. Tra questi ultimi vi \u00e8 il mito del saggio profeta che insegna la religione con i riti sacri, plasma le istituzioni e scandisce l'ordine sociale.\nLa nazione Cheyenne, diversamente da quelle di altri nativi americani, \u00e8 stata storicamente compatta e unita, sotto il governo centrale denominato \"Consiglio del quarantaquattro\" che fu sviluppato al tempo del raggiungimento delle Grandi Pianure da parte delle trib\u00f9.Gli antropologi discutono se nel loro sistema a clan la matrilinearit\u00e0, che prevede per i figli l'acquisizione del nome materno anzich\u00e9 di quello paterno, esistesse fin dalle origini o fosse elaborata pi\u00f9 tardi.\nArte.\nL'elemento fondamentale della cultura della nazione Cheyenne sono state le pelli, dalle tende ai ricami con perline o con aculei di porcospino.Tra gli elementi artistici principali si annoverano le pipe (a focolaio diritto e a gomito), i pali totemici (\"mantokan\"), le maschere e le figure umane.Frequenti sono le pitture su roccia o dentro le caverne, anche se la manifestazione pi\u00f9 diffusa \u00e8 la pittura su pelli. Tra le raffigurazioni principali vi sono gli avvenimenti sociali, lo spiritismo e la simbologia. Dopo i contatti con l'uomo bianco vennero introdotti anche temi floreali.Da ricordare l'artigianato con le penne (fisse e mobili)."}
{"id": "1929125", "revid": "80598", "url": "https://it.wikipedia.org/wiki?curid=1929125", "title": "I 5 di Lucca", "text": ""}
{"id": "1929126", "revid": "62004", "url": "https://it.wikipedia.org/wiki?curid=1929126", "title": "Huina Xing", "text": ""}
{"id": "1929127", "revid": "135224", "url": "https://it.wikipedia.org/wiki?curid=1929127", "title": "HK USP", "text": ""}
{"id": "1929129", "revid": "172126", "url": "https://it.wikipedia.org/wiki?curid=1929129", "title": "Cefalea tensiva", "text": ""}
{"id": "1929130", "revid": "23117", "url": "https://it.wikipedia.org/wiki?curid=1929130", "title": "Pedro Ken Morimoto Moreira", "text": ""}
{"id": "1929133", "revid": "23117", "url": "https://it.wikipedia.org/wiki?curid=1929133", "title": "Andr\u00e9 Tedesco", "text": ""}
{"id": "1929134", "revid": "767487", "url": "https://it.wikipedia.org/wiki?curid=1929134", "title": "Rob Dougan", "text": "\u00c8 tuttora noto principalmente per il suo singolo \"Clubbed to Death\" del 1995, reso celebre dalla colonna sonora del film \"Matrix\" nel 1999. Questo pezzo fu incluso nel suo album di debutto \"Furious Angels\" nel 2002, sette anni dopo la prima pubblicazione.\nLa sua musica in genere comprende una base trip hop che accompagna un'orchestra e a volte la sua voce blues; solo con poche composizioni si pu\u00f2 includere interamente nella musica elettronica.\nBiografia.\nIntorno al 1990, il suo amico Rollo Armstrong port\u00f2 Rob Dougan dall'Australia a Londra. Dal 1991 al 1995 Rob D fu dj e pubblicava remix. Nel 1994 i suoi remix cominciarono a entrare in classifica nel Regno Unito. Nel 1995 pubblic\u00f2 il suo primo singolo, \"Hard Times\".\nSempre nel 1995 il suo fortunato singolo \"Clubbed to Death\" diede importanza al suo nome nella scena dance club inglese. L'artista produsse circa una dozzina di remix del pezzo, compresa la \"Kurayamino Variation\" (\"kurayamino\" in giapponese significa \"dell'oscurit\u00e0\"), la versione preferita dai fan. La sua etichetta Mo'Wax Records fu cos\u00ec soddisfatta che gli commission\u00f2 la successiva \"Clubbed to Death 2\" (che poi divent\u00f2 bonus track nell'album).\nIl suo secondo singolo \"Furious Angels\" fu pubblicato nel 1998 dalla nuova etichetta Cheeky Records. Dougan lavor\u00f2 sodo per anni creando remix e dando in licenza i suoi pezzi per potersi produrre un album esattamente come lo voleva: sostenuto da un'intera orchestra e da un intero coro.\nNel 1999 la sua celebrit\u00e0 aument\u00f2 in modo esponenziale quando la sua \"Clubbed to Death (Kurayamino Variation)\" fu inclusa nella colonna sonora di \"Matrix\", anche se presso il pubblico questo successo rimase l'unico aspetto conosciuto dell'allora Rob D. Successivamente realizz\u00f2 remix di canzoni degli U2, di Moby e di Kylie Minogue e contribu\u00ec con due tracce alla colonna sonora di \"Matrix Reloaded\", seguito di \"Matrix\" del 2003, \"Ch\u00e2teau\" (una traccia inedita) e \"Kung Fu\" (una versione accorciata di \"Furious Angels\" fatta per il film). Inoltre nel trailer e in un menu del DVD di \"Matrix Reloaded\" \u00e8 presente la versione strumentale della traccia \"I'm Not Driving Anymore\".\nNel 2002 nel Regno Unito e nel 2003 nel resto del mondo, pubblic\u00f2 infine il suo album di debutto \"Furious Angels\", accolto con critiche positive e un po' di sorpresa per il tono inedito del suo lavoro e per il suo canto a voce grave vagamente riconducibile a Leonard Cohen. Nel tardo 2003 nel Regno Unito l'album fu ripubblicato in un'edizione a due dischi, il secondo dei quali contenente le versioni strumentali delle tracce cantate del primo.\nDal 2006 Dougan sta lavorando al secondo album (oltre che a \"un paio di canzoni\" per le Sugababes per \"tenere allenata la mano\") contemporaneamente ad alcuni progetti classici."}
{"id": "1929135", "revid": "23117", "url": "https://it.wikipedia.org/wiki?curid=1929135", "title": "Julio Uribe", "text": ""}
{"id": "1929136", "revid": "339392", "url": "https://it.wikipedia.org/wiki?curid=1929136", "title": "Campo di spostamento elettrico", "text": ""}
{"id": "1929138", "revid": "88740", "url": "https://it.wikipedia.org/wiki?curid=1929138", "title": "Correa", "text": ""}
{"id": "1929139", "revid": "183976", "url": "https://it.wikipedia.org/wiki?curid=1929139", "title": "Anderson Corr\u00eaa Polga", "text": ""}
{"id": "1929142", "revid": "78273", "url": "https://it.wikipedia.org/wiki?curid=1929142", "title": "Controllo Digitale", "text": ""}
{"id": "1929143", "revid": "124762453", "url": "https://it.wikipedia.org/wiki?curid=1929143", "title": "Mohicani", "text": "I Mohicani o Moicani (detti anche \"Mahican\" nella regione del fiume Hudson) sono una popolazione nativa dell'area dell'attuale Nuova Inghilterra, nella regione delle Green Mountains, originari delle terre lungo il fiume Hudson e successivamente migrati verso il Wisconsin. Il termine da cui deriva il nome \u00e8 \"Muhhekunneuw\", che significa \"popolo del grande fiume\".\nStoria.\nI Mohicani sono parte della grande trib\u00f9 nordamericana degli Algonchini: nelle regioni tra la costa atlantica, la baia di Hudson, gli Upper Lakes del St. Lawrence e il bacino dell'Ohio erano insediate le popolazioni degli Innu (Naskapi e Neenoilno), Micmac, Abenachi, (cio\u00e8 Maliseet, Passamaquoddy, Penobscot, Norridgewock, conosciuti anche come Kennebec) e Western Abnaki (quali i Pennacook), Massachuset, Wampanoag Pokanoket, Narragansett, Pequot, Mohegan, Mahican, Lenape (o Delaware), Powhatan, Shawnee, Miami, Illini, Muskwaki (c.d. \"Fox\"), Asikiwaki (c.d. \"Sauk\" o \"Sac\"), Kickapoo, Menominee, Potawatomi, Ojibway, Odawa, Cree, e, nella vasta regione dei Plains centrali, Nitsitapi (formati da Siksika, Kainah, Pikuni), Atsina, Arapaho, Cheyenne.\nMolti di essi si stanziarono presso Stockbridge, nel Massachusetts, dopo il 1780; in questo periodo permisero ad alcuni missionari cristiani delle Chiese protestanti di vivere assieme a loro, finendo per convertirsi alla nuova religione. Appoggiarono i coloni inglesi americani nelle guerre contro i francesi e contro gli indiani, subirono una confisca delle terre durante la rivoluzione americana e furono spinti a trasferirsi verso il Wisconsin tra il 1820 ed il 1830. Nel Wisconsin furono inseriti in una riserva, attualmente conosciuta come la \"Stockbridge-Munsee Band of Mohican Indians\", poich\u00e9 a Stockbridge esiste a tutt'oggi una comunit\u00e0 mohicana."}
{"id": "1929144", "revid": "78273", "url": "https://it.wikipedia.org/wiki?curid=1929144", "title": "Controlli Digitali", "text": ""}
{"id": "1929146", "revid": "18278513", "url": "https://it.wikipedia.org/wiki?curid=1929146", "title": "Mohicano", "text": ""}
{"id": "1929147", "revid": "18278516", "url": "https://it.wikipedia.org/wiki?curid=1929147", "title": "Mahicani", "text": ""}
{"id": "1929148", "revid": "18278517", "url": "https://it.wikipedia.org/wiki?curid=1929148", "title": "Mahicano", "text": ""}
{"id": "1929150", "revid": "18278520", "url": "https://it.wikipedia.org/wiki?curid=1929150", "title": "Muhhekunneuw", "text": ""}
{"id": "1929155", "revid": "47767", "url": "https://it.wikipedia.org/wiki?curid=1929155", "title": "Venerino", "text": ""}
{"id": "1929157", "revid": "18278611", "url": "https://it.wikipedia.org/wiki?curid=1929157", "title": "Danza del Sole", "text": ""}
{"id": "1929158", "revid": "91102", "url": "https://it.wikipedia.org/wiki?curid=1929158", "title": "Pino Zimba &amp; Zimbarie", "text": ""}
{"id": "1929166", "revid": "36426", "url": "https://it.wikipedia.org/wiki?curid=1929166", "title": "Umberto Grillo", "text": "Biografia.\nLa sua sfera di interesse \u00e8 rivolta, per lo pi\u00f9, ad una forma di arte che a Napoli ha conosciuto il suo massimo splendore: il Presepe.\nDal 2002 fino a settembre del 2009 \u00e8 stato Segretario dell'Associazione Italiana Amici del Presepio, sezione di Napoli, Successivamente, ha ricoperto il ruolo di Dirigente locale (il titolo di Presidente, all'epoca, era riservato alla sola sezione di Roma) fino al settembre 2011, quando ha ritenuto conclusa la sua esperienza di responsabile ed ha lasciato ogni incarico associativo. \u00c8, in ogni caso, presente in molteplici attivit\u00e0 collegate al mondo del Presepio e riveste ruoli di prestigio in associazioni, centri di ricerche e studi, correlati con l'oggetto del suo interesse.\nNel 1998 ha scritto, accompagnato da eminenti studiosi del Presepe napoletano (Nicola Spinosa, Gennaro Borrelli, Roberto De Simone, Franco Mancini ed altri), la sezione dedicata ai Pastori napoletani del '700 nei musei del mondo, nel libro: \"Presepe napoletano\", monumentale opera antologica edita da Franco Di Mauro. \nSempre nel 1998, per l'editore Di Fraia, pubblica il fortunato libro: \"Il Presepe napoletano: dalle origini a S. Gregorio Armeno\". \n\u00c8 autore di molteplici articoli e pubblicazioni su quotidiani, riviste specializzate e di diffusione nazionale.\n\u00c8 Presidente del Centro Permanente di Ricerche e Studi sul Presepe Napoletano - Associazione Amici del Presepe di Napoli."}
{"id": "1929170", "revid": "770813", "url": "https://it.wikipedia.org/wiki?curid=1929170", "title": "Schweizer 300", "text": "Gli elicotteri Schweizer 300 (in precedenza Hughes 300) sono una famiglia di aeromobili leggeri, multiruolo, originariamente prodotti dalla Hughes Helicopters come evoluzione dello Hughes 269. Attualmente questi modelli sono prodotti dalla Schweizer Aircraft, di recente divenuta sussidiaria della Sikorsky Aircraft. Il progetto di base, costituito da un rotore principale a tre pale mosso da un singolo motore a pistoni, \u00e8 in produzione da almeno 50 anni. Gli Schweizer 300 con la loro architettura, rappresentano la soluzione pi\u00f9 economica e dal miglior rapporto costo-efficacia per l'addestramento e l'agricoltura.\nSviluppo.\nNel 1955, la Hughes Tool Company's Aircraft Division effettu\u00f2 una ricerca di mercato che indic\u00f2 la presenza di domanda per elicotteri leggeri biposto a basso costo. Venne avviata la produzione del Model 269 nel settembre 1955. Il prototipo vol\u00f2 il 2 ottobre 1956, ma bisogn\u00f2 attendere fino al 1960 prima che venisse presa la decisione di avviare la produzione di serie .\nIl 9 aprile 1959, il 269 venne certificato dalla Federal Aviation Administration (FAA) e la Hughes continu\u00f2 la sua attivit\u00e0 concentrata sulla produzione per uso civile. Le consegne ai clienti iniziarono nel 1961 e il modello venne nominato 269A a seguito di alcune modifiche nel progetto. Gi\u00e0 per met\u00e0 del 1963 venivano prodotti 20 elicotteri al mese e nella primavera del 1964, il numero di esemplari prodotti era gi\u00e0 arrivato a 314. La Hughes aveva ottenuto un successo conquistando una larga porzione del mercato civile di elicotteri con un prodotto che si sarebbe dimostrato popolare per utilizzo per l'agricoltura, uso forze di polizia e altri lavori aerei.\nIl Model 300.\nNel 1964, la Hughes present\u00f2 la successiva evoluzione:il modello 269B. Si trattava di una variante leggermente ingrandita del modello 269 originale e in grado di ospitare tre posti. Venne commercializzato con il nome Hughes 300. Lo stesso anno, lo Hughes 269 stabil\u00ec un record di durata di 101 ore. Per ottenere il record, due piloti si alternarono ai comandi rimanendo in hovering in effetto suolo per i rifornimenti. Per garantire che non ci fossero infrazioni delle regole per il conseguimento del record, vennero fissate delle uova al lato inferiore dei pattini di atterraggio per registrare ogni possibile contatto con il suolo che avrebbe interrotto la misurazione del tempo di volo utile.\nAllo Hughes 300 fece seguito nel 1969 l'ulteriore evoluzione potenziata Hughes 300C (a volte designata 269C), che effettu\u00f2 il primo volo il 6 marzo 1969 e venne certificata dalla FAA nel maggio 1970. Questa nuova variante introdusse un motore pi\u00f9 potente Lycoming HIO-360-D1A da 190 hp (140 kW) e un rotore di diametro maggiore, il che consent\u00ec un aumento del carico utile del 45% e un miglioramento di tutte le prestazioni di volo.\nLa produzione Schweizer.\nFu proprio con il modello 300C che la Schweizer inizi\u00f2 nel 1983 la produzione su licenza Hughes. Nel 1984 la Hughes Helicopters cess\u00f2 le attivit\u00e0 e venne comprata dalla McDonnell Douglas, ma nel 1986 la Schweizer acquis\u00ec da questa tutti i diritti e dalla FAA la certificazione di tipo. Per questa ragione, gli elicotteri vennero denominato per un breve periodo di tempo Schweizer-Hughes 300C e in seguito pi\u00f9 semplicemente Schweizer 300C. Il progetto di base \u00e8 rimasto invariato negli anni, sebbene la Schweizer ha introdotto pi\u00f9 di 250 modifiche migliorative minori.\nVarianti.\nNegli ultimi 50 anni la Hughes, la Schweizer e altri costruttori su licenza in varie nazioni hanno costruito quasi 3000 esemplari del modello 269/300 per usi civili e militari di addestramento. La Schweizer ha per\u00f2 continuato a sviluppare il progetto aggiungendo un motore a turbina e ridisegnando la fusoliera fino ad arrivare allo Schweizer 330. Ulteriori sviluppi del gruppo dinamico, reso in grado di utilizzare meglio la potenza maggiore generata dal motore a turbina, ha portato allo sviluppo dello Schweizer 333.\nLa Schweizer \u00e8 stata comprata dalla Sikorsky Aircraft il 26 agosto 2004. I modelli Schweizer 300 completano la gamma di prodotto della societ\u00e0 acquirente, occupando la fascia pi\u00f9 leggera. Infatti, la Sikorsky era pi\u00f9 nota per i suoi modelli medi e pesanti da trasporto e multiuso e ha tratto vantaggio dall'acquisizione. Inoltre, \u00e8 stato riferito che nella acquisizione, la Sikorsky ha impiegato con successo la tecnologia di \"rapid prototyping\" originariamente utilizzata durante lo sviluppo dei componenti dinamici del modello 333 e del prototipo RQ-8 Fire Scout, per sviluppare il dimostratore tecnologico X-2."}
{"id": "1929174", "revid": "2208340", "url": "https://it.wikipedia.org/wiki?curid=1929174", "title": "Sakurajima", "text": "Il \u00e8 un vulcano attivo, nonch\u00e9 isola omonima (ora unita alla terraferma) nella prefettura di Kagoshima, nel Giappone sud-occidentale.\nDescrizione.\n\u00c8 uno stratovulcano con la cima divisa in tre picchi: il \"Kitadake\" a nord (inattivo da almeno 4900 anni, \u00e8 il pi\u00f9 alto: 1117 m s.l.m.), il \"Nakadake\" al centro e il \"Minamidake\" a sud, unico picco tuttora attivo. La superficie dell'isola \u00e8 di circa 77\u00a0km quadrati. Il monte si trova in una parte della baia di Kagoshima chiamata Baia di Kinko; la stessa isola, inoltre, fa parte della citt\u00e0 di Kagoshima. Il nome, tradotto dal giapponese, significa \"isola dei ciliegi\" (S\"akura\" = ciliegio, \"jima\" o \"shima\" = isola), per via dell'abbondante presenza di questi alberi.\nNel 1914, il vulcano ebbe una violentissima eruzione che seppell\u00ec di lava i villaggi circostanti, ed il cui deposito un\u00ec l'isola alla vicina Penisola di Osumi. L'attivit\u00e0 vulcanica continua tutt'oggi, e consiste soprattutto nell'emissione di cenere che ricopre i dintorni del monte, oltre alla stessa Kagoshima.\nNel 2013 \u00e8 ripresa l'attivit\u00e0 eruttiva caratterizzata da colonne di cenere che si sono innalzate per 5.000 metri per poi riversarsi sul centro abitato di Kagoshima.\nStoria.\nIl Sakurajima \u00e8 situato nella caldera di Aira, grande pi\u00f9 di 20\u00a0km e formatasi a causa di una catastrofica eruzione circa 22.000 anni fa. In quell'occasione furono espulsi varie centinaia di km cubici di cenere e pomice, causando lo sprofondamento del preesistente edificio vulcanico nella camera magmatica, poi invasa dall'acqua marina, e creando le vastissime distese di sabbia bianca della regione. Il vulcano, che ha un'et\u00e0 approssimativa di 15.000 anni (dunque, geologicamente giovanissimo), sorge ad 8\u00a0km a S del centro della caldera, e la prima eruzione storica documentata risalirebbe al 963 d.C. La maggior parte delle eruzioni sono di tipo stromboliano (concernenti, cio\u00e8, solo le parti sommitali), ma grandi eruzioni pliniane (altamente distruttive) si sono verificate nel 1471-76, 1779-82 e nel 1914.\nL'eruzione del 1914.\nL'eruzione del 1914 \u00e8 stata la pi\u00f9 potente eruzione vulcanica del XX secolo mai avvenuta in Giappone, e le colate prodotte in essa unirono il vulcano alla terraferma. Prima di quell'anno, il vulcano era stato quiescente per pi\u00f9 di un secolo. Testimone dell'evento fu il vulcanologo statunitense Frank Alvord Perret.\nL'eruzione inizi\u00f2 l'11 gennaio 1914. Allarmata dai frequenti terremoti che da qualche tempo si avvertivano in maniera sempre pi\u00f9 crescente, la popolazione s'era gi\u00e0 messa al sicuro. Il vulcano dapprima manifest\u00f2 una serie di forti esplosioni che crearono un'altissima nube eruttiva, poi gener\u00f2 imponenti colate laviche che si riunirono ben presto in un unico fiume di fuoco liquido. Il 13 gennaio, un violentissimo terremoto uccise 35 persone. Durante la fase finale dell'eruzione, la Caldera di Aira fu sommersa per 60\u00a0cm, a causa della subsidenza del suolo dovuta allo svuotamento della camera magmatica. Il fatto che tale subsidenza si sia verificata al centro della caldera, e non sotto il Sakurajima stesso, testimonia che il vulcano sia rifornito di magma dalle stesse \"sacche\" che alimentavano l'antica caldera.\nStato attuale.\nDopo il 1914, il Sakurajima entr\u00f2 nuovamente in eruzione nel 1955, costringendo nuovamente gli abitanti a lasciare la zona. Cinque anni dopo, sulla montagna fu eretto l'omonimo Osservatorio Vulcanologico, al fine di monitorare il vulcano e di prevederne le eruzioni: nella zona intorno ad esso vivono non meno di 680,000 persone, e la stessa Kagoshima si trova a soli 8\u00a0km dalla bocca del vulcano. Sono stati costruiti appositi rifugi nei dintorni della citt\u00e0, al sicuro da colate piroclastiche e dalla pioggia dei lapilli, ove le persone possono mettersi al sicuro nel pi\u00f9 breve tempo possibile grazie ad adeguatissimi ed efficientissimi piani d'evacuazione, che scattano con il suono di una sirena.\nDopo l'ultima, significativa eruzione nel 1991 e quelle pi\u00f9 recenti del maggio 2009 e dell'agosto 2013, il Sakurajima \u00e8 entrato nella lista denominata \"Decade Vulcano\", un progetto che riguarda lo studio approfondito di 16 vulcani, sparsi intorno alla Terra, le cui condizioni geologico-ambientali possono essere utili alla comprensione delle dinamiche eruttive e dei disastri ad esse collegati.\nIl Sakurajima fa parte attualmente del Parco Nazionale Kirishima-Yaku, ed \u00e8 meta abituale di molti turisti."}
{"id": "1929175", "revid": "18278918", "url": "https://it.wikipedia.org/wiki?curid=1929175", "title": "Il Grande Talk", "text": ""}
{"id": "1929182", "revid": "466539", "url": "https://it.wikipedia.org/wiki?curid=1929182", "title": "Harry Mulisch", "text": "Insieme a Willem Frederik Hermans e Gerard Reve, \u00e8 considerato uno dei \"Grandi Tre\" della letteratura olandese del dopoguerra. Ha scritto romanzi, opere teatrali, saggi, poesie e riflessioni filosofiche.\nBiografia.\nMulisch \u00e8 nato a Haarlem e visse ad Amsterdam dal 1958. Il padre di Mulisch, Kurt Victor Karl Mulisch, era un suddito dell'Impero austro-ungarico emigrato nei Paesi Bassi dopo la Prima guerra mondiale. Durante l'occupazione tedesca dei Paesi Bassi nella Seconda Guerra Mondiale, Kurt Mulisch lavorava per una banca tedesca che si occupava anche di beni confiscati agli ebrei. La madre di Mulisch, Alice Schwarz, era ebrea. Mulisch e sua madre sfuggirono alla deportazione nei campi di concentramento grazie al fatto che il padre di Mulisch collaborava con i nazisti. Data la particolare composizione della sua famiglia, Mulisch ha affermato che lui \"\u00e8\" la Seconda guerra mondiale. Mulisch fu allevato in gran parte dalla governante dei suoi genitori, Frieda Falk.\nTemi delle sue opere.\nUn tema frequente nelle opere di Mulisch \u00e8 la Seconda guerra mondiale. Durante la guerra suo padre lavorava per i tedeschi e, alla fine della guerra, trascorse tre anni in carcere. La guerra scoppi\u00f2 quando Mulisch era ancora un ragazzo, segnandone profondamente la vita e le opere. Nel 1963 Mulisch scrisse un libro sul caso Eichmann: \"De zaak 40/61\" (\"Il cas\u03bf 40/61\"). Opere importanti ambientate durante la Seconda guerra mondiale sono \"De Aanslag\" (\"L'attentato\"), \"Het stenen bruidsbed\" (\"Il letto matrimoniale di pietra\") e \"Siegfried\".\nElementi che spesso si trovano negli scritti di Mulisch sono i miti e le leggende della mitologia greca (per esempio in \"De Elementen\", \"Gli elementi\"), la mistica ebraica (in \"De ontdekking van de hemel\", \"La scoperta del cielo\", e \"De Procedure\", \"La procedura\"), famose leggende urbane e temi politici (dal punto di vista politico Mulisch si colloca a sinistra, in particolare nell'aver sostenuto Fidel Castro sin dalla rivoluzione cubana).\nMulisch ha molti lettori e, secondo i suoi critici, fa sfoggio della sua cultura filosofica e scientifica.\nMulisch ha ottenuto riconoscimenti internazionali con il film \"De Aanslag\" (\"L'attentato\", 1986), tratto dal romanzo omonimo. Il film ha vinto un Premio Oscar e un Golden Globe come miglior film straniero ed \u00e8 stato tradotto in pi\u00f9 di venti lingue.\nDal suo romanzo \"De ontdekking van de hemel\" (\"La scoperta del cielo\", 1992) \u00e8 stato tratto un film nel 2001, \"The Discovery of Heaven\" diretto da Jeroen Krabb\u00e9, interpretato da Stephen Fry.\nTra i molti premi ricevuti per singole opere e per tutta la sua opera, il pi\u00f9 importante \u00e8 il Prijs der Nederlandse Letteren (Premio della Letteratura Olandese), un premio ufficiale attribuito come riconoscimento alla sua carriera nel 1995."}
{"id": "1929184", "revid": "1632387", "url": "https://it.wikipedia.org/wiki?curid=1929184", "title": "Adolf Erman", "text": "Figlio di Georg Adolf Erman, professore di fisica all'Universit\u00e0 di Berlino, e nipote di Paul Erman.\nDopo aver studiato con Georg Ebers a Lipsia e a Berlino, divenne professore straordinario nel 1883 e professore ordinario di egittologia nel 1892 all'Universit\u00e0 di Berlino e nel 1885 venne nominato direttore del reparto egizio del museo reale.\nErman si impegn\u00f2 per trent'anni, assieme alla sua scuola, nel difficile compito di recuperare la grammatica della lingua egiziana, lavorando sulle relazioni con le altre lingue semitiche. Egli cominci\u00f2, insieme a Hermann Grapow, la stesura di un dizionario della lingua egizia (il progetto fu avviato nel 1897 e concluso nel 1961), il \"W\u00f6rterbuch der \u00e4gyptischen Sprache\", in sette volumi pi\u00f9 altri cinque di riferimenti, a tutt'oggi il pi\u00f9 vasto vocabolario della lingua egizia. Svolse importanti studi anche sull'arte e la religione dell'antico Egitto."}
{"id": "1929186", "revid": "76963", "url": "https://it.wikipedia.org/wiki?curid=1929186", "title": "Evelyn Ward", "text": "Attrice principalmente televisiva, lavor\u00f2 in numerose serie per il piccolo schermo a cavallo fra gli anni cinquanta e sessanta, tra le quali sono da ricordare \"The Further Adventures of Ellery Queen\", \"Perry Mason\", e \"Il dottor Kildare\"\n\u00c8 stata sposata con l'attore Jack Cassidy dal 1948 al 1956, dal quale ha avuto David, divenuto celebre attore e cantante. In seguito si \u00e8 risposata con il regista Elliot Silverstein."}
{"id": "1929189", "revid": "287204", "url": "https://it.wikipedia.org/wiki?curid=1929189", "title": "Heinrich Wilhelm Pelizaeus", "text": "Mercante, banchiere e console spagnolo in Egitto, dove risiede per molti anni, raccogliendo una vasta collezione di reperti all'Antico Regno provenienti dalla piana di Giza. Con questi poi fonder\u00e0 un museo a Hildesheim."}
{"id": "1929190", "revid": "729019", "url": "https://it.wikipedia.org/wiki?curid=1929190", "title": "Cefalea di tipo tensivo", "text": "La cefalea di tipo tensivo \u00e8 la pi\u00f9 frequente (90%) tra le cefalee. \u00c8 caratterizzata da dolore di qualit\u00e0 gravativo-costrittiva al capo, soventemente associato all'aumento del tono dei muscoli del capo e/o della nuca.\nL'attuale denominazione, cefalea di tipo tensivo (acronimo italiano CT o inglese TTH \"tension-type headache\"), sostituisce le precedenti \"cefalea essenziale\", \"cefalea idiopatica, cefalea muscolo-tensiva, cefalea tensiva, cefalea da stress, cefalea psicogena, cefalea psicomiogena\".\nIl termine \"tensivo\" deriva da osservazioni ormai superate che facevano risalire il dolore alla contrazione dei muscoli del capo o del collo. Attualmente si ritiene che la cefalea di tipo tensivo non abbia un'unica causa definita.\nCaratteristiche del dolore.\nIl dolore della cefalea di tipo tensivo viene sovente descritto come una forte sensazione di compressione della testa, come se questa fosse stretta da una morsa. Il dolore non \u00e8 pulsante ed \u00e8 frequentemente bilaterale, tipicamente lieve o moderato, ma talora pu\u00f2 essere anche molto intenso.\nGeneralmente dura 4-6 ore, ma pu\u00f2 anche manifestarsi per minuti, un giorno intero (comincia al mattino, aumenta lentamente nel corso della giornata, scompare alla sera), per diversi giorni o mesi (dolore subcontinuo nelle forme croniche), talora per anni. La sua comparsa o intensit\u00e0 \u00e8 influenzata da stress emotivi, ansia e depressione.\nPu\u00f2 coesistere aumentata dolorabilit\u00e0 dei muscoli della testa alla palpazione manuale (cefalea di tipo tensivo associata a dolorabilit\u00e0 dei muscoli pericranici).\nDiagnosi.\nCefalea primitiva o secondaria?\nSecondo le linee guida dell'International Headache Society, la cefalea dev'essere definita primitiva in un soggetto in cui non \u00e8 dimostrabile la presenza di altre patologie oppure quando non \u00e8 sostenibile o non sussiste nessuna correlazione con altre patologie coesistenti alla cefalea.\nSe la cefalea si manifesta in concomitanza o in relazione ad una patologia che ha come sintomo il mal di testa e, ad esempio, si riduce in seguito al miglioramento della patologia primaria (o si aggrava in seguito al peggioramento di tale patologia) la diagnosi deve essere di cefalea secondaria.\nSe una condizione patologica aggrava una preesistente cefalea primitiva, il medico pu\u00f2 porre o una doppia diagnosi di cefalea primitiva associata a una forma secondaria di cefalea correlata alla patologia in atto, oppure pu\u00f2 essere posta la sola diagnosi di cefalea primitiva.\nQueste linee guida sono comuni a tutte le cefalee.\nAttualmente nella descrizione delle cefalee i termini \"primaria\" \"primitiva\" e \"idiopatica \" sono pressoch\u00e9 equivalenti e vengono utilizzati per definire contemporaneamente due aspetti: la non dipendenza da altre patologie e l'eziologia sconosciuta. Parimenti i termini \"secondaria\" e \"sintomatica\" designano invece i casi in cui la cefalea \u00e8 correlata o \u00e8 il sintomo di una patologia.\nClassificazione.\nLe forme episodiche possono evolversi nella forma cronica.\nEziologia delle forme primitive.\nLa causa che genera la cefalea di tipo tensivo \u00e8 ancora sconosciuta. In individui predisposti, la cefalea di tipo tensivo pu\u00f2 essere scatenata dai seguenti fattori e condizioni:\n\u00c8 stato proposto che anomalie del sistema nervoso centrale o periferico potrebbero essere coinvolte nell'eziopatogenesi della malattia. Per molto tempo si \u00e8 creduto che questo tipo di manifestazioni dolorose fossero provocate dalla contrazione tonica o comunque frequente dei muscoli del capo e del collo. Una delle teorie illustra che la causa principale della cefalea di tipo tensivo e dell'emicrania sia il bruxismo (digrignamento dei denti durante il sonno e/o veglia) che determina una contrazione continua del muscolo temporale. Sebbene la contrazione muscolare possa giocare un ruolo nel determinismo della patologia, l'opinione attualmente pi\u00f9 diffusa in ambito scientifico prevede la compresenza di diversi fattori.\nSi ritiene inoltre che le forme episodiche siano frequentemente associate a posture anomale mentre le forme croniche sarebbero sostenute dalle modifiche permanenti del sistema nervoso centrale sopra descritte che esitano in iperalgesia alla quale si assocerebbe una componente psicoaffettiva (ansia e/o depressione).\nTerapie farmacologiche.\nLa cefalea di tipo tensivo episodica pu\u00f2 essere trattata con analgesici, in particolare l'ibuprofene si \u00e8 dimostrato pi\u00f9 efficace del paracetamolo in studi controllati. Tuttavia il ricorso frequente ai FANS, al paracetamolo o ad altri tipi di analgesici pu\u00f2 determinare un aumento della frequenza e della gravit\u00e0 degli episodi cefalgici e favorire una cronicizzazione della patologia.\nI farmaci attualmente impiegati nella cefalea tensiva cronica resistente alle terapie usuali(da soli o in combinazione):\nTerapie non farmacologiche.\nLa cefalea di tipo tensivo cronica pu\u00f2 essere trattata con una terapia di fondo farmacologica e non farmacologica come il biofeedback, la TENS, le tecniche di rilassamento, talvolta la psicoterapia e, qualora dipendesse da una condizione di malocclusione, con l'ausilio di un dispositivo chiamato \"ortotico\" che corregga la malocclusione e ripristini cos\u00ec il corretto lavoro muscolare del viso.\nBiofeedback.\nIl biofeedback per il trattamento della cefalea tensiva \u00e8 un metodo d'intervento non farmacologico e privo di effetti collaterali; si basa su una lunga sperimentazione scientifica cominciata negli anni \u201870 che ne ha ampiamente dimostrato l'efficacia e che ne fa l'opzione di prima linea per il trattamento e la profilassi della cefalea di tipo tensivo (Nicholson et al. 2011).\nIl trattamento di biofeedback per la cefalea di tipo tensivo si \u00e8 dimostrato efficace nell'80% dei pazienti trattati (Sherman, 2012) una percentuale ben superiore al 20-30% dell'amitriptilina, il farmaco (antidepressivo triciclico) pi\u00f9 usato nel trattamento profilattico della cefalea tensiva.\nArena e colleghi (1995) hanno anche dimostrato che ben il 100% dei pazienti trattati con l'EMG-biofeedback sui muscoli del trapezio/collo ha raggiunto una riduzione clinicamente significativa dei sintomi e della frequenza delle cefalee.\nIn una recente metanalisi Nestoriuc e colleghi (2008) hanno condotto un rigoroso confronto tra 53 ricerche (selezionate tra un numero ben maggiore in base al rigore metodologico usato) condotte a partire dagli anni '70 sull'efficacia dei vari protocolli di Biofeedback nel trattamento della cefalea tensiva.\nDa questo imponente studio, condotto con una metodologia di analisi molto rigorosa, sono emersi dati molto chiari: il Biofeedback ha un'efficacia che si colloca nel range medio-alto: l'EMG-Biofeedback \u00e8 il trattamento con il grado di efficacia pi\u00f9 alto.\n\u00c8 stato inoltre dimostrato che l'efficacia del Biofeedback \u00e8 significativamente superiore a quella del semplice rilassamento; da una ricerca (Blanchard et al. 1982) \u00e8 emerso che il 36% dei pazienti con cefalea tensiva e il 44% dei pazienti con emicrania che non hanno mostrato miglioramenti con le sole tecniche di rilassamento (10 sedute in 8 settimane) hanno invece risposto bene al Biofeedback.\nFisioterapia.\nTale cefalea pu\u00f2 essere curata con la ginnastica posturale pu\u00f2 aiutare a prevenire la tensione muscolare e a migliorare il tono muscolare, cos\u00ec da rendere i muscoli pi\u00f9 forti ed elastici. Anche il massaggio rilassante pu\u00f2 attenuare temporaneamente i sintomi. Tuttavia non esistono prove sperimentali a sostegno della fisioterapia come mezzo efficace nel trattamento della cefalea tensiva.\nPrecisazioni e approfondimenti.\nL'assunzione della pillola anticoncezionale aumenta il rischio trombotico negli emicranici ma non nei pazienti affetti da cefalea di tipo tensivo."}
{"id": "1929191", "revid": "79703", "url": "https://it.wikipedia.org/wiki?curid=1929191", "title": "VMware Workstation Player", "text": "VMware Workstation Player, precedentemente VMware Player, \u00e8 un software freeware di virtualizzazione (virtual machine) prodotto da VMware la cui prima versione \u00e8 stata distribuita nel dicembre del 2005.\nDescrizione.\nSi tratta in realt\u00e0 di un componente del software commerciale VMware Workstation che, da quando \u00e8 stato distribuito gratuitamente, ha permesso a molti nuovi utenti di accostarsi alla tecnologia della virtualizzazione dal momento che \u00e8 in grado di eseguire qualunque immagine di macchina virtuale precedentemente creata con le versioni commerciali dei prodotti VMware. Attualmente molti \"team\" di sistemi operativi in via di sviluppo scelgono di fornire ai propri \"tester\", oltre alle immagini ISO, anche installazioni virtuali pronte per girare all'interno dei software VMware.\nIl programma \u00e8 disponibile per le architetture di processori a 32 bit e 64 bit dei sistemi operativi Windows e Linux."}
{"id": "1929194", "revid": "1305772", "url": "https://it.wikipedia.org/wiki?curid=1929194", "title": "Pelizaeus", "text": ""}
{"id": "1929198", "revid": "1272592", "url": "https://it.wikipedia.org/wiki?curid=1929198", "title": "Francesco Rossi (egittologo)", "text": "Biografia.\nDal 1870 al 1909 fu professore di Egittologia nell'Universit\u00e0 degli Studi di Torino (a lui \u00e8 dovuto il cambiamento del titolo della cattedra da \"Antichit\u00e0 Orientali\" a \"Egittologia\").\nCollabor\u00f2, dapprima come assistente e successivamente in qualit\u00e0 di vice direttore, con l'archeologo e numismatico Ariodante Fabretti quando quest'ultimo ricopriva il ruolo di direttore del Museo Egizio di Torino (1871-1893). Tra il 1869 e il 1876, insieme all'egittologo olandese Willlem Pleyte (1836\u20131903), cur\u00f2 la pubblicazione in facsimile di una cospicua serie di papiri ieratici del Museo.\nDivenne socio nazionale dell'Accademia delle Scienze di Torino il 10 dicembre 1876.\nEntr\u00f2 a far parte dell'Accademia Nazionale dei Lincei come socio corrispondente nel 1888."}
{"id": "1929199", "revid": "172126", "url": "https://it.wikipedia.org/wiki?curid=1929199", "title": "Cefalea essenziale", "text": ""}
{"id": "1929200", "revid": "172126", "url": "https://it.wikipedia.org/wiki?curid=1929200", "title": "Cefalea muscolotensiva", "text": ""}
{"id": "1929201", "revid": "172126", "url": "https://it.wikipedia.org/wiki?curid=1929201", "title": "Cefalea da stress", "text": ""}
{"id": "1929202", "revid": "172126", "url": "https://it.wikipedia.org/wiki?curid=1929202", "title": "Cefalea psicogena", "text": ""}
{"id": "1929203", "revid": "172126", "url": "https://it.wikipedia.org/wiki?curid=1929203", "title": "Cefalea idiopatica", "text": ""}
{"id": "1929211", "revid": "3343", "url": "https://it.wikipedia.org/wiki?curid=1929211", "title": "Essarts", "text": ""}
{"id": "1929221", "revid": "228587", "url": "https://it.wikipedia.org/wiki?curid=1929221", "title": "Nuoto ai Giochi della XXIX Olimpiade - 100 metri stile libero maschili", "text": "Si sono svolte 9 batterie di qualificazione. I primi 16 atleti si sono qualificati per le semifinali.\nRecord.\nPrima di questa competizione, il record del mondo (RM) e il record olimpico (RO) erano i seguenti.\nDurante l'evento sono stati migliorati i seguenti record:"}
{"id": "1929222", "revid": "111319", "url": "https://it.wikipedia.org/wiki?curid=1929222", "title": "Peter Mancok", "text": ""}
{"id": "1929234", "revid": "161273", "url": "https://it.wikipedia.org/wiki?curid=1929234", "title": "C/2008 O3 Boattini", "text": ""}
{"id": "1929237", "revid": "1913206", "url": "https://it.wikipedia.org/wiki?curid=1929237", "title": "Aleksandr Aleksandrovi\u010d Fadeev", "text": "Biografia.\nFadeev, romanziere storico, trascorse l'infanzia e l'adolescenza in Estremo Oriente e studi\u00f2 all'Istituto di Commercio di Vladivostok. Entr\u00f2 nell'Armata rossa e nella primavera del 1921 si trasfer\u00ec a Mosca, dove incominci\u00f2 a dedicarsi alla letteratura, incentrata principalmente sulle guerre civili del suo paese. La sua prima opera di rilievo fu \"La disfatta\" (1927), basata sulle vicende intercorse durante una sommossa nella Siberia. Il suo filone continu\u00f2 con \"L'ultimo degli Udeche\" (1929-1936).\nIl suo desiderio di gridare la verit\u00e0 nelle pagine che scriveva lo port\u00f2 ad essere accusato di deviazionismo. Quando scrisse \"La giovane guardia\" (nel 1946) l'accoglienza \u00abfu molto favorevole e le era stato assegnato un Premio Stalin \u00bb. L'anno seguente, nel 1947, l'opera fu invece assolutamente criticata in quanto vi sarebbe stata \u00abomessa la funzione di guida e di educazione del partito e dell'organizzazione del partito\u00bb . In tale opera infatti descriveva con linguaggio secco l'operato dei soldati russi alle prese con l'avanzata tedesca nella Seconda guerra mondiale, per accontentare le accuse cambi\u00f2 completamente il suo metodo di scrivere e ripubblic\u00f2 l'opera nel 1951, evidenziando maggiormente il ruolo ed i meriti degli esponenti del partito.\nProprio in quegli anni fu eletto \"Segretario generale\" dell'Unione scrittori (a partire dal 1946).\nDurante gli anni in cui Kru\u0161\u010d\u00ebv era al comando indagini sul conto di Fadeev vennero effettuate, portando a galla vecchi abusi dello scrittore. Quando queste notizie furono rese note l'autore si suicid\u00f2. \"Metallurgia pesante\", l'ultimo suo romanzo, rest\u00f2 incompiuto."}
{"id": "1929249", "revid": "731511", "url": "https://it.wikipedia.org/wiki?curid=1929249", "title": "Dmitrij Sergeevi\u010d Mere\u017ekovskij", "text": "Biografia.\nIdeatore della societ\u00e0 filosofico-religiosa nella citt\u00e0 di Pietroburgo e della rivista \"Novyj Put' \" (che tradotto significa \"La via nuova\") Mere\u017ekovskij inizialmente aveva un'idea sulla natura delle cose prettamente pessimistica, ci\u00f2 si riflette nel suo primo scritto di rilievo \"Poemi\" pubblicato nel 1888. In seguito pubblica l'articolo \"Sulle cause della decadenza e sulle nuove correnti della letteratura russa contemporanea\", di rilievo per la letteratura russa in quanto veniva utilizzato per la prima volta quello che in seguito venne chiamato il simbolismo russo. Nello stesso anno (1893) pubblica anche \"Simboli\", una raccolta di versi.\nNegli anni seguenti Mere\u017ekovskij diede alle stampe la sua opera di pi\u00f9 vasto respiro: una trilogia di romanzi storici, \"Il Cristo e l'anticristo\".\nTale opera, che narra la vita di tre grandi personaggi della storia e descrive la societ\u00e0 e il pensiero dell'epoca in cui sono vissuti, analizza e mette a fuoco momenti di svolta epocale dell'umanit\u00e0. \u00c8 costituita dai romanzi: \"Giuliano l'Apostata, o la Morte degli dei\" (1896), \"Leonardo, o la Resurrezione degli dei\" (1901) e \"Pietro e Alessio o l'avvento dell'Anticristo\" (1905).\nIn essa si manifesta il nuovo pensiero dell'autore, di carattere strettamente religioso. Egli vi descrive infatti l'antitesi tra la concezione della santit\u00e0 della carne e della sacralit\u00e0 dello spirito. In particolare, il testo su Leonardo da Vinci appare come una delle pi\u00f9 penetranti descrizioni del Rinascimento italiano.\nI suoi scritti non furono solo religiosi, poich\u00e9 egli narr\u00f2 anche eventi storici drammatici della storia russa, come \"Paolo I\", del 1908, \"Lo zarevic Aleksej\", del 1920, \"Alessandro I\", del 1911 e \"14 dicembre\", del 1917).\nIl suo libro pi\u00f9 importante, comparso a puntate sul \"Mondo dell'arte\" dal 1901, \u00e8 per\u00f2 un saggio su Tolstoj e Dostoevskij. In quest'opera ritorna il suo concetto dell'interpretazione contrapposta (al di l\u00e0 delle apparenze) tra Tolstoj, poeta della carne, e Dostoevskij, poeta dello spirito.\nMere\u017ekovskij, sent\u00ec sempre di pi\u00f9 pulsare dentro di s\u00e9 il suo fervore religioso, diventando promotore di raduni religioso-filosofici, durante i quali laici e religiosi esaltavano lo spirito messianico del popolo russo.\nMere\u017ekovskij, affiliato alla Massoneria, manifestava, unitamente alla moglie contessa Zenaida Gippius, sentimenti contrari all'autocrazia zarista.\nPeraltro nel 1917 la coppia assunse posizioni nettamente ostili ai bolscevichi e fu costretta ad emigrare a Parigi dopo la Rivoluzione d'ottobre.\nVa segnalato anche che Mere\u017ekovskijj e la Gippius erano in contatto con Boris Savinkov, esponente dei socialrivoluzionari.\nPartito questo nettamente ostile ai bolscevichi, combattuti anche con atti di terrorismo, e favorevole ad una prosecuzione della guerra a fianco dell'Intesa.\nIncidentalmente anche Savinkov era Libero Muratore.\n\u00c8 altres\u00ec da rilevare che Mere\u017ekovskij era cognato di Arthur Moeller van den Bruck.\nSarebbe peraltro un errore attribuire al Mere\u017ekovskij, che dedic\u00f2 a Mussolini un saggio su Dante Alighieri, sentimenti filo hitleriani, Mere\u017ekovskij fu sempre uno spirito libero, al di l\u00e0 di simpatie od adesioni temporanee ad ideologie.\nAll'estero non rinunci\u00f2 ai suoi scritti e ai suoi pensieri. Riusc\u00ec ad imporsi nell'intellighenzia russa in esilio. Pubblic\u00f2: \"La congiura dei decabristi\", 1918; \"Il regno dell'Anticristo\", 1920; \"Napoleone\", 1929; \"Vite di santi da Ges\u00f9 ai nostri giorni\" (1936-1938) ma anche storie pi\u00f9 romanzate come \"La nascita degli dei: Tutankhamon in Creta\", 1925; \"Ges\u00f9 sconosciuto\", 1935; \"La Missione di Ges\u00f9 ( tr.it. di Renato Poggioli, Firenze, 1937).\" \nParticolare comune a tutte le sue opere \u00e8 la profonda convinzione che l'arte venga sottomessa alla religione, inoltre egli fu particolarmente attento ai problemi sociali, politici e spirituali della Russia del suo tempo."}
{"id": "1929257", "revid": "131358", "url": "https://it.wikipedia.org/wiki?curid=1929257", "title": "Br\u00fchl St. Gallen", "text": ""}
{"id": "1929264", "revid": "300067", "url": "https://it.wikipedia.org/wiki?curid=1929264", "title": "Edin Bav\u010di\u0107", "text": "Carriera.\nIl 3 agosto del 2010 l'Enel Brindisi ufficializza il suo ingaggio. Nel prosieguo della stagione, si trasferisce prima in Ucraina al Khimik Yuzhny e poi in Grecia all'Aris Salonicco. Il 14 agosto 2011 firma per la Vanoli Braga Cremona. Dal 17 aprile 2012, fino al termine della stagione, \u00e8 aggregato alla Bennet Cant\u00f9."}
{"id": "1929266", "revid": "466539", "url": "https://it.wikipedia.org/wiki?curid=1929266", "title": "Terrapieno", "text": "Il terrapieno \u00e8 un accumulo di terreno realizzato artificialmente per vari scopi. Pu\u00f2 essere sistemato in modo da autosostenersi oppure raccolto all'interno di opere di sostegno. Viene utilizzato principalmente per sostenere la base di strade e ferrovie (in questi casi viene spesso chiamato rilevato), per rinforzare muri o argini, per formare dighe di modesta altezza, e per creare terrazzamenti.\nIn passato \u00e8 stato molto utilizzato nella costruzione di fortificazioni. Usato gi\u00e0 dalla protostoria (l'Aggere romano), il suo uso fu incrementato quando comparvero le armi da fuoco; la massa del terrapieno riusciva a contrastare la forza dirompente dei proiettili."}
{"id": "1929268", "revid": "172126", "url": "https://it.wikipedia.org/wiki?curid=1929268", "title": "Killip", "text": ""}
{"id": "1929269", "revid": "767487", "url": "https://it.wikipedia.org/wiki?curid=1929269", "title": "Hooligans (singolo)", "text": "Hooligans \u00e8 il secondo singolo dei Rancid, punk band californiana, estratto dall'album \"Life Won't Wait\". La copertina ritrae l'ormai ex-batterista Brett Reed. Non fu girato alcun video del singolo in questione."}
{"id": "1929272", "revid": "287204", "url": "https://it.wikipedia.org/wiki?curid=1929272", "title": "Edin Bavcic", "text": ""}
{"id": "1929273", "revid": "287204", "url": "https://it.wikipedia.org/wiki?curid=1929273", "title": "Ero mors tua, o mors", "text": "La locuzione latina Ero mors tua, o mors, tradotta letteralmente \"Sar\u00f2 la tua morte, o morte\" \u00e8 tratta dalla traduzione latina della \"Vulgata\" del Libro di Osea ():\nGiuseppe Moscati, medico cattolico poi canonizzato, la fece apporre insieme al Crocifisso all'interno della camera mortuaria dell'Ospedale degli Incurabili di Napoli, in contrapposizione all'altra scritta posta all'ingresso \"Hic est locus ubi mors gaudet succurrere vitae\"."}
{"id": "1929277", "revid": "2134764", "url": "https://it.wikipedia.org/wiki?curid=1929277", "title": "Mirza Teletovi\u0107", "text": "Biografia.\nNato e cresciuto a Mostar in Bosnia ed Erzegovina, Teletovi\u0107 \u00e8 di etnia bosgnacca visse nella citt\u00e0 anche durante la guerra negli anni '90, in cui la citt\u00e0 di Mostar fu teatro di bombardamenti e di morte oltre che di un assedio di 18 mesi; in seguito Teletovi\u0107 dichiar\u00f2 sui fatti:\nNonostante giocasse a basket gi\u00e0 da piccolo, pratic\u00f2 calcio, kickboxing e karate, prima di dedicarsi completamente alla pallacanestro.\nTeletovi\u0107 di religione musulmana.\nCaratteristiche tecniche.\nEra un'ala grande di 206 cm specialista nel tiro da 3 punti. Nonostante i ruoli differenti occupati dai 2 in campo, si \u00e8 ispirato al cestista croato Dra\u017een Petrovi\u0107.\nCarriera.\nEuropa (2002-2012).\nSloboda Tuzla (2002-2004).\nDebutt\u00f2 nella pallacanestro professionistica con la maglia dello Sloboda Tuzla nella stagione 2002-2003, in cui ebbe una media di 7,2 punti e 2,7 rimbalzi a partita. Nella sua seconda stagione invece tenne di media di 26,4 punti e 6,6 rimbalzi in pi\u00f9 di 17 partite in Super liga.\nOstenda (2004-2006).\nNel 2004 venne ingaggiato dall'Ostenda, con la maglia del quale disput\u00f2 due stagioni. Tenne di media di 6,7 punti e 2 rimbalzi in ULEB Cup, mentre in campionato tenne di media 9,9 punti e 5 rimbalzi al primo anno e 11,2 punti e 4,7 rimbalzi a partita, contribuendo cos\u00ec al successo finale della squadra.\nSaski Baskonia (2006-2012).\nNel 2006 venne ingaggiato dal Saski Baskonia, club militante in Liga ACB e in Eurolega. Debutta con la nuova maglia il 1\u00ba ottobre 2006, nella vittoria per 95-94 contro il Valencia segnando 2 punti. In Eurolega ebbe di media 5,3 punti e 2,8 rimbalzi a partita, e a fine anno vinse la Supercoppa di Spagna.\nA fine anno si dichiar\u00f2 eleggibile per il Draft NBA 2007, ma non venne selezionato. Nelle stagioni successive venne promosso a titolare della squadra spagnola, venendo in seguito nominato capitano e diventando una colonna portante della squadra. Il secondo anno vinse la sua seconda supercoppa, il suo primo campionato spagnolo, e a fine anno venne nominato Giocatore rivelazione della Liga ACB da lui vinta con il Baskonia.\nL'anno successivo venne nominato MVP di Copa del Rey, vinta dalla squadra basca.\nRivinse il Campionato Spagnolo con il Baskonia nel 2009-2010 In 10 partite di Eurolega 2011-2012 ha una media di 21,7 punti e 6 rimbalzi a partita. Il Saski Baskonia non riusc\u00ec tuttavia a qualificarsi per la fase delle Top 16. Nel giugno 2012 Teletovi\u0107 e il Saski Baskonia concordarono una buonuscita di 2 milioni di euro in modo che il giocatore potesse andare in NBA.\nNBA (2012-2018).\nBrooklyn Nets (2012-2015).\nIl 17 luglio 2012 si accord\u00f2 con i Brooklyn Nets per un contratto triennale a 15,6 milioni di dollari. I Nets pagarono 500.000 dollari per farlo arrivare in NBA, mentre il resto lo pag\u00f2 il bosniaco. In seguito firm\u00f2 un contratto triennale a 9 milioni di dollari, in modo da essere classificato nella mini eccezione di medio livello del contratto collettivo. Il 5 novembre 2012 fece il suo debutto con la franchigia di Brooklyn, contro i Minnesota Timberwolves, segnando 5 punti. Il 5 gennaio 2013 mise a referto 14 punti, 6 rimbalzi e 2 stoppate contro i Sacramento Kings. Il 1\u00ba marzo 2013 P.J. Carlesimo, allenatore dei Nets annunci\u00f2 di volerlo inserire nella rotazione della squadra, per potergli garantire un impiego regolare.La squadra arriv\u00f2 quarta al termine nella regular season nella graduatoria finale della Eastern Conference si qualific\u00f2 ai play-off dove si ferm\u00f2 al primo turno perdendo la serie contro i pi\u00f9 blasonati Chicago Bulls per 4-3.\nComunque durante la \"regular season\" Teletovi\u0107 venne utilizzato in 53 occasioni (mai da titolare), mentre nella \"post-season\" soltanto in un'occasione (gioc\u00f2 1 minuto in cui non ebbe nemmeno il tempo di segnare).\nA fine stagione Carlesimo venne sollevato dall'incarico di coach per far spazio al \"rookie\" Jason Kidd (appena ritiratosi dopo 19 anni di carriera, 7 di questi proprio nei Nets che ai suoi tempi erano noti come New Jersey Nets). Nonostante ci\u00f2 Teletovi\u0107 riusc\u00ec comunque a ritagliarsi molto spazio nelle rotazioni di quest'ultimo, seppur uscendo dalla panchina. La fiducia dell'allenatore venne ripagata dall'ala grande di Mostar, tanto che il 29 novembre 2013 realizz\u00f2 18 punti e 13 rimbalzi contro gli Houston Rockets, realizzando la prima doppia doppia della sua carriera in NBA. Il 10 gennaio 2014 nella sfida contro i Miami Heat (poi vinta dai Nets dopo un doppio overtime) Teletovi\u0107, a pochi secondi dalla fine, commise un fallo sulla stella degli Heat LeBron James; il bosniaco mise il suo braccio intorno al collo di James per impedirgli di andare indisturbato a segnare 2 punti, e LeBron, dopo aver tentato di andare addosso a Teletovi\u0107 a fine partita sbott\u00f2 sostenendo a parole che \"\u00abIl fallo di Teletovic non \u00e8 stata una giocata di basket\u00bb.\" Il 25 gennaio 2014 nella gara vinta in casa dai Nets per 107-106 contro i Dallas Mavericks Teletovi\u0107 segn\u00f2 34 punti, suo career-high in NBA.\nLa stagione successiva i Brooklyn Nets cambiarono nuovamente allenatore: Jason Kidd and\u00f2 ad allenare i Milwaukee Bucks, e cos\u00ec i Nets vennero affidatI a Lionel Hollins. In pi\u00f9 i Nets non rifirmarono Reggie Evans, con cui si divise lo spazio nel ruolo di ala grande nei 2 anni precedenti.\nLa stagione inizi\u00f2 molto bene per il bosniaco, che raddoppi\u00f2 il proprio minutaggio e arrivando ad avere il 39% di percentuale di tiro, e fornendo ottime prestazioni come quando segn\u00f2 34 punti contro i Dallas Mavericks (di cui 24 nel secondo quarto). Tuttavia il 24 gennaio 2015 si concluse bruscamente a causa di un'embolia polmonare rimediata durante la partita contro i Los Angeles Clippers (Teletovi\u0107 aveva avuto anche dei roblemi respiratori) a seguito di un colpo al fianco che gli caus\u00f2 dei coaguli di sangue, che poi viaggiarono prima verso il polpaccio e successivamente nei polmoni di Teletovi\u0107. Tra l'altro il due volte campione NBA Chris Bosh (che a causa della stessa diagnosi \u00e8 impossibilitato dal giocare a pallacanestro) arriv\u00f2 a scrivere un messaggio di cordoglio a Teletovi\u0107 con su scritto:\nTuttavia nonostante questo torn\u00f2 in campo gi\u00e0 il 23 aprile durante la gara-2 contro gli Atlanta Hawks (arrivati a sorpresa primi a est al termine della regular season davanti ai Cleveland Cavaliers di LeBron James) giocando 4 minuti e raccogliendo 2 rimbalzi.\nAl termine della serie i Nets vennero eliminati dalla franchigia della Georgia per 4-2. In tutta la serie Teletovi\u0107 disput\u00f2 3 partite, giocando pochi minuti (5,3 di media) e senza segnare neanche un punto.\nPhoenix Suns (2015-2016).\nAlla fine del suo contratto con i Brooklyn Nets, la squadra non estese per lui la \"qualifying offer\". A tal punto Teletovi\u0107 rimase free agent. Allora il 18 luglio 2015 firm\u00f2 un contratto annuale da 5,5 milioni di dollari con i Phoenix Suns. Teletovi\u0107 con i Suns gioc\u00f2 in totale 79 partite, anche se solo 1 di queste nel quintetto base. Tenne comunque di media 12,2 punti a partita e segn\u00f2 nell'arco dell'anno ben 181 tiri da 3 punti (su 460, tenendo quindi una media del 39,3% da 3), risultando essere il 14\u00ba giocatore ad aver segnato pi\u00f9 tiri da 3 punti in tutta la lega, piazzandosi a fine anno davanti anche a giocatori del calibro di Isaiah Thomas (167 tiri da 3 segnati), Kyle Korver e Kevin Love (quest'ultimi totalizzarono 158 tiri da 3 segnati). Di 181 triple Teletovi\u0107 n\u00e9 segn\u00f2 179 in uscita dalla panchina stabilendo il record assoluto NBA, sorpassando le 164 che realizz\u00f2 Chuck Person nella stagione 1994-1995 con i San Antonio Spurs; tuttavia questo record venne battuto l'anno seguente da Eric Gordon che nelle file degli Houston Rockets arriv\u00f2 180 triple segnate (in uscita dalla panchina) gi\u00e0 all'inizio del mese di marzo.\nA Phoenix si rese protagonista negli ultimi secondi delle partite contro Minnesota Timberwolves (in casa) e Chicago Bulls (in trasferta): nel primo caso segn\u00f2 una tripla a 1 secondo dalla fine in una gara in cui segn\u00f2 in totale 21 punti, nel secondo invece raccolse un rimbalzo a seguito di una tripla sbagliata dal compagno di squadra Jon Leuer per poi segnare a 3 centesimi di secondo dalla fine della gara; anche in quell'occasione il bosniaco si mostr\u00f2 freddo nei minuti finali e segn\u00f2 20 punti.\nMilwaukee Bucks e ritiro anticipato (2016-2018).\nDopo non aver rinnovato il suo contratto con i Phoenix Suns, il 1\u00ba luglio 2016 firm\u00f2 un contratto triennale da 30 milioni di dollari con i Milwaukee Bucks, tornando cos\u00ec a essere allenato da Jason Kidd (che fu il suo allenatore ai Nets nel 2013-2014). Il 6 novembre 2016, nella gara vinta 117-91 contro i Sacramento Kings segn\u00f2 22 punti (segnando 7 tiri da 3 punti, massimo per lui in carriera in un NBA)\".\"\nGioc\u00f2 70 partite in stagione con 6,4 punti di media, e 3 nella serie dei playoffs contro i Toronto Raptors dove i cervi uscirono al primo turno (a gara-6) contro i Toronto Raptors, dove non riusc\u00ec a incidere tenendo di media solo il 25% come percentuale nel tiro da 3 punti tenendo 1 punto di media.\nLa stagione successiva fu molto travagliata per Teletovi\u0107 che ebbe molti problemi dovuti a una complicazione della sua embolia polmonare; dopo un infortunio al ginocchio del novembre 2017, il mese successivo venne scoperta una complicazione per la sua embolia tanto da compromettere la sua carriera.\nAllora l'11 marzo 2018 il cestista bosniaco venne tagliato dai Bucks (dopo essere stato tagliato ai cervi torn\u00f2 Brandon Jennings) per via dei suoi problemi di salute.\nIn stagione gioc\u00f2 complessivamente 10 partite.\nNonostante il giocatore avesse manifestato inizialmente la proprio volont\u00e0 di continuare a giocare, per via dei suoi problemi il 27 settembre 2018 annunci\u00f2 il proprio ritiro dall'attivit\u00e0 agonistica.\nNonostante fosse stato tagliato rimase sotto contratto coi Bucks che nel novembre 2018 chiesero di poterlo rimuovere dal loro monte ingaggi; il 22 dicembre 2018 la richiesta della societ\u00e0 del Wisconsin venne accolta e il contratto di Teletovi\u0107 fu cancellato dal salary cap, ma comunque lo stipendio gli verr\u00e0 garantito tramite \"stretch provision\".\nNazionale.\nDal 2003 al 2018 ha militato nella nazionale bosniaca di cui \u00e8 stato un pilastro; con questa ha disputato 4 europei (2003, 2005, 2011 e 2013).\nVita privata.\nNel 2008 si spos\u00f2 con Maja da cui successivamente ebbe 4 figli.\nDopo il ritiro.\nIl 27 settembre 2018, stesso giorno in cui si ritir\u00f2 dalla carriera professionistica, divent\u00f2 il nuovo presidente della federazione cestistica della Bosnia ed Erzegovina. Nel 2021 torna in campo nella seconda divisione bosniaca con il KK Turbina."}
{"id": "1929281", "revid": "287204", "url": "https://it.wikipedia.org/wiki?curid=1929281", "title": "Mirza Teletovic", "text": ""}
{"id": "1929282", "revid": "580", "url": "https://it.wikipedia.org/wiki?curid=1929282", "title": "Gabriele Boscetto", "text": "Biografia.\nDopo aver trascorso la sua giovinezza a Rezzo (IM) si laurea in Giurisprudenza all'Universit\u00e0 di Genova ed esercita come avvocato penalista.\nPolitica.\nDal 1995 al 2001 \u00e8 stato Presidente della Provincia di Imperia. \u00c8 stato consigliere comunale a Sanremo dal 2004 al 2009.\nSenatore.\nSenatore dal 2001 al 2006 (eletto nel collegio di Sanremo) e dal 2008 al 2013 ed Onorevole dal 2006 al 2008 (eletto nella circoscrizione Liguria), Boscetto \u00e8 stato vice capogruppo di Forza Italia al Senato dal 2001 al 2006.\nBoscetto \u00e8 relatore nel 2011 del DDL sui rimpatri clandestini approvato il 2/08/11 con 151 s\u00ec, 129 no e nessun astenuto. Il provvedimento firmato dal ministro degli Interni Roberto Maroni prevede il rimpatrio dei clandestini, l'allungamento della permanenza nei Cie da 6 a 18 mesi e l'estensione da 5 a 7 giorni del termine entro il quale lo straniero deve lasciare il territorio nazionale su ordine del questore, nel caso non sia stato possibile il trattenimento presso i centri.\nVita privata.\nSposato, in seconde nozze, con Rosalba Nasi, originaria di Mondov\u00ec, Presidente della Fondazione Casa di Riposo G. Borea e Istituto Z. Massa di Sanremo e sottoposta agli arresti domiciliari nel gennaio 2012 per un breve periodo, in seguito all'inchiesta sui maltrattamenti agli anziani della Casa di Riposo G. Borea da lei presieduta. La moglie del senatore Boscetto \u00e8 accusata di non aver denunciato gli abusi e le violenze verso i degenti, presumendo che ne fosse a conoscenza, anche se lei ha sempre dichiarato di non sapere nulla e di non aver mai neanche sospettato niente. In precedenza ella aveva vinto il Premio San Romolo per le opere sociali, assegnatole dal Comune di Sanremo e dalla Famiglia Sanremasca. In data 29 marzo 2019 la Corte di Appello di Genova ha assolto con formula piena Rosalba Nasi \"per non aver commesso il fatto\"."}
{"id": "1929288", "revid": "599013", "url": "https://it.wikipedia.org/wiki?curid=1929288", "title": "Kenan Bajramovi\u0107", "text": ""}
{"id": "1929290", "revid": "287204", "url": "https://it.wikipedia.org/wiki?curid=1929290", "title": "Kenan Bajramovic", "text": ""}
{"id": "1929291", "revid": "599013", "url": "https://it.wikipedia.org/wiki?curid=1929291", "title": "Raffaele Calabr\u00f2", "text": "\u00c8 professore ordinario di cardiologia presso la Universit\u00e0 degli Studi della Campania \"Luigi Vanvitelli\" (gi\u00e0 \"Seconda Universit\u00e0 degli Studi di Napoli\") ed \u00e8 stato direttore del dipartimento di cardiologia presso l'azienda sanitaria \"Monaldi\" di Napoli.\nCalabr\u00f2 \u00e8 membro dell'Opus Dei, e presidente dell'istituto IPE (Istituto per ricerche ed attivit\u00e0 educative) di cui fanno parte i collegi universitari dell'Opus Dei di Napoli, \"Monterone\" e \"Villalta\", e di Bari, \"Poggiolevante\".\nCalabr\u00f2 \u00e8 stato consigliere regionale in Campania per Forza Italia negli anni '90 e, dopo un breve passaggio a La Margherita, \u00e8 stato candidato ed eletto senatore (2008-2013) e deputato (2013-2017).\nLascia il Parlamento il 28 giugno 2017 poich\u00e9 divenuto Rettore dell'Universit\u00e0 Campus Bio-Medico di Roma.\nBiografia.\nMedico specializzato in cardiologia e in malattie dell'apparato respiratorio presso l'Universit\u00e0 di Napoli, diventa professore ordinario di cardiologia presso la facolt\u00e0 di Medicina e Chirurgia della Seconda Universit\u00e0 degli Studi di Napoli. Ha firmato 6 monografie, 22 capitoli di libri e oltre 500 pubblicazioni apparse su riviste nazionali e internazionali. Calabr\u00f2 \u00e8 stato inoltre coordinatore di oltre 60 progetti di ricerca finanziati.\nCarriera politica.\nConsigliere e Assessore regionale in Campania.\nNegli anni '90 Calabr\u00f2 \u00e8 stato amico personale e collega di Paolo Cirino Pomicino.\nAlle elezioni regionali in Campania del 1995 viene eletto consigliere (in quota Forza Italia) nel \"listino bloccato\" del candidato presidente Antonio Rastrelli.\nDal 1995 al 1997 \u00e8 stato Assessore regionale alla Sanit\u00e0 nella giunta di Antonio Rastrelli e dal 1998 Presidente del consiglio regionale.\nViene rieletto alle regionali del 2000 nelle liste di Forza Italia in provincia di Napoli con 13.000 preferenze circa.\nNon si ricandida alle regionali del 2005.\nAdesione a La Margherita.\nNel 2006, cos\u00ec come la collega dell'Opus Dei Paola Binetti, abbandona Forza Italia e passa a La Margherita di Francesco Rutelli.\nIn Campania \u00e8 nominato presidente della Commissione per il controllo sugli atti amministrativi delle ASL locali da parte del presidente Antonio Bassolino.\nNonostante ci\u00f2 nel 2007 abbandona La Margherita e torna in Forza Italia.\nElezione a senatore (2008).\nAlle elezioni politiche del 2008 \u00e8 candidato al Senato della Repubblica, in \"regione Campania\", nelle liste del Popolo della Libert\u00e0 (in quarta posizione), venendo eletto senatore della XVI Legislatura.\nNel gennaio 2011 ha firmato, insieme a Roberto Formigoni ed altri, una lettera aperta per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e prostituzione minorile.\nAttivit\u00e0 legislativa.\n\u00c8 stato relatore del disegno di legge \"Disposizioni in materia di consenso informato e di dichiarazioni di volont\u00e0 anticipate nei trattamenti sanitari al fine di evitare l'accanimento terapeutico, nonch\u00e9 in materia di cure palliative e di terapia del dolore\", detto \"DDL Calabr\u00f2\", che include norme sul testamento biologico.\nSecondo l'iniziativa legislativa, atti quali l'idratazione e l'alimentazione artificiale non possono essere subordinate alla volont\u00e0 del paziente; esse non sono considerate terapie, bens\u00ec forme di sostegno vitale e non sono, quindi, oggetto di dichiarazioni anticipate.\nTale progetto di legge ha ricevuto numerose critiche dall'opposizione e da organizzazioni della societ\u00e0 civile, tra cui una petizione di 10.000 firme di FP CGIL e la censura della Tavola Valdese, secondo cui esso non rispetta la libert\u00e0 delle persone.\nElezione a deputato (2013).\nAlle elezioni politiche del 2013 \u00e8 candidato alla Camera dei Deputati, nella circoscrizione Campania 1, nelle liste del Popolo delle Libert\u00e0 (in terza posizione), venendo eletto deputato della XVII Legislatura.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare.\nRettore dell'Universit\u00e0 Campus Bio-Medico di Roma.\nA giugno 2017 viene nominato Rettore dell'Universit\u00e0 Campus Bio-Medico di Roma.\nIl 28 giugno 2017 si dimette dunque dalla carica di deputato; gli subentra Amedeo Laboccetta (gi\u00e0 deputato del PdL della XVI Legislatura) che aderisce per\u00f2 a Forza Italia."}
{"id": "1929293", "revid": "1851848", "url": "https://it.wikipedia.org/wiki?curid=1929293", "title": "Mario Tortul", "text": "Biografia.\nNativo di Pieris, frazione di San Canzian d'Isonzo, era lo zio di Fabio Capello, essendo il fratello minore di sua madre Evelina Tortul.\nTortul muore nel 2008 e riposa nel cimitero monumentale di Staglieno.\nCarriera.\nGiocatore.\nClub.\nCresciuto nelle giovanili del Pieris, passa nell'estate 1951 all'Arsenaltaranto, che milita in Serie C. Schierato come centravanti, in Puglia si mette in luce realizzando ben 39 reti in due stagioni e portando la squadra a sfiorare per due volte la promozione, diventando il capocannoniere della Serie C 1952-1953.\nPostosi all'attenzione delle compagini delle serie superiori, viene acquistato nel 1953 dalla , dove tuttavia, chiuso al centro dell'attacco dal rientrante Baldini, viene progressivamente arretrato sulla trequarti. Il suo contributo offensivo \u00e8 comunque notevole fin dalla prima stagione, ma si accentua nella stagione 1955-56, quando in una temibile linea offensiva incentrata sul \"bomber\" sudafricano Eddie Firmani (17 reti in quella stagione) mette a segno ben 13 reti contribuendo al sesto posto finale dei blucerchiati.\nResta a Genova per altre due stagioni (la prima conclusa con il quinto posto finale), quindi nell'estate 1958 passa alla Triestina, neopromossa in Serie A. L'annata \u00e8 tuttavia negativa, coi giuliani che concludono la stagione, l'ultima finora disputata in A dagli \"alabardati\", all'ultimo posto con conseguente retrocessione.\nTortul resta in massima serie trasferendosi al Padova, dove si riscatta con un'ottima stagione a livello personale, 12 reti e massimo realizzatore della squadra (quinto posto finale ottenuto dai \"biancoscudati\"). \u00c8 titolare fra i veneti, realizzando rispettivamente 7 e 3 reti anche le due stagioni successive, l'ultima delle quali conclusa con la retrocessione degli euganei. Tortul disputa le ultime stagioni della carriera agonistica in Serie C con le maglie di Anconitana e .\nIn carriera ha totalizzato complessivamente 252 presenze e 70 reti in massima serie.\nNazionale.\nTortul ha giocato nella nazionale italiana una partita, valida per la Coppa Internazionale, disputata a Berna l'11 novembre 1956: -Italia (1-1).\nAllenatore.\nHa guidato dalla panchina Cuneo nel 1977-78, Sestri Levante nel 1978-79 e Gozzano nel 1979-80, tutte squadre che all'epoca militavano in Serie D."}
{"id": "1929295", "revid": "104458", "url": "https://it.wikipedia.org/wiki?curid=1929295", "title": "Pingpong", "text": ""}
{"id": "1929296", "revid": "123784769", "url": "https://it.wikipedia.org/wiki?curid=1929296", "title": "Teresa Ann Savoy", "text": "Biografia.\nFuggita di casa a 16 anni per raggiungere una comunit\u00e0 hippy a Terrasini, in Sicilia, Teresa Ann Savoy balza all'attenzione dei media dopo la sua apparizione sul numero di ottobre 1973 del mensile \"Playmen\". L'anno successivo Alberto Lattuada lancia la sua carriera cinematografica, offrendole la parte della quindicenne ritardata Clotilde in \"Le far\u00f2 da padre\", dopodich\u00e9 Mikl\u00f3s Jancs\u00f3 la vuole in \"Vizi privati, pubbliche virt\u00f9\" (1976) e \"Il cuore del tiranno\" (1981). Negli stessi anni la Savoy incontra Tinto Brass, con cui gira \"Salon Kitty\" (1976) e il controverso \"Caligola\" (1979) prodotto da Bob Guccione, il proprietario di \"Penthouse\": in quest'ultima pellicola la Savoy eredita il ruolo di Drusilla da Maria Schneider, che all'ultimo momento decise di non voler girare scene di nudo, defilandosi dal progetto.\nPur lavorando con frequenza anche per la televisione (\"\", 1977; \"Poco a poco\", 1980; \"La Certosa di Parma\", 1982; \"Rose\", episodio della miniserie \"Quattro storie di donne\", 1989), negli anni Ottanta continuer\u00e0 a recitare al cinema sia al fianco di Stefania Sandrelli in \"La disubbidienza\" (1981) di Aldo Lado e \"D'Annunzio\" (1987) di Sergio Nasca che in \"Il ragazzo di Ebalus\" (1984) di Giuseppe Schito e \"La donna del traghetto\" (1986) di Amedeo Fago. Alla fine del decennio la Savoy abbandona il mondo dello spettacolo, salvo ritornare per un'ultima apparizione nel film \"La fabbrica del vapore\" (2000) di Ettore Pascucci. Teresa Ann Savoy ha vissuto a Milano e ha avuto due figli, morendo di affezione tumorale nel gennaio 2017 all'et\u00e0 di 61 anni."}
{"id": "1929304", "revid": "1543377", "url": "https://it.wikipedia.org/wiki?curid=1929304", "title": "Giacomo Caliendo", "text": "Senatore dal 2008, \u00e8 stato Sottosegretario al Ministero della Giustizia del Governo Berlusconi IV.\nBiografia.\nNato a Saviano (Napoli) nel 1942, nel 1961 viene nominato responsabile del movimento studenti dell'Azione Cattolica della Diocesi di Nola, fonda e dirige per circa tre anni, il giornale \u201cl'Eco della Scuola\u201d.\nSi trasferisce a vivere a Milano dopo essersi laureato nel 1964 in Giurisprudenza presso l'Universit\u00e0 degli Studi di Napoli Federico II.\nAttivit\u00e0 in magistratura.\nDopo un breve periodo di servizio presso l'INPS come funzionario amministrativo, nel gennaio del 1971, svolto il tirocinio da uditore giudiziario presso il Tribunale di Napoli, viene assegnato al Tribunale di Milano, con funzione di giudice presso la sezione specializzata in materia di diritto delle persone e della famiglia. Contribuisce, in tale periodo, all'elaborazione di interpretazioni giurisprudenziali della nuova legge sul divorzio, che influenzeranno, a livello dottrinario e giurisprudenziale, la successiva applicazione della normativa. Svolge, negli anni successivi, anche funzioni presidenziali.\nNel 1983 \u00e8 nominato Consigliere di Corte d'appello e nel 1987, con decreto del Ministro delle finanze, Presidente di sezione della Commissione Tributaria di primo grado di Milano. Nel 1989 \u00e8 nominato Sostituto Procuratore Generale presso la Procura Generale di Milano. \nNel febbraio 2005 gli vengono conferite le funzioni Sostituto Procuratore Generale presso la Procura Generale delle Corte di Cassazione, funzione che svolge, in particolare, presso la prima sezione civile e la sezione tributaria.\nAttivit\u00e0 associative.\nSin dall'ingresso in magistratura, partecipa all'attivit\u00e0 dell'Associazione Nazionale Magistrati ed \u00e8, negli anni 1978/1979, tra i fondatori della corrente \u201cUnit\u00e0 per la Costituzione\u201d. Nell'Associazione, nell'arco di pochi anni, ricopre tutte le cariche pi\u00f9 importanti: nel 1983 \u00e8 il primo fra gli eletti al Comitato Direttivo Centrale e, nello stesso anno, diviene Segretario Generale della corrente Unit\u00e0 per la Costituzione; nel gennaio 1985 \u00e8 eletto componente della Giunta Nazionale; dopo le elezioni del 1987 del Comitato Direttivo Centrale, viene eletto Vice Presidente e, nel 1991, Presidente dell'ANM. Dal 2003 \u00e8 presidente Nazionale dell'Associazione Magistrati Tributari.\n\u00c8 tra i fondatori dell'Associazione \u201dVittorio Bachelet\u201d e dell'Associazione per il giusto processo tributario; componente inoltre del Consiglio Direttivo del Centro per la Riforma del Diritto di Famiglia. \u00c8 stato componente del Comitato scientifico dell'Associazione Lombarda per la lotta contro la droga (poi, Associazione Nazionale per la lotta contro la droga), nonch\u00e9 componente del comitato scientifico e fondatore della Comunit\u00e0 Valganna -T.C.I.- per il recupero dei tossicodipendenti.\nDall'aprile 2004 \u00e8 tra i fondatori e presidente del Centro Studi Giuridici per l'integrazione Europea \u201cDiritti e Libert\u00e0\u201d. Si dimette dall'incarico nell'aprile 2008, con l'elezione al Senato.\nNegli organi di autogoverno.\nNell'ottobre 1976 viene eletto componente del Consiglio Superiore della Magistratura e resta in carica fino al mese di luglio 1981, ricoprendo anche l'incarico di presidente della terza commissione dal 1980.\nNel 1978 \u00e8 chiamato a far parte della Commissione ministeriale per la riforma del processo civile, presieduta dal Prof. Liebman: lo schema elaborato verr\u00e0 successivamente trasfuso nel disegno di legge delega approvato dal Consiglio dei Ministri l'8 maggio 1981.\nNel 1982 \u00e8 nominato, con decreto ministeriale, Presidente della Commissione per lo studio comparato dei problemi inerenti al sistema di reclutamento dei magistrati, con particolare riguardo agli Stati Europei e all'esperienza francese; nello stesso periodo partecipa anche alla Commissione per la riforma organica dell'Ordinamento Giudiziario, coordinando, in particolare, il gruppo di lavoro relativo al governo della magistratura.\nNell'ottobre del 1996 \u00e8 eletto componente effettivo del primo Consiglio di Presidenza della Giustizia tributaria e, nel marzo 1999, Presidente del Consiglio di Presidenza della Giustizia Tributaria, restando in carica sino al mese di marzo 2003.\nAttivit\u00e0 parlamentare.\nEletto al Senato della Repubblica il 13 aprile 2008, dal 12 maggio 2008 \u00e8 stato nominato Sottosegretario di Stato al Ministero della Giustizia, incarico che mantiene fino al 2011, per tutta la durata del governo Berlusconi IV. In tale ambito, con decreto ministeriale del 5 giugno 2008 \u00e8 delegato per le materie di competenza del Dipartimento per gli affari di giustizia, relativamente alla Direzione generale della giustizia penale; del Dipartimento dell'organizzazione giudiziaria, del personale e dei servizi, relativamente alla Direzione generale del personale e della formazione, alla Direzione generale delle risorse materiali dei beni e dei servizi, alla Direzione generale dei Magistrati, alla Direzione generale per i sistemi informativi automatizzati; del Dipartimento dell'amministrazione penitenziaria, relativamente alla Direzione generale del personale e della formazione, alla Direzione generale dei detenuti e del trattamento, alla Direzione generale dell'esecuzione penale esterna. \u00c8 altres\u00ec delegato per il compimento degli atti urgenti ed improcrastinabili relativamente a competenze delegabili per legge e non delegate in via ordinaria ai Sottosegretari di Stato, in caso di assenza o impedimento del Ministro e con informazione allo stesso.\nNel febbraio 2013 \u00e8 rieletto al Senato nel PdL, e diviene vicepresidente della giunta per le elezioni. Il 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia, della quale viene nominato probiviro.\nAlle elezioni politiche del 2018 viene nuovamente eletto senatore, nelle liste di Forza Italia. Nel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nProcedimenti giudiziari.\nIl 27 luglio 2010 la Procura di Roma iscrive Giacomo Caliendo nel registro degli indagati per presunta violazione della Legge Anselmi sulle societ\u00e0 segrete: secondo le accuse il Sottosegretario avrebbe fatto parte ad un'associazione segreta (la cosiddetta P3) finalizzata al pilotaggio di appalti, sentenze e al dossieraggio e che avrebbe effettuato pressioni addirittura sulla Corte Costituzionale.\nIl 3 agosto 2010 la Camera dei Deputati respinge (con 229 s\u00ec, 299 no e 75 astenuti) una mozione di sfiducia presentata dal Partito Democratico e dall'Italia dei Valori contro Caliendo. Hanno votato a favore Partito Democratico, Italia dei Valori e i due deputati indipendenti Giuseppe Giulietti e Americo Porfidia; hanno votato contro Popolo della Libert\u00e0, Lega Nord Padania, Noi Sud e Lega Sud Ausonia; si astengono Unione di Centro, Futuro e Libert\u00e0 per l'Italia, Alleanza per l'Ialia, Movimento per le Autonomie, Partito Repubblicano Italiano, Liberal Democratici e S\u00fcdtiroler Volkspartei. Il ministro Andrea Ronchi, il Viceministro Adolfo Urso e i sottosegretari Roberto Menia e Antonio Buonfiglio, sebbene iscritti a FLI, votano contro insieme agli altri membri del governo.\nUna volta espletate le indagini, la Procura chiede l'archiviazione della posizione di Caliendo. Il 14 marzo 2012 il Giudice per le Indagini Preliminari del Tribunale di Roma archivia il caso e proscioglie Caliendo dalle accuse a lui rivolte.\nLe accuse di omofobia.\nIl 15 luglio 2021, Il senatore Giacomo Caliendo durante le discussioni in senato sul DDL Zan, dichiara che \"Questa legge \u00e8 pi\u00f9 grave del codice Rocco, il codice del fascismo\".Ci\u00f2 suscita l'indignazione da parte del mondo della politica e dei social, nei quali la sua dichiarazione diventa subito virale."}
{"id": "1929307", "revid": "599013", "url": "https://it.wikipedia.org/wiki?curid=1929307", "title": "J\u00f6rgen Persson", "text": "Persson ha rappresentato la Svezia in ogni Olimpiade da quando \u00e8 stato introdotto il tennistavolo come disciplina del programma olimpico fino al 2008, vantando quindi la presenza in 6 olimpiadi (record assoluto per un tennistavolista). \nHa inoltre vinto la Coppa del mondo individuale nel 1991.\nOlimpiadi.\nSingolo\nDoppio"}
{"id": "1929309", "revid": "287204", "url": "https://it.wikipedia.org/wiki?curid=1929309", "title": "Jorgen Persson", "text": ""}
{"id": "1929314", "revid": "123243685", "url": "https://it.wikipedia.org/wiki?curid=1929314", "title": "Aldo Stella (storico)", "text": "Biografia.\nNacque da Valentino Stella e Candida Crestani a Marostica, qui sfollati da Asiago durante la Prima guerra mondiale. Tornata la famiglia ad Asiago, Aldo vi comp\u00ec i primi studi che prosegu\u00ec a Thiene e a Padova, dove consegu\u00ec la maturit\u00e0 classica nel 1942. Iscritto alla Facolt\u00e0 di Lettere e Filosofia dell'Universit\u00e0 di Padova, sottufficiale degli alpini durante l'ultima guerra, partecip\u00f2 alla Resistenza nelle file della Brigata Pierobon e ottenne la croce al merito di guerra. Si laure\u00f2 a pieni voti l'8 novembre del 1946 e il 29 giugno 1950 ottenne anche la laurea in Filosofia. \nhttps://commons.wikimedia.org/wiki/File:ProfAldoStella.pdf\nFu insegnante di liceo dal 1946 al 1958, mentre dal 1959 al 1962 fu a Roma alla Scuola dell'Istituto storico italiano per l'et\u00e0 moderna e contemporanea, diretta da Federico Chabod, conseguendo nel 1960 la libera docenza in Storia moderna. Fu professore di Storia del Risorgimento all'Universit\u00e0 di Padova dal 1962 al 1966 e di Storia moderna dal 1966 al 1998. Nel 1981 era stato \"visiting professor\" nell'Universit\u00e0 di Berkeley e poi in quella di Princeton, tenendovi lezioni sul socinianesimo, su Joseph Priestley e sul pensiero politico di Thomas Jefferson. Collabor\u00f2 alla \"Storia d'Italia\" diretta da Giuseppe Galasso, ottenne numerosi riconoscimenti e fu socio dell'Accademia Galileiana di Padova, dell'Accademia Olimpica di Vicenza, dell'Accademia Muratoriana di Modena e dell'Istituto veneto di Scienze, Lettere ed Arte.\nParticolare importanza rivestono i suoi studi sul movimento anabattista sia italiano che europeo, studiato nei saggi \"Dall'anabattismo al socinianesimo nel Cinquecento veneto\" del 1964, \"Anabattismo e antitrinitarismo in Italia nel XVI secolo\" del 1969, \"La rivoluzione contadina del 1525 e l'utopia di Michael Gaismayr\" del 1975, \"Dall'anabattismo veneto al \u2018Sozialevangelismus\u2019 dei Fratelli Hutteriti e all'illuminismo religioso sociniano\" del 1996 e lo studio, pubblicato nel 1999, \"Il Bauernf\u00fchrer Michael Gaismair e l'utopia di un repubblicanesimo popolare\"."}
{"id": "1929316", "revid": "599013", "url": "https://it.wikipedia.org/wiki?curid=1929316", "title": "Damir Mr\u0161i\u0107", "text": ""}
{"id": "1929321", "revid": "287204", "url": "https://it.wikipedia.org/wiki?curid=1929321", "title": "Damir Mrsic", "text": ""}
{"id": "1929324", "revid": "287204", "url": "https://it.wikipedia.org/wiki?curid=1929324", "title": "Istvan Meszaros", "text": ""}
{"id": "1929326", "revid": "729019", "url": "https://it.wikipedia.org/wiki?curid=1929326", "title": "Astenopia", "text": "L'astenopia \u00e8 un disturbo visivo caratterizzato da debolezza visiva degli occhi, spesso dovuta all'eccessivo sforzo della vista.\nEpidemiologia.\nTale disturbo \u00e8 frequente nei ragazzi ed \u00e8 statisticamente associato all'ipermetropia. I lavoratori pi\u00f9 a rischio sono gli operatori addetti ai videoterminali che utilizzano tali apparecchiature per pi\u00f9 di 20 ore a settimana, ma ancora pi\u00f9 a rischio i soggetti che iniziano tale attivit\u00e0 in et\u00e0 giovanile.\nSintomatologia.\nFra i sintomi e i segni clinici ritroviamo cefalea, offuscamento della vista, nausea, perdita del senso di equilibrio, occhio secco.\nEziologia.\nTale debolezza viene causata da un'anomalia muscolare a livello oculare o ciliare.\nTerapia.\nAi primi segni bisognerebbe staccare la visuale dai videoterminali o da qualunque attivit\u00e0 che si stava compiendo al momento e riposarsi per qualche decina di minuti. Possono dare sollievo delle lenti positive (da lettura/riposo)."}
{"id": "1929334", "revid": "300067", "url": "https://it.wikipedia.org/wiki?curid=1929334", "title": "Nenad Markovi\u0107", "text": ""}
{"id": "1929339", "revid": "287204", "url": "https://it.wikipedia.org/wiki?curid=1929339", "title": "Nenad Markovic", "text": ""}
{"id": "1929340", "revid": "72396", "url": "https://it.wikipedia.org/wiki?curid=1929340", "title": "Giusy Malato", "text": ""}
{"id": "1929341", "revid": "121301763", "url": "https://it.wikipedia.org/wiki?curid=1929341", "title": "TSN (rete televisiva)", "text": "The Sports Network, noto come TSN, \u00e8 un canale sportivo canadese in lingua inglese che trasmette 24 ore su 24 i maggiori sport del continente americano.\nTSN \u00e8 capeggiata da \"CTVglobomedia\" per l'80% e da ESPN per il 20%.\nIl 29 agosto 2008 TSN ha lanciato \"TSN2\" che trasmette gli eventi live che TSN non pu\u00f2 trasmettere a causa di un altro evento live pi\u00f9 importante, rinominando il canale principale \"TSN1\", differenziato dal 2014 in 4 fasce geografiche.\nProgrammazione.\nTSN pu\u00f2 essere definito l'equivalente canadese dell'ESPN, infatti trasmette un notiziario sportivo di nome SportCentre simile allo SportsCenter del canale americano. I maggiori sport che trasmette TSN sono NBA, NHL, NFL ( solo il Monday Night Football) che va in onda su ESPN e il Sunday Night Football che va in onda su NBC), la Formula 1, la UEFA Champions League e la NASCAR ( sia la Sprint Cup che la Nationwide Series).\nTSN trasmette anche alcuni eventi di NFL Network che \u00e8 il canale via cavo degli USA dedicato al Football americano. Nel 2015 ha trasmesso la Coppa del Mondo di rugby in Canada.\nRDS.\nEsiste, anche, in Canada, una versione in francese di TSN che si chiama \"R\u00e9seau des sports\" o pi\u00f9 semplicemente abbreviato in RDS.\nTSN HD.\nTSN HD \u00e8 un canale che trasmette in contemporanea ma in HD i programmi che vanno in onda su TSN. Esso \u00e8 stato lanciato 15 agosto 2003 e trasmette in tutti gli eventi in diretta compresi NBA e NASCAR.\nDal 26 settembre 2006 anche il notiziario SportCentre va in onda in HD."}
{"id": "1929342", "revid": "2110845", "url": "https://it.wikipedia.org/wiki?curid=1929342", "title": "Myles Turner (guardaparco)", "text": "Diede un contributo fondamentale alla sopravvivenza e allo sviluppo del parco, oggi fra i pi\u00f9 importanti dell'Africa.\nBiografia.\nTurner nacque nel Regno Unito, ma si trasfer\u00ec da piccolo in Kenya con la famiglia, e pass\u00f2 la maggior parte della propria vita in Africa. Durante la Seconda guerra mondiale combatt\u00e9 in Africa orientale, e in seguito divenne funzionario del \"Dipartimento faunistico del Kenya\" e guida professionista per i safari di caccia. Nel 1956, poco dopo la fondazione del Parco nazionale del Serengeti, in Tanzania, accett\u00f2 l'incarico di guardaparco, mansione che svolse per 16 anni.\nDurante il suo incarico al Serengeti, Turner ottenne importanti successi nella lotta al bracconaggio, introdusse numerose innovazioni (come la sorveglianza aerea del parco) e form\u00f2 numerosi guardiani tanzaniani. Per i suoi importanti risultati nel Serengeti, gli venne in seguito conferito anche l'incarico di consulente nella gestione della adiacente riserva del Masai Mara, in Kenya.\nMor\u00ec di infarto nel 1984, e venne sepolto nel Masai Mara, a pochi chilometri dal confine con la Tanzania.\nLe sue esperienze come guardaparco sono raccontate nella sua autobiografia, pubblicata postuma, \"I miei anni nel Serengeti\" (\"My Serengeti Years\")."}
{"id": "1929344", "revid": "1305772", "url": "https://it.wikipedia.org/wiki?curid=1929344", "title": "Qualit\u00e0 del manufatto edilizio", "text": "La qualit\u00e0 di un manufatto architettonico \u00e8 considerata un valore aggiunto alla fattibilit\u00e0, alla coerenza, al controllo e al coordinamento, sia del processo ideativo progettuale che dell'opera compiuta.\nIl concetto di qualit\u00e0 nasce in ambito industriale con l'avvento della produzione seriale.\nTale nozione in un primo momento era legata alla verifica di conformit\u00e0 del prodotto al tipo.\nIl manufatto edilizio, esito finale dell'articolato processo edilizio, rappresenta un prodotto certamente atipico se rapportato a quelli industriali, generato da procedimenti variabili nel tempo che rendono difficile la standardizzazione dell'opera finale.\nLa qualit\u00e0 dell'opera architettonica coinvolge, inoltre tutte le fasi del processo edilizio passando, quindi, dalla sua programmazione, al documento preliminare alla progettazione, al progetto preliminare, alla verifica dello stesso, all'elenco annuale, al progetto definitivo, al progetto esecutivo, alla sua validazione, alla costruzione, alla gestione del costruito, fino alla sua demolizione e dismissione.\nL'approccio integrato alla qualit\u00e0.\nIl processo edilizio \u00e8 costituito da una complessa rete di relazioni tra operatori diversi articolato in tre domini (domanda, produzione, uso e gestione). La visione classica proposta in letteratura \u00e8 quella di un processo a cascata, di conseguenza gli strumenti di gestione, di cui quelli per la qualit\u00e0 rappresentano una particolare applicazione standardizzata ed intersettoriale, si sono prevalentemente sviluppati per consentirne uno sviluppo lineare. \nIl modificato scenario operativo realizzatosi con l'entrata della Cina nel WTO (World Trade Organisation - Organizzazione Mondiale del Commercio) nel 2001, ha fatto emergere nuove tendenze organizzative in atto anche nelle filiere nelle costruzioni, con l'attuazione di catene di fornitura globali. \nQuesto fatto ha influito sulla organizzazione del processo edilizio, che si presenta oggi come una rete virtuale costituita da catene di fornitura interconnesse. La nuova struttura portata in campo dalla globalizzazione produttiva comporta una maggiore complessit\u00e0 nelle relazioni del processo edilizio e problematiche a carattere culturale e normativo connesse ai diversi livelli di qualit\u00e0 ritenuti accettabili Fornitori-Organizzazioni-Clienti globali. \nDi conseguenza, appare impossibile proporre una gestione dell'organizzazione tesa a garantire la qualit\u00e0, come si proponeva nella versione degli standard ISO 9001-4 del 2000 Norme della serie ISO 9000 e ci orienta piuttosto verso modalit\u00e0 di gestione che rispondano ad un approccio integrato di qualit\u00e0, salute e sicurezza, ambiente, responsabilit\u00e0 sociale (nuova versione delle ISO 2009 in corso di emissione e normative UN ILO - United Nation International Labour Organisation ). \nLa qualit\u00e0 deve essere gestita in modo continuo nello sviluppo reticolare di tutto il processo, investendo ogni parte interessata della filiera, per qualsiasi aspetto di tipo organizzativo ed operativo, decisionale e di controllo.\nDalla ricerca emergono nuove ipotesi che basando l'intero processo su metodologie adeguate a tale scopo (ad esempio il PeBBD - Performance Based Building Design ) e strumentazioni capaci di abilitare la comunicazione e l'interoperabilit\u00e0 tra le parti interessate (ad esempio Ambienti Virtuali che riferendosi a BIM - Building Information Modeling, come proposta dall'IAI - International Alliance for Interoperability , integrano le diverse dimensioni del progetto, della realizzazione e della gestione).\nI tre aspetti della qualit\u00e0.\nGli aspetti che concorrono congiuntamente a garantire la qualit\u00e0 dell'opera architettonica compiuta, sono:\nLa qualit\u00e0 dei prodotti per l'edilizia.\nLa qualit\u00e0 dei prodotti per l'edilizia, data la sua vicinanza con il settore manifatturiero e le spinte offerte dalle Direttive Europee, risulta sicuramente pi\u00f9 avanzata rispetto alla qualit\u00e0 nella progettazione e nei processi produttivi.\nLa Direttiva CEE 89/106 sui prodotti da costruzione, recepita con il DPR 246/93, regola la fornitura di materiali e prodotti che entrano in modo stabile nelle opere edilizie definendo i criteri su cui si basa il controllo della qualit\u00e0 in edilizia, gli operatori del controllo, specificando ruoli e responsabilit\u00e0 dei vari attori, i requisiti essenziali e, i sistemi di certificazione dei prodotti.\nLe diverse modalit\u00e0 di certificazione dei prodotti da costruzione sono strettamente legate a specifici protocolli di verifica della qualit\u00e0, ossia richiedono una puntuale e preliminare individuazione dei metodi, tipi e tempi dei controlli di qualit\u00e0.\nI tipi di certificazione che seguono rappresentano le attestazioni previste dalla legge, menzionate in ordine decrescente rispetto al livello di qualit\u00e0 che rappresentano:\nIl prodotto \u00e8 sottoposto ad una serie di controlli, obbligatori per legge, effettuati da un ente o istituto accreditato dagli Organi Statali.\nQuesto rappresenta il massimo livello di garanzia di qualit\u00e0.\n\u00c8 richiesta necessariamente per tutti i componenti impiantistici.\nCertificazione di tipo consensuale con riferimento alle specifiche tecniche capitolari.\nI laboratori di prova eseguono un controllo a campione seguendo norme e procedure predefinite.\nEseguita su laterizi, calcestruzzi e quanto altro arrivi in cantiere senza certificato di omologazione.\n\u00c8 un giudizio tecnico sull'idoneit\u00e0 d'impiego di un determinato materiale a seguito di specifiche prove.\nNato con lo spirito di definire livelli di qualit\u00e0 minimi comuni per favorire la libera circolazione di prodotti e merci, il marchio di qualit\u00e0 \u00e8 un contrassegno rilasciato a seguito di una serie di attestazioni sul prodotto, non sempre significative, nel dimostrare un determinato livello di qualit\u00e0.\nCertificato rilasciato dallo stesso produttore a seguito di una serie di controlli.\nCertificato con validit\u00e0 Europea rilasciato da un ente accreditato.\nUn Organismo Notificato (Istituto di Certificazione, Organismo d'Ispezione, Laboratorio di Prova) compie il controllo sulle procedure di fabbricazione del prodotto edilizio e rilascia la certificazione.\nTradizionalmente la qualit\u00e0 era considerata una caratteristica intrinseca del prodotto garantita dalla correttezza e dall'adeguatezza dei relativi processi di fabbricazione. Oggi tale nozione risulta notevolmente modificata e con essa il sistema di controllo sui prodotti.\nLa progettazione e la corretta installazione dei componenti e dei sistemi dell'edilizia rispetto alle loro qualit\u00e0 intrinseche e all'esecuzione delle lavorazioni di cantiere, ha assunto un'importanza sostanziale.\nLa qualit\u00e0 dei prodotti da costruzione \u00e8 perseguita tanto attraverso i requisiti scelti ed imposti dal committente attraverso i documenti progettuali, che da quelli fissati de regolamenti e norme sulle caratteristiche proprie dei prodotti.\nLa qualit\u00e0 del processo edilizio.\nIl processo edilizio rappresenta, secondo l'approccio della ISO 9001: 2000, uno dei punti cardine per attuare una gestione dei processi orientati alla qualit\u00e0. \nEsso si configura come un iter decisionale a ciclo chiuso in cui si susseguono le operazioni d'ideazione, produzione e controllo. L'input di una fase diventa l'output della fase successiva.\nGli attori che prendono parte al processo edilizio sono i professionisti singoli o associati, i vari specialisti, i produttori, i fornitori, le imprese, la Pubblica Amministrazione, il committente, l'utente finale e, l'intera collettivit\u00e0. Il livello di qualit\u00e0 \u00e8 dettato dalla capacit\u00e0 di gestire il passaggio d'informazione da una fase all'altra non solo senza perdite, disciplinando attraverso procedure operative le modalit\u00e0 di relazione tra le parti coinvolte nelle varie fasi ma, permettendo ad ogni collaboratore di poter partecipare attivamente alla produzione della qualit\u00e0.\nAffinch\u00e9 un processo di costruzione possa ritenersi efficace ed adeguato tale da poter pianificare, prevedere, gestire e controllare i risultati in termini di qualit\u00e0 del prodotto finale deve dotarsi di un sistema qualit\u00e0. Questo modello \u00e8 concepito con lo scopo di dare evidenza, tramite documentazione e visite ispettive di parte terza, della presenza di un impianto aziendale finalizzato al perseguimento dell'obiettivo qualit\u00e0.\nIl sistema qualit\u00e0 ha una struttura dinamica. La gestione delle risorse umane, delle conoscenze, delle informazioni interne ed esterne, delle tecnologie utilizzate, degli insegnamenti ricavati dalle esperienze precedenti \u00e8 tale da prevedere che ogni contributo apportato da un collaboratore sia discusso in riunioni periodiche innescando un processo d'implementazione del sistema qualit\u00e0.\nGli obiettivi della Qualit\u00e0.\nLe finalit\u00e0 di un sistema della qualit\u00e0 applicato al processo edilizio sono:\nLa stazione appaltante svolge un ruolo strategico all'interno del processo edilizio incidendo sulla qualit\u00e0 finale dell'opera architettonica.\nEssa, infatti, oltre a controllare i requisiti formali, garanti del corretto affidamento e svolgimento dell'appalto, diventa verificatrice dei contenuti del progetto. La stazione appaltante controlla l'adeguatezza al quadro esigenziale, normativo e vincolistico, la completezza e la coerenza dei dati informativi e la ripercorribilit\u00e0 delle scelte progettuali al fine di tutelare i propri interessi, ridurre il rischio d'inappaltabilit\u00e0, e quelli della collettivit\u00e0 rispettandone le richieste concordate.\nLa Non Qualit\u00e0.\nLa non qualit\u00e0, che un processo di progettazione genera, produce disfunzioni e disagi esprimibili in termini di perdite di natura finanziaria che investono tutti gli operatori del processo edilizio, utenza compresa.\nEssa pu\u00f2 scaturire da disfunzioni provenienti da qualunque fase del processo edilizio.\nI difetti delle costruzioni si manifestano come effetti di non qualit\u00e0 della progettazione.\nIl progetto architettonico, essendo lo strumento di controllo dell'intero processo edilizio, rappresenter\u00e0 l'anello debole della filiera processuale.\nLa relazione annuale dell'Autorit\u00e0 per Vigilanza sui Contratti Pubblici relativi a Lavori, Servizi e Forniture per l'anno 2007 consultabile liberamente al sito www.governo.it/GovernoInforma/Dossier/lavori_pubblici_rela_annuale/Presentazione2007.pdf conferma questa visione.\nGli effetti principali di un progetto qualitativamente non adeguato comportano il ricorso a modifiche e quindi a varianti in corso d'opera, con conseguenti ritardi nell'esecuzione delle opere, lievitazione dei costi e, difetti delle opere realizzate.\nUn altro elemento di criticit\u00e0 nella realizzazione di un'opera pubblica \u00e8 rappresentato dal bando a base di gara.\nTra le maggiori carenze individuate nel rapporto dell'Autorit\u00e0 di Vigilanza sui Contratti Pubblici ci sono:"}
{"id": "1929346", "revid": "20654", "url": "https://it.wikipedia.org/wiki?curid=1929346", "title": "Coregnanti di Andorra", "text": ""}
{"id": "1929351", "revid": "828781", "url": "https://it.wikipedia.org/wiki?curid=1929351", "title": "Parlati", "text": "I Parlati sono una frazione del comune di Recoaro Terme situata nell'alta Valle dell'Agno, poco a N della strada che porta al Rifugio Cesare Battisti alla Gazza del CAI sezione di Valdagno, sotto i contrafforti del massiccio del Monte Carega (Fumante, Obante, Plische), a 680 metri sul livello del mare.\nL'abitato sorge a monte della confluenza tra l'Agno di Lora e il torrente Rotolon.\nNel centro dell'abitato trovasi la chiesa dedicata a San Francesco d'Assisi, sede parrocchiale.\nContrade limitrofe: Turcati, Facci, Malta\u00fare, B\u00e0lpese.\nPresso la contrada Turcati \u00e8 sito il crossodromo di Recoaro Terme dove si tengono gare, anche a livello nazionale, di motocross.\nDal crossodromo, a monte lungo la valle si pu\u00f2 ammirare l'impluvio del Rotolon, con le sue frane antiche e recenti.\nStoria.\nTutta l'alta Valle dell'Agno \u00e8 stata luogo di insediamento, fin dal medioevo (probabilmente dal XI e XII secolo), di genti di lingua tedesca, usualmente chiamati cimbri (da non confondere con l'omonimo popolo sconfitto dai romani alla fine del II secolo a.C.).\nGl'insediamenti di popolazioni di lingua tedesca nell'alta Valle dell'Agno e nella Val Leogra costituivano quel raccordo tra i maggiori insediamenti come quelli nei Sette Comuni dell'Altopiano di Asiago e dei 13 comuni cimbri della Lessinia. \nMolto interessante l'etimologia di origine tedesca di alcune localit\u00e0 che si trovano nell'alta valle, oltre l'abitato dei Parlati, raggiungibili per strade forestali dal crossodromo, come Torbise, St\u00fampese, Angarte, Nizzegarte, Lorp\u00f3do, Plasche, Sleghe (curiosit\u00e0 e analogia, Sleghe \u00e8 il nome cimbro di Asiago).\nSeppure detti popolari facciano derivare il nome della contrada Malta\u00fare da un insediamento di genti di Malta, \u00e8 pi\u00f9 probabile che il nome derivi dall'antico tedesco, con la stessa radice linguistica del nome della localit\u00e0 di Merenda\u00f3re, nell'altro versante della Cima della Tomba, lungo la strada che sale a Campogrosso.\nLa presenza di popolazioni di origine tedesca \u00e8 ben documentata con le ripetute richieste dei parrocchiani di Rovegliana, prima parrocchia della zona, nel richiedere preti che parlassero la loro lingua; riferimenti si possono trovare negli studi di Giovanni Mantese sulla storia della chiesa vicentina. \nInteressante testimonianza di arte popolare e votiva delle genti di lingua tedesca che abitavano la zona \u00e8 la tavoletta detta \"La Cimbra\", che raffigura una persona con mani congiunte in preghiera, che si pu\u00f2 vedere percorrendo la Val di Creme, valle che si pu\u00f2 imboccare poche decine di metri prima di arrivare all'abitato di Parlati, e che sale con mulattiera verso le Montagnole. Foto della tavoletta votiva \u00e8 presente nel calendario 2008 della sezione di Valdagno del CAI, mese di Luglio.\nNel 1890 gli abitanti, considerata la distanza dal capoluogo, chiedono l'erezione di una chiesa. Il lavoro di costruzione inizier\u00e0 nel 1895 e si concluder\u00e0 nel 1905. Solo nel 1955 la chiesa ottiene un proprio rettore, e successivamente nel 1961 verr\u00e0 eretta a parrocchia autonoma, scorporandone il territorio dalla matrice di Recoaro.\nIn bicicletta.\nLa salita ai Parlati in bici pu\u00f2 essere effettuata dal centro di Recoaro Terme sia per la strada che sale alla Gazza per le contrade Asnicar, Cornale, Storti e Pace sia per quella che sale a Campogrosso, dove presso la contrada Frizzi di Sotto si svolta per contrada Luna e si sale dalla sinistra orografica. Entrambe le vie sono asfaltate.\nSi pu\u00f2 arrivare anche in mountain bike:"}
{"id": "1929352", "revid": "1851848", "url": "https://it.wikipedia.org/wiki?curid=1929352", "title": "Antonio Tempestilli", "text": "Carriera.\nGiocatore.\nDopo gli esordi con il Banco di Roma, fu acquistato dall', con cui esord\u00ec in Serie A nella stagione 1979-1980, all'et\u00e0 di 20 anni. La sua esperienza in nerazzurro dur\u00f2 una sola annata, in cui scese in campo appena 5 volte. Ceduto al , milit\u00f2 nel club lariano per sei stagioni, di cui quattro in massima serie, per un totale di 167 gare disputate in campionato e 5 reti realizzate.\nNell'estate del 1987 fu acquistato dalla Roma per 2 miliardi di lire. In giallorosso gioc\u00f2 con continuit\u00e0 per quattro stagioni e da rincalzo in altre due, disputando 105 gare e segnando 5 reti in Serie A. \nDirigente.\nRimasto legato all'ambiente giallorosso, una volta lasciata l'attivit\u00e0 agonistica ha iniziato a lavorare come allenatore delle squadre giovanili della Roma e per tre anni si \u00e8 dedicato ai ragazzi, vincendo il titolo di campione d'Italia nella stagione 1995-1996 con la formazione dei Giovanissimi nazionali. Dopo questa esperienza, fu chiamato a svolgere il ruolo di team manager del club romano, carica ricoperta fino al 2006. In seguito \u00e8 stato responsabile organizzativo della prima squadra.\nIl 23 maggio 2020 diviene il responsabile del settore giovanile della ; dal 2 dicembre 2020 ricopre anche il ruolo di direttore generale del club reggino. Nel febbraio 2021 si dimette dai due incarichi, per via di dissidi con la dirigenza."}
{"id": "1929360", "revid": "1573940", "url": "https://it.wikipedia.org/wiki?curid=1929360", "title": "Choi Min-ho", "text": "Alle Olimpiadi del 2008 si aggiudic\u00f2 tutti e 5 gli incontri per ippon, sconfiggendo nella finale per la medaglia d'oro il campione europeo Ludwig Paischer."}
{"id": "1929366", "revid": "729019", "url": "https://it.wikipedia.org/wiki?curid=1929366", "title": "Aeroporto di Ermolino", "text": "L'aeroporto di Ermolino \u00e8 un aeroporto situato a 5\u00a0km dalla citt\u00e0 di Balabanovo, nell'Oblast' di Kaluga nella Russia europea.\nGestione.\nL'aeroporto di Ermolino \u00e8 stato gestito dalla compagnia aerea Ermolinskie Airlines .\nNel dicembre 2012 l'aeroporto di Ermolino \u00e8 stato scelto dalla russa UTair come la base per la sua divisione low cost nella Russia europea.\nStrategia.\nL'aeroporto di Ermolino \u00e8 principalmente utilizzato come scalo cargo per la vasta zona industriale che lo circonda ed anche come un aeroporto per le linee aeree locali.\nNel settembre 2012 la russa UTair ha annunciato il piano di ristrutturazione del complesso aeroportuale di Ermolino per utilizzarlo come uno scalo per i voli charter moscoviti.\nIl 28 dicembre 2012 il Governo della Russia ha approvato il Decreto per lo sviluppo dello hub aeroportuale di Ermolino nell'Oblast' di Kaluga a 61\u00a0km dallo hub moscovito della russa UTair situato all'aeroporto di Mosca-Vnukovo.\nIl 10 gennaio 2013 la russa UTair ha annunciato l'inizio del progetto dell'aeroporto per le compagnie aeree low cost sulla base dell'aeroporto di Ermolino.\nNel febbraio 2013 la propriet\u00e0 dell'aeroporto di Mosca-Vnukovo ha dichiarato l'interesse per creare la cordata con la russa UTair per la costruzione del Terminal Passeggeri con la capacit\u00e0 fino a 10 milioni di passeggeri/anno e la ricostruzione della pista per il lancio di voli low cost dall'aeroporto di Ermolino entro la fine del 2014.\nPosizione geografica.\nL'aeroporto di Ermolino \u00e8 situato sulla confine dell'Oblast' di Mosca e dell'Oblast' di Kaluga a 61\u00a0km dall'aeroporto internazionale Mosca-Vnukovo, a 85\u00a0km dall'aeroporto di Mosca-Domodedovo e a 97\u00a0km dall'aeroporto di Mosca-\u0160eremet'evo.\nDati tecnici.\nL'aeroporto di Ermolino dotato di una pista attiva 3,000 x 60 m che permette il decollo/atterraggio di tutti i tipi di elicotteri e di aerei di Airbus, Boeing, Dassault Aviation Falcon, McDonnell Douglas, Ilyushin, Yakovlev, Tupolev, Antonov di tutti i tipi. L'aeroporto di Ermolino \u00e8 aperto 24 ore al giorno. Il peso massimo al decollo dall'Aeroporto di Ermolino \u00e8 di 210 t.\nCollegamenti con Mosca.\nIl Terminal dell'aeroporto di Ermolino si trova a 80\u00a0km da Mosca sulla superstrada statale che collega la capitale russa Mosca con la capitale ucraina Kiev ed \u00e8 facilmente raggiungibile dal centro di Mosca.\nA gennaio 2013 \u00e8 stato annunciato il progetto di collegamento diretto dell'aeroporto di Ermolino prolungando la linea ferroviaria che collega l'aeroporto di Mosca-Vnukovo con Mosca."}
{"id": "1929369", "revid": "1305772", "url": "https://it.wikipedia.org/wiki?curid=1929369", "title": "Beach Head", "text": "Beach Head o Beach-Head \u00e8 un videogioco scritto e pubblicato dalla Access Software nel 1983 per gli home computer a 8-bit. Nel 1984 la U.S. Gold si occup\u00f2 della pubblicazione europea. Il gioco consiste nel penetrare nella spiaggia nemica (da qui il termine militare \"Beachhead\", testa di sbarco) prima attraverso il controllo di navi e successivamente di carri armati una volta raggiunto il terreno.\nFu il titolo per Commodore 64 pi\u00f9 venduto nel 1984 e anche uno dei pi\u00f9 venduti in generale per tutti gli home computer in quell'anno.\nIl gioco ha avuto un seguito, \"\".\nModalit\u00e0 di gioco.\nIl gioco \u00e8 composto da cinque livelli, con modalit\u00e0 di gioco tra loro anche molto diversa, perlopi\u00f9 di tipo sparatutto. A questi si aggiungono delle sequenze di intermezzo, prive di pericoli, in cui il giocatore sposta l'intera flotta su una mappa a grande scala. Si dispone di 10 navi che corrispondono alle vite, una volta raggiunta la spiaggia le navi superstiti si convertono in carri armati. I livelli sono:"}
{"id": "1929372", "revid": "121010759", "url": "https://it.wikipedia.org/wiki?curid=1929372", "title": "Filippo Sacchi", "text": "Biografia.\nDopo gli studi al Liceo Ginnasio \"Antonio Pigafetta\" di Vicenza, si iscrisse all'Universit\u00e0 degli Studi di Padova, a Giurisprudenza, passando poi a Lettere. Dopo la laurea fu insegnante prima al liceo cittadino, poi a Milano presso la Scuola Tecnica \"G. B. Piatti\".\nAssunto al \u00abCorriere della Sera\u00bb nel 1914, inizi\u00f2 la sua attivit\u00e0 di corrispondente estero e fu inviato nell'allora Impero austro-ungarico, in Marocco, in Australia e in Nuova Zelanda. Per il \u00abCorriere\u00bb segu\u00ec la Costituente di Weimar, la rivolta spartachista e la Guerra sovietico-polacca. Parallelamente, nel 1924 inizi\u00f2 a collaborare a \u00abL'Illustrazione italiana\u00bb, firmando una delle prime rubriche di critica cinematografica.\nStrenuo oppositore del fascismo, nel 1926 fu licenziato dal \u00abCorriere\u00bb e fu inibito dall'esercizio della professione giornalistica per tre anni. Intervennero in suo aiuto: Eligio Possenti, direttore della \u00abDomenica del Corriere\u00bb, e Guido Treves, editore dell'\u00abIllustrazione Italiana\u00bb. Entrambi accolsero Sacchi nei rispettivi giornali; il critico firm\u00f2 una rubrica di recensioni cinematografiche sotto lo pseudonimo \"Loupe\" (che in francese significa \"lente\"). Inizialmente la consider\u00f2 un'attivit\u00e0 temporanea in vista di un suo ritorno sugli scenari mondiali come inviato. Ma il cinema lo conquist\u00f2 a tal punto che, quando nel 1929, scaduta l'interdizione, il nuovo direttore del \u00abCorriere della Sera\u00bb Aldo Borelli lo volle al giornale per inaugurare la rubrica di critica cinematografica, accett\u00f2 subito. L'11 maggio 1929 comparve la sua prima \u00abRassegna cinematografica\u00bb.\nNel 1941 dovette lasciare nuovamente il \u00abCorriere\u00bb per una recensione negativa del nuovo film con Doris Duranti, che non era stata gradita dal regime. Trov\u00f2 una comoda sistemazione al supplemento culturale \u00abLa Lettura\u00bb. Dopo l'arresto di Benito Mussolini e la conseguente caduta del fascismo, dal 3 agosto 1943 fu richiamato al \u00abCorriere\u00bb per dirigere l'edizione pomeridiana del quotidiano (che usciva sotto la testata \u00abIl Pomeriggio\u00bb). Rimase alla carica quarantacinque giorni, essendo poi costretto a fuggire in Svizzera in seguito alla costituzione della Repubblica Sociale Italiana e dell'occupazione nazista dell'Alta Italia. Rimase a Locarno fino alla Liberazione.\nTornato in Italia, fu nominato direttore de \u00abLa Lettura\u00bb. Nei mesi successivi matur\u00f2 la decisione di staccarsi dall'ambiente del Corriere della Sera. Quando fin\u00ec la direzione di Mario Borsa (6 agosto 1946), rassegn\u00f2 le dimissioni pochi giorni dopo. Assunse la direzione del \u00abCorriere Lombardo\u00bb, poi nel 1949 pass\u00f2 alla \u00abStampa\u00bb, con la quale collabor\u00f2 in esclusiva fino al 1953. Quel periodo venne caratterizzato dai suoi coraggiosi articoli di critica al governo italiano e alla Chiesa cattolica, per la chiusura della comunit\u00e0 di Nomadelfia.\nDopo aver lasciato \u00abLa Stampa\u00bb, Sacchi cur\u00f2 la rubrica cinematografica del rotocalco \u00abEpoca\u00bb che mantenne sino alla morte. Nel 1950 pubblic\u00f2 un manuale di educazione civica (\"L'ABC del cittadino\") e, negli ultimi anni di vita, si dedic\u00f2 alla stesura di manuali di storia per gli studenti delle scuole medie.\nDopo la sua morte il Sindacato Nazionale Giornalisti Cinematografici Italiani (SNGCI) ha istituito un premio dedicato alla sua memoria, che viene assegnato alla migliore tesi universitaria di argomento cinematografico.\nVita privata.\nSpos\u00f2 Josepha Gianzana e divenne padre di Cecilia Sacchi, attrice. \u00c8 quindi il nonno materno dell'attrice Giovanna Mezzogiorno. \u00c8 sepolto in una semplice tomba nel cimitero di Griante, sul Lago di Como, sede di una villa ereditata dal suocero, il banchiere Mino Gianzana."}
{"id": "1929383", "revid": "757396", "url": "https://it.wikipedia.org/wiki?curid=1929383", "title": "Steven Markovi\u0107", "text": ""}
{"id": "1929385", "revid": "123202707", "url": "https://it.wikipedia.org/wiki?curid=1929385", "title": "Ordinanza contingibile e urgente", "text": "Nel diritto amministrativo italiano l'ordinanza contingibile e urgente (o di necessit\u00e0 e urgenza) \u00e8 un'ordinanza, ossia un provvedimento amministrativo con il quale sono imposti doveri positivi (di fare o dare) o negativi (di non fare), che pu\u00f2 essere emanata da taluni organi della pubblica amministrazione in casi eccezionali di particolare gravit\u00e0 e urgenza, per le finalit\u00e0 indicate dalla legge, e pu\u00f2 comportare anche temporanee deroghe all'ordinamento giuridico vigente.\nCaratteri generali.\nLa giurisprudenza ha chiarito che presupposti per l'emanazione delle ordinanze contingibili e urgenti sono, da un lato, l'impossibilit\u00e0 di differire l'intervento ad altra data, in relazione alla ragionevole previsione di danno incombente (\"urgenza\") e, dall'altro, l'impossibilit\u00e0 di provvedere con gli ordinari mezzi offerti dalla legislazione (\"contingibilit\u00e0\"). Richiede, inoltre, che tali presupposti siano adeguatamente motivati, che la misura adottata sia proporzionata alla situazione che s'intende fronteggiare (\"principio di proporzionalit\u00e0\") e che, quando \u00e8 rivolta a una generalit\u00e0 di soggetti, l'ordinanza sia oggetto di adeguata pubblicit\u00e0 (\"principio di conoscibilit\u00e0\").\nLa Corte Costituzionale, con le sentenze n. 8/1956 e 26/1961, ha ritenuto che il potere di emanare ordinanze contingibili e urgenti - che deve essere espressamente conferito da una norma di legge - \u00e8 compatibile con la Costituzione solo se le deroghe non toccano norme di rango costituzionale (ossia contenute nella Costituzione o in leggi costituzionali) n\u00e9 i principi generali dell'ordinamento giuridico. Ha, inoltre, escluso che il potere di emanare tali ordinanze possa essere conferito in materie coperte da riserva di legge assoluta. A guardar bene, l'art. 12 delle disposizioni sulla legge in generale premesse al codice civile (preleggi) impone di decidere secondo i principi generali dell'ordinamento giuridico (\"analogia iuris\") in tutti i casi in cui, mancando una precisa disposizione normativa, non si pu\u00f2 applicare una legge che regola casi simili o materie analoghe (\"analogia legis\"). Ma poich\u00e9 in quegli anni i prefetti continuavano ad abusare del potere d'ordinanza, anche limitando notevolmente le libert\u00e0 politiche e civili, la Corte costituzionale ha ritenuto di dover ribadire e rafforzare l'obbligo di rispettare i principi generali dell'ordinamento, enunciandolo espressamente nel dispositivo della sentenza 26/1961.\nIn realt\u00e0 le ordinanze contingibili e urgenti possono derogare alla legge solo nelle materie non coperte da riserva assoluta di legge, mentre in caso di riserva relativa di legge la possibilit\u00e0 di deroga \u00e8 estremamente limitata. E la ragione \u00e8 assai chiara: se vi \u00e8 una legge, per di pi\u00f9 in materia coperta da riserva di legge, non sussiste la lacuna normativa. Le deroghe alla legge di cui si discorre in dottrina, anche in materie non riservate alla legge, costituiscono un'eccezione nell'eccezione, una possibilit\u00e0 estremamente limitata nel tempo e negli effetti. Quando vi \u00e8 un prolungato bisogno di provvedimenti in deroga a leggi preesistenti, il governo procede con decreto-legge a disciplinare la situazione d'emergenza e i nuovi provvedimenti che siano ritenuti necessari.\nLa dottrina ritiene che le ordinanze contingibili e urgenti costituiscano espressione di regimi anteriori alla Costituzione e siano a stento compatibili con l'ordinamento costituzionale. In realt\u00e0 dette ordinanze, le relative leggi istitutive e gli organi legittimati ad adottarle sono proliferati in epoca repubblicana, a partire dalla legge 833/1978 sul Servizio Sanitario Nazionale e via via fino al proliferare di ordinanze di protezione civile e di sicurezza urbana. Un cos\u00ec marcato incremento del potere d'ordinanza si spiega con il notevole ampliamento dei compiti dello stato e della pubblica amministrazione nel moderno stato sociale, ben maggiori rispetto allo stato minimo ottocentesco. Si tratta di una questione delicata e complessa: da un lato, nell'attuale quadro normativo le ordinanze devono rispettare la riserva di legge, la riserva di giurisdizione e il principio di proporzionalit\u00e0 molto pi\u00f9 che nell'ordinamento precostituzionale; dall'altro lato, proprio la Costituzione sembra circoscrivere notevolmente il potere decisionale delle autorit\u00e0 amministrative, agganciandolo a previsioni di legge (cos\u00ec in particolare l'art. 23 Cost, secondo cui nessuna prestazione personale o patrimoniale pu\u00f2 essere imposta se non in base alla legge). Si tratta di un potere dittatorio, seppur temperato dal vincolo alle riserve di legge e di giurisdizione, dal principio di proporzionalit\u00e0 e dall'impugnabilit\u00e0 in giudizio. Il potere di emanare ordinanze contingibili e urgenti \u00e8 sempre attribuito ad autorit\u00e0 politiche (compreso il prefetto, che rappresenta il governo nel territorio).\nLe ordinanze contingibili e urgenti non vanno confuse con le ordinanze ordinarie (previste per specifici oggetti e contenuti da precise disposizioni di legge), che possono essere emanate sia da autorit\u00e0 politiche sia da dirigenti amministrativi di professione. Anche i provvedimenti previsti dal d.l. 6/2020, conv. in l. 13/2020, ed in seguito dal d.l. 19/2020, conv. in l. 35/2029, per affrontare l'emergenza coronavirus non hanno carattere contingibile e urgente: sono provvedimenti amministrativi espressamente e specificamente previsti dalla legge, dai contenuti tipizzati e finalizzati ad affrontare una singola emergenza.\nIn passato la dottrina annoverava le ordinanze contingibili e urgenti tra le fonti del diritto, considerandole atti formalmente amministrativi ma sostanzialmente normativi per la loro capacit\u00e0 di derogare a norme di legge. Attualmente la dottrina e la giurisprudenza prevalenti, osservando che anche altri atti certamente non normativi (come i negozi giuridici) possono derogare a norme di legge dispositive, escludono la natura normativa delle ordinanze contingibili e urgenti e le annoverano tra i provvedimenti amministrativi pur rilevando che esse, se si conformano al principio di legalit\u00e0, in quanto previste da norme di legge, costituiscono un'eccezione al principio di tipicit\u00e0, essendo il loro contenuto non predeterminato dalla legge ma rimesso all'autorit\u00e0 che le emana. Proprio tale atipicit\u00e0 differenzia le ordinanze contingibili e urgenti dagli \"atti necessitati\", il cui contenuto \u00e8 invece predeterminato dalla legge (si pensi all'occupazione d'urgenza).\nEsempi.\nSono ordinanze contingibili ed urgenti quelle emanate:"}
{"id": "1929391", "revid": "1305772", "url": "https://it.wikipedia.org/wiki?curid=1929391", "title": "Vincenzo Iacopino (calciatore)", "text": "Ha disputato in carriera 45 incontri (con due reti) in Serie A e 104 presenze (con 14 reti) in Serie B.\nBiografia.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno il procuratore federale Stefano Palazzi richiede per lui tre anni e sei mesi di squalifica. Il 18 giugno in primo grado gli viene confermata la squalifica di 3 anni e 6 mesi e anche in appello. Il 29 gennaio 2013, il TNAS riduce la squalifica da 3 anni e 9 mesi a 1 anno.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva..\nCirca un anno dopo, nel marzo 2016, gli viene riconosciuta la completa estraneit\u00e0 nel processo \"Last bet\" per le accuse a lui rivolte, procedendo all'archiviazione del caso nei suoi confronti.\nIl 17 marzo 2016 viene incaricato a ricoprire il ruolo di Team Manager nella societ\u00e0 del .\nCarriera.\nCentrocampista offensivo mancino, cresciuto nel vivaio della , debutta in serie A con i blucerchiati il 26 novembre 1995 poco pi\u00f9 che diciannovenne, giocando in modo stabile soprattutto nella stagione 1996-1997, in cui segna due reti in 23 incontri disputati, una nella gara casalinga vinta per 2-0 contro l'Atalanta, l'altra in una trasferta a Cagliari. Realizz\u00f2 questo gol all'89', un minuto dopo essere entrato in campo al posto di Vincenzo Montella, che vale la rete della vittoria per 4-3, riuscendo ad essere espulso pochi minuti prima del finale (penultima di campionato della stagione 1996-1997).\nNell'estate 1997 e quindi per l'intera stagione 1997-1998 viene ceduto per un anno all'Verona, in Serie B: qui gioca per meno di met\u00e0 campionato e l'anno seguente ritorna alla Sampdoria. Nella stagione 1998-1999 segna il gol della vittoria contra la Roma, il risultato finale sar\u00e0 2-1.\nSuccessivamente gioca in Serie B, sempre in prestito dai blucerchiati, anche con e . Nella stagione 2003-2004 passa, nuovamente in prestito, in Serie C1 alla Lucchese, con cui raggiunge le semifinali dei play-off promozione. Nella stagione 2004-2005 rientra nella compagine genovese, disputando un incontro in Serie A e l'anno seguente viene nuovamente ceduto in prestito, all' in Serie B, squadra con cui riesce a realizzare 3 reti in 9 incontri disputati.\nScaduto il contratto che lo legava alla , nell'estate 2006 viene acquistato dal , in Serie C1, dove segna 21 reti nelle tre prime stagioni in Brianza, \nNella stagione 2009-2010, realizza il suo primato personale di segnature stagionali (10 gol).\nNella stagione 2010-2011 retrocede in Lega Pro Seconda Divisione dopo la finale play-out persa contro il Pergocrema. La squadra verr\u00e0 poi ripescata in Prima Divisione in seguito alla retrocessione a tavolino per lo scandalo calcio-scommesse, dell'Alessandria calcio.\nHa realizzato complessivamente 40 centri con la maglia del , di cui uno nei playoff e 39 nella stagione regolare, grazie ai quali \u00e8 attualmente il terzo marcatore di tutti i tempi nella storia del club; davanti a lui Sanseverino con 62 e Dazzi con 86.\nIl 27 settembre 2011, ha rinnovato con il Monza, decidendo di chiudere la sua carriera in Brianza, siglando un contratto che lo lega alla societ\u00e0 biancorossa fino al 2014, con l'obiettivo di entrare in questi anni tra i primi dieci calciatori con pi\u00f9 presenze della storia di questa societ\u00e0. Dopo la squalifica per il calcioscommesse, rescinde il contratto nel giugno 2013.\nNel febbraio 2014 firma con la Pro Sesto, giocando 9 partite in Serie D prima di chiudere con il calcio giocato."}
{"id": "1929401", "revid": "110157", "url": "https://it.wikipedia.org/wiki?curid=1929401", "title": "Chiesa di Santa Maria Imbaro", "text": "Il santuario di Santa Maria Imbaro si trova nel comune di Santa Maria Imbaro (CH), che prende il nome da essa.\nEtimologia.\nLa chiesa deve il nome alla sua posizione presso un tratturo che portava in Puglia, cos\u00ec venne chiamata \"plebem quoque Sancta Maria in viam Bari\", nome poi mutato in \"Sancta Maria in Baro\" per poi man mano ad arrivare al nome attuale.\nStoria.\nLe prime notizie della chiesa risalgono al 1059: in una sua Bolla papa Niccol\u00f2 II conferma al nuovo vescovo di Chieti Attone il possesso di una chiesa con tale nome. Nel 1096 il Conte normanno Drogone (detto Tasso, o Tassone, o Tascione), fratello di Roberto I di Loritello con il quale condivideva il governo dell'Abruzzo adriatico, restituisce il possesso della Chiesa al Vescovo di Chieti Rainolfo. Nel corso dei secoli successivi l'edificio sub\u00ec pi\u00f9 volte degli interventi, che ne cambiarono notevolmente volto; il pi\u00f9 rilevante si ebbe in seguito al terribile terremoto del 5 dicembre 1456, in cui venne distrutta la torre campanaria. Nel 1515, quando fu fondata la diocesi di Lanciano, il santuario di Santa Maria Imbaro perse la propria autonomia. Nel 1760 furono fatti altri lavori di ristrutturazione, venne realizzata la Statua della Madonna con Bambino, e l'altare con finte colonne di marmo sormontate da angioletti. Nel 1840 fu eseguita la ristrutturazione del campanile, ricordata con un'iscrizione.\nDescrizione.\nLa facciata \u00e8 preceduta da un portico con archi a tutto sesto. Il fronte vero \u00e8 a terminazione a capanna. Sul retro, l'abside ha un coronamento ad arcatelle cieche ed \u00e8 affiancato dal campanile. L'interno \u00e8 ad un'unica navata. Vi sono un altare, una Madonna con Bambino ed un Crocifisso di scuola abruzzese del XIII secolo."}
{"id": "1929402", "revid": "599013", "url": "https://it.wikipedia.org/wiki?curid=1929402", "title": "Ludwig Paischer", "text": "\u00c8 stato per due volte campione europeo nella categoria fino a 60\u00a0kg; alle Olimpiadi del 2008 \u00e8 arrivato secondo nella sua categoria, dietro al sud coreano Choi Min-Ho."}
{"id": "1929410", "revid": "228587", "url": "https://it.wikipedia.org/wiki?curid=1929410", "title": "Kaupang", "text": "Kaupang \u00e8 una citt\u00e0 fondata nel 780 durante l'et\u00e0 in cui i vichinghi iniziarono le loro scorrerie contro la Gran Bretagna e altre parti d'Europa. Fu abbandonata per ragioni sconosciute attorno al X secolo. \u00c8 situata nella odierna contea di Vestfold og Telemark in Norvegia, e nell'800 ne era la pi\u00f9 grande citt\u00e0 commerciale.\nI primi scavi furono iniziati nel 1867 da Nicolay Nicolaysen. La maggior parte degli archeologi ritiene Kaupang il primo insediamento urbano di un certo rilievo in Norvegia. Gli scavi e gli studi hanno dimostrato che era un centro importante per l'artigianato ed il commercio. I beni commerciati includono ferro, pietra ollare e forse pesce.\nKaupang viene menzionata con il nome di Skiringssal (o \"Sciringesheal\") nei racconti di Ohthere di H\u00e5logaland; Ohthere visit\u00f2 Kaupang nel nono secolo e ne parl\u00f2 come di un mercato.\nNell'estate del 2000 l'universit\u00e0 di Oslo ha avviato un'estesa campagna di scavi a Kaupang; a capo dei lavori c'\u00e8 il professor Dagfinn Skre."}
{"id": "1929413", "revid": "122871", "url": "https://it.wikipedia.org/wiki?curid=1929413", "title": "Seconda generazione delle console", "text": "Nella storia dei videogiochi, l'espressione \"seconda generazione\" fa riferimento a computer e videogiochi, console per videogiochi fisse e portatili disponibili dal 1976 al 1992. Tra i dispositivi degni di nota della seconda generazione si possono indicare la Fairchild Channel F, Atari 2600, Intellivision, Odyssey 2 e ColecoVision. La generazione ha avuto convenzionalmente inizio nel novembre 1976 con l'uscita della Fairchild Channel F. Segu\u00ec l'Atari 2600 nel 1977, il Magnavox Odyssey\u00b2 nel 1978, l'Intellivision nel 1980 e poi l'Emerson Arcadia 2001, ColecoVision, Atari 5200 e Vectrex, tutti resi disponibili nel 1982, per un totale di oltre 15 diverse console. Questo periodo \u00e8 coinciso con l'et\u00e0 d'oro dei videogiochi arcade. Questa era di picco di popolarit\u00e0 e innovazione per il mezzo ha portato a realizzare molti giochi per console domestiche di seconda generazione che erano precedentemente solo giochi arcade. \"Space Invaders\", il primo gioco arcade \"killer app\" a subire il \"porting\", \u00e8 stato pubblicato nel 1980 per l'Atari 2600, sebbene i precedenti giochi arcade pubblicati da Atari fossero stati portati in precedenza sul 2600. Coleco realizz\u00f2 \"Donkey Kong\" di Nintendo con il ColecoVision quando venne reso disponibile nell'agosto 1982.\nI giochi integrati, come quelli della prima generazione, sono diminuiti durante questo periodo. Sebbene la prima generazione di Magnavox Odyssey avesse inserito i giochi su circuiti stampati simili a cartucce, essi avevano funzionalit\u00e0 limitate e richiedevano schermi TV e altri accessori per essere completamente funzionanti. Cartucce pi\u00f9 avanzate, che contenevano l'intera esperienza di gioco, vennero sviluppate per Fairchild Channel F e la maggior parte delle console adott\u00f2 una tecnologia analoga. Il primo sistema della generazione e alcuni altri, come l'RCA Studio II, erano sia dotati di giochi preinstallati sia in grado di utilizzare cartucce. La popolarit\u00e0 delle cartucce di gioco crebbe dopo l'uscita dell'Atari 2600. Dagli anni settanta alla met\u00e0 degli anni novanta, la maggior parte dei sistemi di videogiochi domestici utilizzava le cartucce fino a quando esse non furono sostituite dai dischi ottici. La Fairchild Channel F fu anche la prima console a utilizzare un microprocessore, che era il principale fattore che consentiva alle console di utilizzare le cartucce. Anche altre tecnologie come la risoluzione dello schermo, la grafica a colori, l'audio e l'intelligenza artificale furono migliorate durante questa era. In questa generazione \u00e8 stata realizzata la prima console portatile, il Microvision, realizzato dalla societ\u00e0 di giocattoli Milton Bradley nel 1979.\nNel 1979, alcuni ex programmatori di Atari fondarono Activision, la prima azienda di sviluppo di videogiochi di terze parti. Nel 1982, l'eccessiva saturazione delle console e dei giochi, unita a una scarsa comprensione del mercato, caus\u00f2 la crisi dell'industria dei videogiochi del 1983 e segn\u00f2 l'inizio della generazione successiva. A partire dal dicembre 1982 e per tutto il 1984, il crollo del 1983 caus\u00f2 gravi perturbazioni al mercato nordamericano. Alcuni sviluppatori fallirono e quasi nessun nuovo gioco venne pubblicato nel 1984. Il mercato non si sarebbe completamente ripreso fino alla terza generazione. La seconda generazione termin\u00f2 ufficialmente il 1\u00ba gennaio 1992, con l'interruzione della produzione dell'Atari 2600.\nStoria.\nGi\u00e0 la prima console, la Magnavox Odyssey, utilizzava delle cartucce rimovibili: ma solamente per attivare dei jumper che a loro volta selezionavano un videogioco gi\u00e0 presente all'interno della console stessa. Con l'avvento dei microprocessori economici invece, i giochi poterono essere programmati dentro delle ROM. Le ROM, montate in cartucce di plastica, una volta inserite nello slot della console venivano lette dal processore, che eseguiva il contenuto. In questo caso, quindi, il gioco era fisicamente contenuto nella cartuccia invece che nel corpo della console.\nLa prima console ad utilizzare questo metodo fu la Fairchild VES, commercializzata da Fairchild Semiconductor nel 1976. La console fu rinominata come Fairchild Channel F l'anno seguente, dopo la distribuzione da parte di Atari dell'Atari 2600 o Atari VCS. Con una libreria iniziale di nove titoli, l'Atari 2600 diventer\u00e0 la console pi\u00f9 popolare e venduta della sua generazione, la cui fama sar\u00e0 oscurata solamente con l'avvento del NES. Del 1977 \u00e8 anche la RCA Studio II, una console in bianco e nero tecnicamente inferiore rispetto alle concorrenti, e il Bally Astrocade.\nNel 1978 Magnavox pubblic\u00f2 il successore dell'Odyssey, la Magnavox Odyssey\u00b2 (Videopac in Europa), mentre in Germania viene prodotta la VC 4000. Nel 1979 alcuni ex dipendenti di Atari fondarono l'Activision, la prima software house di videogiochi indipendente della storia: tra i suoi titoli pi\u00f9 conosciuti, \"Pitfall!\".\nNel 1980 Mattel introdusse l'Intellivision, uno dei pi\u00f9 seri contendenti dell'Atari 2600: nelle pubblicit\u00e0 dell'epoca veniva dimostrata la sua maggiore potenza hardware mostrando due giochi simili uno a fianco dell'altro. Nonostante questo, Atari possedeva la maggior parte dei diritti per le conversioni dei popolari videogiochi arcade, fra tutti \"Pac-Man\" e \"Space Invaders\": con questo sistema riusciva a mantenere il dominio sul mercato, nonostante la bassa qualit\u00e0 di molte conversioni.\nLa prima console della SEGA, la SG-1000, fu commercializzata in Giappone nel 1981, e venne importata in Europa nel 1983, ma non raggiunse mai gli Stati Uniti.\nNel 1982 furono diverse le console ad approdare sul mercato: Emerson Arcadia 2001, Atari 5200, ColecoVision e Vectrex. Quest'ultima era un caso molto particolare: era infatti dotata di un monitor, ed era basata sulla grafica vettoriale. L'Arcadia e il ColecoVision erano due macchine tecnicamente superiori rispetto ad Atari 2600 ed Intellivision; in particolare alcune conversioni di coin-op erano praticamente identiche, come nel caso di \"Donkey Kong\" per ColecoVision. L'Atari 5200 fu distribuito come successore dell'Atari 2600, ma non ottenne il successo raggiunto dal predecessore: in particolare per l'assenza di retrocompatibilit\u00e0 (sebbene qualche anno dopo venne distribuito un adattatore).\nQuesto affollamento di sistemi e le uscite di diversi titoli molto attesi ma poi rivelatisi sotto le aspettative, portarono al collassare dell'industria. Esemplare il caso riguardante il tie-in basato sul film E.T. l'extra-terrestre (1982): centinaia di migliaia (qualcuno parla di milioni) di cartucce invendute di E.T. vennero distrutte in una discarica del Nuovo Messico.\nConsole portatili.\nQuesta generazione \u00e8 caratterizzata anche dall'introduzione delle console portatili: il Microvision, prodotto nel 1979, \u00e8 il primo esempio di console portatile programmabile; piuttosto popolare anche la serie Game &amp; Watch di Nintendo, sebbene priva di cartucce."}
{"id": "1929417", "revid": "1149807", "url": "https://it.wikipedia.org/wiki?curid=1929417", "title": "Bonanza", "text": "Bonanza \u00e8 una serie televisiva statunitense di genere western trasmessa per 14 stagioni dalla NBC, dal 1959 al 1973 per un totale di 431 episodi.\nDopo \"Gunsmoke\", si tratta della serie televisiva di genere western pi\u00f9 longeva di tutti i tempi, ed \u00e8 stata la prima a colori: in onda per la prima volta in Italia nel 1962, tuttora continua ad essere trasmessa sporadicamente su varie TV locali.\nLe riprese della serie sono state girate tra la California, l'Arizona e il Nevada.\nTrama.\nLa serie narra le vicende della famiglia Cartwright, proprietaria del ranch di \"Ponderosa\", formata dal padre Ben, e dai figli Hoss (nella versione italiana \"Orso\"), Joe e Adam.\nGuest star.\nDurante le 14 stagioni dello show si sono alternate moltissime star: Guy Williams, Jack Albertson, Majel Barrett, Neville Brand, Charles Bronson, David Cassidy, James Coburn, Linda Cristal, James Doohan, Zsa Zsa G\u00e1bor, Louis Gossett Jr., Bo Hopkins, DeForest Kelley, Martin Landau, Ida Lupino, Lee Marvin, Vera Miles, Cameron Mitchell, Leonard Nimoy, Lloyd Nolan, Slim Pickens, Telly Savalas, Barbara Stanwyck, Yvonne De Carlo e Lee Van Cleef.\nRegie.\nI registi pi\u00f9 prolifici della serie sono stati William F. Claxton (57 episodi, tra il 1962 e il 1973), Lewis Allen (42 episodi), Leon Benson (35), Don McDougall (31),\nWilliam Witney (27), Christian Nyby (26). Alla produzione contribuirono anche registi prestigiosi, quali Robert Altman (8 episodi) e Jacques Tourneur.\nCritica.\nAldo Grasso descrive la serie come un \"mondo in cui il mito della mascolinit\u00e0 si fonde con quello della natura e della propriet\u00e0\", in cui \"i protagonisti non sono pi\u00f9 dei pionieri, ma solo uomini che difendono il loro patrimonio, non pi\u00f9 eroi solitari, ma gi\u00e0 solido clan familiare\".\nFumetti.\nIspirata alla serie televisiva e ai suoi personaggi, il Corriere dei Piccoli pubblic\u00f2 negli anni sessanta la serie a fumetti \"Bonanza!\", disegnata da Mario Uggeri."}
{"id": "1929427", "revid": "11497", "url": "https://it.wikipedia.org/wiki?curid=1929427", "title": "Dungeons &amp; dragons", "text": ""}
{"id": "1929432", "revid": "72396", "url": "https://it.wikipedia.org/wiki?curid=1929432", "title": "Sindaci di Venezia", "text": "Di seguito l'elenco cronologico dei sindaci di Venezia e delle altre figure apicali equivalenti che si sono succedute nel corso della storia."}
{"id": "1929434", "revid": "729019", "url": "https://it.wikipedia.org/wiki?curid=1929434", "title": "Rishod Sobirov", "text": ""}
{"id": "1929436", "revid": "125695902", "url": "https://it.wikipedia.org/wiki?curid=1929436", "title": "Gianpiero Carlo Cantoni", "text": "Biografia.\nHa conseguito la laurea in Economia presso l'Universit\u00e0 di Milano nel 1964 e un master post-laurea in Management presso la SDA-Bocconi nel 1976. Nel 1992 ha ricevuto la Laurea Honoris Causa in Matematica presso l'Universit\u00e0 di Camerino.\nNel 1964 ha fondato un'azienda di elettromeccanica per la costruzione di motori elettrici, trasformatori, motoriduttori di velocit\u00e0 ed utensileria, che \u00e8 ora holding di un gruppo diversificato di imprese.\n\u00c8 stato professore incaricato presso l'Universit\u00e0 Bocconi di Milano e docente senior presso la Scuola di direzione aziendale della Bocconi stessa, all'Universit\u00e0 di Cassino, alla Libera Universit\u00e0 San Pio V di Roma (della quale \u00e8 stato presidente del Consiglio di Amministrazione dal 1996 al 2005) e all'Universit\u00e0 degli Studi \"Guglielmo Marconi\" di Roma, dove ha ricoperto incarichi di docenza.\n\u00c8 stato al vertice del Consorzio Milano Ricerche e della Societ\u00e0 Belle Arti ed Esposizione Permanente di Milano. Era grande ufficiale dell'Ordine al merito della Repubblica italiana dal 1998 e medaglia d'oro di benemerenza civica del comune di Milano nel 1991, ed \u00e8 stato insignito dell'onorificenza di Cavaliere del Lavoro nel 1992.\nDal dicembre 2009 alla morte \u00e8 stato alla Presidenza della Fondazione Fiera Milano. Era membro del Comitato scientifico di Ernst &amp; Young, del Consiglio di Amministrazione della Fondazione Alcide De Gasperi e del Comitato scientifico del settimanale Panorama Economy. Giampiero Cantoni \u00e8 stato infine Presidente della quarta Commissione Permanente Difesa al Senato della Repubblica.\n\u00c8 stato presidente dell'IBI (Istituto Bancario Italiano) dal 1982 al 1989. Successivamente, ha avuto la presidenza di Efibanca e del Gruppo Banca Nazionale del Lavoro dal 1989 al 1994, oltre alla Vice Presidenza del Mediocredito Centrale, e dell'Associazione Bancaria Italiana.\nHa pubblicato svariati libri su tematiche economiche, tra cui \"Le innovazioni del sistema economico e finanziario\" con prefazione di Guido Carli.\nGiampiero Cantoni \u00e8 stato:\n\u00c8 scomparso improvvisamente nel 2012 all'et\u00e0 di 73 anni\nControversie civilistiche.\nCome ex presidente della BNL non \u00e8 mai stato inquisito e arrestato per corruzione e bancarotta fraudolenta, come erroneamente riportano alcune fonti inattendibili, n\u00e9 ha mai versato alcun risarcimento, non essendoci alcun collegamento tra il suo mandato come ex Presidente di BNL e fatti successivi a questo di natura civilistica, dovuti a controversie: tanto che il patteggiamento di queste controversie fu di soli 11 mesi.\nInoltre, il Gip di Milano, in data 6 luglio del 2006, dichiar\u00f2 estinto il reato \"nonch\u00e9 ogni effetto penale conseguente\", riabilitando quindi pienamente Cantoni.\nIn riferimento a questo fatto, Il Secolo XIX pubblic\u00f2 una notizia errata secondo la quale Cantoni sarebbe stato condannato a 2 anni e al pagamento di un risarcimento di 800 milioni di lire. Il Secolo XIX rettific\u00f2 il 3 marzo 2010 la notizia errata, che per\u00f2 nel frattempo era gi\u00e0 stata ripresa da altri media.\nLa redazione de Il Secolo XIX si scus\u00f2 dichiarando: \u201cL'inesattezza circa i termini del patteggiamento, da parte nostra, \u00e8 dovuta a una difficile ricerca di archivio su fatti avvenuti molto tempo fa, e ce ne scusiamo con il Senatore Cantoni e con il suo Legale\".\nIl caso WikiLeaks.\nUno dei file del sito WikiLeaks rivela che Cantoni avrebbe confidato ad un funzionario dell'ambasciata USA la sua preoccupazione per lo stato di salute del Primo Ministro Silvio Berlusconi logorato da notti insonni passate in festini. Questo si \u00e8 appreso leggendo un cable riservato proveniente dall'ambasciata USA di Roma..\nCantoni ha respinto in toto queste rivelazioni dichiarando: \"Dal documento diffuso da WikiLeaks, leggo con ulteriore sorpresa e sconcerto che il Premier Berlusconi mi avrebbe chiamato per informarmi di un arresto di carabinieri per il caso Marrazzo e che avrei fatto confidenze sul ruolo e l'affidabilit\u00e0 dei servizi di intelligence italiani. \nDevo pertanto precisare e smentire nel modo pi\u00f9 assoluto e categorico che Berlusconi mi abbia mai telefonato n\u00e9 informato su quanto riportato dal documento WikiLeaks circa questo arresto, n\u00e9 ho mai espresso valutazioni in merito al ruolo e l'affidabilit\u00e0 dei nostri servizi di intelligence, tanto pi\u00f9 che non \u00e8 materia di mia competenza istituzionale. \nNon posso quindi che ulteriormente ribadire le mie smentite alla totalit\u00e0 delle dichiarazioni e confidenze attribuitemi in documenti che di per s\u00e9 si qualificano per la scarsa attendibilit\u00e0 sotto il profilo informativo e giornalistico.\"."}
{"id": "1929437", "revid": "205250", "url": "https://it.wikipedia.org/wiki?curid=1929437", "title": "Carmen Blanco", "text": "Biografia.\nCarmen Blanco \u00e8 una scrittrice galiziana nata a Lugo nel 1954. Fece parte del movimento di liberazione delle donne negli anni settanta e, come saggista, si concentr\u00f2 soprattutto sulle interrelazioni tra potere, donne, sesso, cultura e letteratura, temi che diedero vita ad un percorso multiculturale che riscontriamo in libri come: \"Literatura galega da muller\" (Xerais, 1991), \"Escritoras galegas\" (Compostela, 1992), \"Libros de mulleres\" (Do Cumio, 1994), \"O contradiscurso das mulleres\" (Nigra, 1995), \"Nais, damas, prostitutas e feirantas\" (Xerais, 1995), \"Mulleres e independencia\" (Do Castro, 1995), \"El contradiscurso de las mujeres\" (Nigra, 1997, versione aggiornata dell'omonimo romanzo tradotto in castigliano da Olga Novo), \"Luz Pozo Garza: a ave do norte\" (Linteo, 2002), \"Alba de mulleres\" (Xerais, 2003), \"Sexo e lugar\" (Xerais, 2006), \"Mar\u00eda Mari\u00f1o. Vida e obra\" (Xerais, 2007), \"Casas anarquistas de mulleres libertarias\" (CNT, 2007), \"Feministas e libertarias\" (Meubook, 2010) e \"Letras lilas\" (Uni\u00f3n Libre, 2019). Diede dimostrazione della sua arte poetica nella marcia \"Estra\u00f1a estranxeira\" (BVG, 2004) e, per il genere narrativo, pubblic\u00f2 i libri \"Vermella con lobos\" (Xerais, 2004) e \"Atracci\u00f3n total\" (Xerais, 2008).\nAttualmente professoressa di Letteratura Galiziana presso l'Universit\u00e0 di Santiago di Compostela e nel Campus di Lugo, \u00e8 stata docente associato di Lingua e Letteratura spagnola, con prima sede a Santiago di Compostela, e di Lingua e Letteratura Galiziana nella scuola secondaria, con sede a Lugo, oltre ad essere titolare di queste ultime discipline presso la Scuola di Formazione degli Insegnanti di Lugo. Dal 1996 coordina, con il poeta Claudio Rodr\u00edguez Fer, la rivista libertaria e multiculturale di \"Uni\u00f3n Libre. Cadernos de vida e culturas\".\nSulla letteratura e la cultura galiziana ha pubblicato i libri \"Conversas con Carballo Calero\" (Galaxia, 1989), \"Carballo Calero: pol\u00edtica e cultura\" (Do Castro, 1991), \"Ux\u00edo Novoneyra\" (A Nosa Terra, 2009), \"Novoneyra. Un cantor do Courel a Compostela\" (Toxosoutos, 2010), oltre ad aver introdotto varie edizioni di autori contemporanei: \"Uma voz na Galiza\" (Sotelo Blanco 1992), de Ricardo Carvalho Calero; \"C\u00f3dice Calixtino\" (Xerais, 1992), \"Historias fidel\u00edsimas\" (Linteo, 2003) e \"Memoria solar\" (Linteo, 2004) di Luz Pozo Garza, e, in collaborazione con Claudio Rodr\u00edguez Fer, \"Con p\u00f3lvora y magnolias\" di Xos\u00e9 Luis M\u00e9ndez Ferr\u00edn (Xerais, 1989) e \"Os eidos\" di Ux\u00edo Novoneyra (Xerais, 1990). Nel 2005 ha curato e introdotto la mostra bilingue di poesia galiziana \"Extranjera en su patria. Cuatro poetas gallegos. Rosal\u00eda de Castro. Manuel Ant\u00f3nio. Lu\u00eds Pimentel. Luz Pozo Garza\" (C\u00edrculo de Lectores / Galaxia Gutenberg, 2005), nonch\u00e9 nel 2007 l'elaborazione degli studi \"D\u00eda das Letras Galegas 2007. Mar\u00eda Mari\u00f1o Carou\" (Universit\u00e0 di Santiago di Compostela 2007). Inoltre ha collaborato a numerosi libri collettivi, relazioni di convegni, riviste specializzate e giornali.\nMostr\u00f2 la sua creativit\u00e0 artistica progettando e illustrando i libri di poesie \"Tigres de ternura\" (Reprograf\u00eda 1846, 1981), \"Historia da l\u00faa\" (Galaxia, 1984), \"Vulva\" (Libros de la cebra, 1990) e \"A muller n\u00faa\" (Compostela, 1992) di Claudio Rodr\u00edguez Fer, nonch\u00e9 il \"Manifesto por un movemento vital\" (1990), dello stesso autore. Con il suo pseudonimo di Emma Luaces, scelto in onore dell'anarchica russa Emma Goldman e della sua discendenza materna, ha pubblicato delle traduzioni di Saffo nel libro \"Do amor e da literatura\" (Linteo, 2007). Va ricordato infine che lei \u00e8 l'autrice dell'inno galiziano della Marcia Mondiale delle Donne, \"Marchando m\u00e1is al\u00e1\"(2000); oltre ad essere segretario dell'Associazione per la Dignit\u00e0 delle Vittime del Fascismo e membro del Consello della Memoria."}
{"id": "1929439", "revid": "18282746", "url": "https://it.wikipedia.org/wiki?curid=1929439", "title": "Idrato di potassio", "text": ""}
{"id": "1929440", "revid": "287204", "url": "https://it.wikipedia.org/wiki?curid=1929440", "title": "H\u00e5logaland", "text": "LH\u00e5logaland era la pi\u00f9 settentrionale delle province norvegesi nelle saghe norrene medievali. Agli inizi dell'era vichinga, prima di Harald Bellachioma, l'H\u00e5logaland era un piccolo regno compreso tra Namdalen nel Nord-Tr\u00f8ndelag e Lyngen nel Troms. Il suo pi\u00f9 famoso nativo fu Ohthere di H\u00e5logaland.\nL'H\u00e5logaland termina in un litorale sommerso a formare ampi fiordi montuosi e isole. Esso fu un ottimo rifugio alle navi vichinghe come pure una stazione di sosta per i viandanti sulla strada del mar Bianco, che metteva in comunicazione con la Russia.\nLa citt\u00e0 di Narvik in H\u00e5logaland fu un importante obiettivo strategico della seconda guerra mondiale.\nUso moderno del toponimo H\u00e5logaland.\nIn et\u00e0 moderna, il termine H\u00e5logaland viene usato in diversi significati. In certi casi include l'intera Norvegia del Nord, le isole Svalbard e Jan Mayen. In altri, le sole contee di Nordland e Troms. Ancora, il termine H\u00e5logaland (o anche Mid H\u00e5logaland) sono spesso riferiti al pi\u00f9 piccolo ambito dei distretti di Ofoten, Lofoten e Vester\u00e5len, come anche alle municipalit\u00e0 di Bjark\u00f8y, Gratangen, Harstad, Ibestad, Kv\u00e6fjord e Sk\u00e5nland, della contea di Troms. Oppure si parla di H\u00e5logaland nell'ultimo senso, eccettuando per\u00f2 l'arcipelago delle Lofoten.\nStoria.\nLa regione e il suo popolo nelle saghe.\nL'H\u00e5logaland \u00e8 spesso citato nelle saghe norrene e nell'Heimskringla, particolarmente nella Saga degli Ynglingar. Era abitato dall\"H\u00e1leygia aett\", la stirpe di H\u00f6lgi, l'eroe eponimo protetto dalla dea \u00deorger\u00f0r H\u00f6lgabr\u00fa\u00f0r."}
{"id": "1929441", "revid": "287204", "url": "https://it.wikipedia.org/wiki?curid=1929441", "title": "Halogaland", "text": ""}
{"id": "1929443", "revid": "122031066", "url": "https://it.wikipedia.org/wiki?curid=1929443", "title": "Algeria ai Giochi olimpici", "text": "L'Algeria ha partecipato per la prima volta ai Giochi olimpici a Tokyo 1964.\nGli atleti algerini hanno vinto 17 medaglie ai Giochi olimpici estivi, mentre non ne hanno mai vinta alcuna ai Giochi olimpici invernali. Il Paese si trova alla 66\u00aa posizione del medagliere complessivo.\nIl Comitato Olimpico Algerino, creato nel 1963, venne riconosciuto dal CIO nel 1964."}
{"id": "1929445", "revid": "125819831", "url": "https://it.wikipedia.org/wiki?curid=1929445", "title": "Valerio Carrara", "text": "Biografia.\nEletto al Senato con l'Italia dei Valori, il primo giorno di legislatura annuncia di aderire a Forza Italia. Tuttavia si iscrive al gruppo Misto come esponente unico del Movimento Territorio Lombardo.\nIl 4 maggio 2004 passa al gruppo di Forza Italia, partito col quale viene rieletto ininterrottamente nelle successive due legislature del Senato.\nIl 7 maggio 2012 viene eletto sindaco di Oltre il Colle con il 56,29% dei voti.\nNel 2011 lascia il gruppo del PdL per aderire a Coesione Nazionale, il gruppo dei responsabili che sostiene il Governo Berlusconi IV per fornire i numeri alla costituzione del nuovo gruppo anche in Senato. Diventa Presidente della Commissione Difesa in rappresentanza del nuovo gruppo dopo la scomparsa del senatore Cantoni.\nMuore a causa di un infarto nel 2022 all'et\u00e0 di 70 anni."}
{"id": "1929447", "revid": "1573940", "url": "https://it.wikipedia.org/wiki?curid=1929447", "title": "Meenoplidae", "text": "Meenoplidae , \u00e8 una piccola famiglia di insetti dell'ordine dei Rincoti Omotteri, superfamiglia dei Fulgoroidei.\nDescrizione.\nI Meenoplidae hanno capo con ocelli laterali disposti sotto gli occhi e lateralmente rispetto alla regione fronto-clipeale. Le antenne hanno flagello filiforme e non segmentato e i due articoli prossimali ingrossati. L'ultimo segmento del rostro \u00e8 marcatamente pi\u00f9 lungo che largo, carattere che permette di distinguere questa famiglia dai Derbidae.\nNelle ali anteriori l'area costale \u00e8 priva di nervature trasversali e una o due nervature del clavo sono granulate. Le zampe presentano, come in tutti i Fulgoroidei, le coxe allungate. Quelle posteriori hanno il secondo tarsomero poco sviluppato e terminante con una di una fila di spine nel margine apicale.\nL'addome \u00e8 compresso ed \u00e8 provvisto di sbocchi delle ghiandole ceripare negli urotergiti VI-VIII.\nDistribuzione e importanza.\nFra le specie dannose, una delle pi\u00f9 importanti \u00e8 \"Nisia nervosa\", fitomizo del sudest asiatico dannoso al riso. La specie si \u00e8 diffusa anche in altre regioni zoogeografiche, fra cui il Paleartico (Paleartico orientale, Medio Oriente, Caucaso, in Turchia, Grecia, Sicilia, Nordafrica), la regione afrotropicale, l'Australia.\nSistematica.\nLa famiglia comprende circa 160 specie ripartite fra 22 generi:"}
{"id": "1929448", "revid": "76963", "url": "https://it.wikipedia.org/wiki?curid=1929448", "title": "Katie Sheridan", "text": "Ha recitato la parte di Sophie Norton nella commedia \"Un genio sul divano\", trasmessa in Inghilterra sul canale Nickelodeon, in Russia su Pervyj kanal, in Francia su Canal J e in Italia su Italia 1. Katie attualmente studia drammaturgia e recitazione all'Universit\u00e0."}
{"id": "1929459", "revid": "984922", "url": "https://it.wikipedia.org/wiki?curid=1929459", "title": "Ruben Houkes", "text": "\u00c8 stato campione del mondo nel 2007 nella categoria fino a 60\u00a0kg e vincitore di una medaglia di bronzo alle Olimpiadi del 2008."}
{"id": "1929460", "revid": "116023703", "url": "https://it.wikipedia.org/wiki?curid=1929460", "title": "Huldra", "text": "Nel folklore scandinavo, le huldre o uldre (norvegese, derivante dalla radice che indica \"coperto\" o \"segreto\") sono delle seducenti creature della foresta. Altri nomi includono lo svedese \"skogsr\u00e5\" o \"skogsfru\" (che significa \"dama della foresta\") e \"Tallemaja\" (Maria del pino). Un uldro \u00e8 chiamato \"huldu\", oppure in Norvegia \"huldrekall\". Il nome suggerisce una analogia con la figura di v\u01eblva Huld e dal tedesco Holda.\nLa parola \"huldra\" \u00e8 una forma definita nel norvegese (l'\"hulder\") - la forma indefinita \u00e8 \"ei hulder\" (\"una hulder\"). La forma indefinita plurale \u00e8 \"huldrer\" (alcune \"hulder\"), mentre la forma definita plurale \u00e8 \"huldrene\" (\"le hulder\"). Nel plurale sono anche comuni le forme collettive \"huldrefolk\" (indefinita) e \"huldrefolket\" (definita).\nAspetto.\nL'huldra possiede una bellezza spiazzante e, a volte, viene rappresentata nuda e con lunghi capelli; ella vista di spalle somiglia al tronco di un vecchio albero e possiede una coda animale. In Norvegia si tramanda che abbia la coda di una mucca e in Svezia la coda di mucca viene spesso sostituita da quella di volpe. \nIn Norvegia l'huldra viene spesso descritta come la tipica lattaia con indosso gli abiti di una ragazza di fattoria, anche se molto pi\u00f9 appariscente rispetto alla maggior parte delle ragazze.\nFolklore.\nL'huldra \u00e8 una delle parecchie \"r\u00e5\" (custode, guardiana), come l'acquatica \"sj\u00f6r\u00e5\" (o \"havsfru\"), successivamente identificata con la sirena, e la \"bergsr\u00e5\".\nMaggiori informazioni possono essere trovate nella collezione norvegese di racconti folk di Peder Christian Asbj\u00f8rnsen e J\u00f8rgen Moe."}
{"id": "1929464", "revid": "1318658", "url": "https://it.wikipedia.org/wiki?curid=1929464", "title": "G\u0127ana", "text": "Il G\u0127ana (, \"canzone\") \u00e8 un genere di musica popolare tipica dell'arcipelago maltese, di chiare origini arabo-sicule. Questo genere musicale \u00e8 proprio dell'arcipelago maltese, con ritmi che possono andare dal veloce, a vere e proprie ballate a ritmi ancora pi\u00f9 melanconici. Vi sono poi due tipi di G\u0127ana, quello informale e quello formale (quest'ultimo il pi\u00f9 diffuso e con altri sottogeneri).\nG\u0127ana informale.\nSuonato e cantato indistintamente da uomini e donne, parla della vita quotidiana dei maltesi, tornando ad esempio alla vita rurale di un tempo, all'essere mediterranei e sentirsi fieri delle proprie origini.\nG\u0127ana formale.\nDa questo ne derivano altri 3 sottogeneri: fil-G\u0127oli, tal-Fatt e il Spirtu Pront. G\u0127ana fil-G\u0127oli \u00e8 anche conosciuto come Bormli\u017ca, prendendo di fatto il nome dalla citt\u00e0 di Bormla dov'\u00e8 molto popolare. Bormli\u017ca cantato dagli uomini costretti a cantare soprano con note alte senza rompere falsetto. Questo \u00e8 derivato da un g\u0127ana informale cantato dalle donne, ma data la difficolt\u00e0 estrema delle qualit\u00e0 vocali, questo stile \u00e8 raramente praticato. Il G\u0127ana tal-Fatt translitterato \u2018fatto\u2019 o \u2018realmente accaduto\u2019. Questa melanconica ballata induce il \"g\u0127annej\" a raccontare una storia su sfondo locale e ben conosciuta, con eventi recenti, talvolta umoristici. La seconda, \"spirtu pront\", \u00e8 la forma pi\u00f9 comune dell'Arcipelago. Spirtu verrebbe translitterato \u2018intelligenza rapida\u2019, e origin\u00f2 dall'informale \u2018duelli di canzone?. Gli altri tipi di g\u0127ana sono: bil-Qamsa and Makjetta"}
{"id": "1929466", "revid": "7336", "url": "https://it.wikipedia.org/wiki?curid=1929466", "title": "Top spin", "text": ""}
{"id": "1929470", "revid": "599013", "url": "https://it.wikipedia.org/wiki?curid=1929470", "title": "Marek Stuchl\u00fd", "text": ""}
{"id": "1929474", "revid": "1833487", "url": "https://it.wikipedia.org/wiki?curid=1929474", "title": "Sostanza fondamentale", "text": "La sostanza fondamentale, detta anche sostanza amorfa \u00e8 una componente acellulare del tessuto connettivo. Essa \u00e8 costituita prevalentemente da proteoglicani, che si associano a lunghe catene di acido ialuronico mediante proteine speciali, dette \"proteine link\".\nI proteoglicani hanno la capacit\u00e0 di \"intrappolare\" consistenti quantit\u00e0 di acqua formando un gel, che ha funzione di sostegno meccanico, resistenza alla compressione e filtro che regola la velocit\u00e0 di diffusione di liquidi attraverso il tessuto connettivo.\n\u00c8 presente anche nell'apparato riproduttore maschile, \u00e8 usata in medicina per combattere le verruche sottocutanee.\nIl tessuto connettivo nel quale la sostanza amorfa prevale sulle componenti fibrillare e cellulare \u00e8 detto \"tessuto mucoso maturo\" ed \u00e8 presente nel connettivo sottodermico dell'embrione e nel cordone ombelicale (\"gelatina di Wharton\"). Nell'adulto \u00e8 scarsamente rappresentato (polpa dentaria)."}
{"id": "1929475", "revid": "287204", "url": "https://it.wikipedia.org/wiki?curid=1929475", "title": "Marek Stuchly", "text": ""}
{"id": "1929476", "revid": "287204", "url": "https://it.wikipedia.org/wiki?curid=1929476", "title": "The Great Escape (album)", "text": ""}
{"id": "1929478", "revid": "31886", "url": "https://it.wikipedia.org/wiki?curid=1929478", "title": "Bernard Vukas", "text": "Vinse due medaglie d'argento olimpiche nel 1948 e 1952.\nCarriera.\nClub.\nInizi\u00f2 la carriera da calciatore nelle giovanili dn una delle pi\u00f9 antiche societ\u00e0 dell'attuale Croazia, il Concordia Zagabria.\nTra il 1945 e il 1946 and\u00f2 a giocare nell'Amateur Zagabria poi l'anno seguente entr\u00f2 in una societ\u00e0 di alto spessore come l', dove gioc\u00f2 solo una stagione.\nNell'estate del 1947 venne acquistato da una societ\u00e0 nella quale diverr\u00e0 uno dei pi\u00f9 forti attaccanti in quegli anni in Jugoslavia, l'Hajduk Spalato, nelle cui file riusc\u00ec a vincere tre campionati jugoslavi (1950, 1952, 1955). Divenne in poco tempo il capitano della squadra e nella stagione 1954/1955 vinse il titolo di capocannoniere con 20 gol. Dopo quella stagione memorabile fu eletto sportivo jugoslavo del 1955.\nMa a dare la misura della classe e della forza del Vukas (come di tutti gli assi calcistici dell'epoca) in ambito europeo sono le sue due apparizioni con le formazioni FIFA del \"Resto d'Europa\", nel 1953 e nel 1954. Questi incontri, infatti, erano le uniche \"vetrine\" (a parte i Mondiali) per i calciatori dell'epoca, in quanto la televisione era ovunque agli inizi e i vari trofei individuali ancora non erano stati inventati.\nLa prima partita viene disputata contro l'Inghilterra, a Wembley: \u00e8 pareggio, 4-4. Con due reti ciascuno di Giampiero Boniperti e di Ladislav Kubala, naturalizzato spagnolo, ma gi\u00e0 centravanti delle nazionali cecoslovacca e ungherese. Della formazione faceva ancora parte lo svedese del Milan Gunnard Nordahl (cinque volte capocannoniere del torneo italiano), mentre accanto al Vukas c'erano altri tre jugoslavi: il portiere Vladimir Beara, l'ala sinistra Zebec e il mediano \u010cajkovski (che dieci anni dopo, da mister del Bayern Monaco, \"lancer\u00e0\" Franz Beckenbauer e Gerd M\u00fcller).\nLa seconda partita \u00e8 contro una nazionale targata Great Britain, a Belfast. Vincono i continentali: 4-1. E Bernard Vukas segna 3 reti. Al suo fianco in questa occasione si trovarono il connazionale Vujadin Bo\u0161kov (in seguito giocatore e poi allenatore della Sampdoria), l'austriaco Ocwirk (Sampdoria, pure lui), il francese Pallone d'Oro pochi anni dopo, Raymond Kopa, mentre la porta era difesa dal milanista Lorenzo Buffon (prozio del Buffon juventino e azzurro). Tra i britannici, invece, giocarono il leggendario mediano metodista Blanchflowers, il primo Pallone d'Oro della storia: Sir Stanley Matthews (gi\u00e0 presente nel precedente incontro), e il futuro bomber della Juventus, John Charles.\nQueste prestazioni e gli incontri giocati con la Nazionale jugoslava contro Germania, Ungheria, Brasile, Francia e soprattutto le due contro l'Italia (nel 1955, 4-0, e nel 1957, 6-1, in gol in entrambe le partite) convinsero i dirigenti del Bologna ad acquistarlo. Nei due campionati disputati, per\u00f2, segner\u00e0 solo 2 gol.\nTerminata l'esperienza bolognese torn\u00f2 nella sua Spalato con l'Hajduk, dove rimase per 5 anni.\nNel 1963 all'et\u00e0 di 36 anni decise di intraprendere l'avventura nel calcio austriaco e la sua prima squadra fu l'Austria Klagenfurt dove gioc\u00f2 una stagione. La stagione successiva and\u00f2 a giocare al . Chiuse la carriera agonistica vicino ai 40 anni nelle file del Kapfenberger.\nCon la Nazionale jugoslava Vukas ha partecipato alle Olimpiadi del 1948 e del 1952, vincendo in entrambi i tornei la medaglia d'argento, e ai Mondiali del 1950 e del 1954.\nNegli anni 2000 una giuria di esperti del quotidiano Ve\u010dernji list l'ha proclamato migliore calciatore croato di tutti i tempi."}
{"id": "1929482", "revid": "300067", "url": "https://it.wikipedia.org/wiki?curid=1929482", "title": "Petr Czudek", "text": ""}
{"id": "1929483", "revid": "7336", "url": "https://it.wikipedia.org/wiki?curid=1929483", "title": "Top-spin", "text": ""}
{"id": "1929487", "revid": "124259726", "url": "https://it.wikipedia.org/wiki?curid=1929487", "title": "Davide Mezzanotti", "text": "Carriera.\nCalciatore.\nCresciuto nel vivaio del , debutta in Serie A con i granata il 17 marzo 1991 poco pi\u00f9 che ventenne. Il 4 giugno 1991 prende parte, sostituendo Giorgio Venturin al 22' del secondo tempo, alla finale della Mitropa Cup poi vinta dal , ai tempi supplementari, in un derby tutto italiano con il . Nell'estate 1991 viene ceduto alla Pro Sesto, in Serie C1, dove resta per due stagioni e gioca stabilmente tanto da meritare le attenzioni del Brescia, in Serie B; tra le rondinelle ottiene subito la promozione in serie A e rimane nella rosa per 3 stagioni. In seguito passa al in serie B, per poi tornare in serie A nelle file del Vicenza.\nSuccessivamente giocher\u00e0 in serie B anche con il Napoli, la Fermana, il e la . Nell'estate 2004 viene acquisito dal , in Serie C1, dove vivr\u00e0 una seconda giovinezza, giocando sempre titolare ed ottenendo la promozione in Serie B gi\u00e0 alla prima annata, per poi rimanere tra le file dei virgiliani anche nelle due successive stagioni in cadetteria. Nella stagione 2007-2008 si trasferisce ad Arezzo, dove gioca con continuit\u00e0 e dove sigla (tra l'altro) un bel gol di testa contro la Sangiovannese.\nHa chiuso la carriera da giocatore in Serie D nella squadra della sua Sansepolcro.\nAllenatore.\nNella stagione 2010-2011 ha allenato la Sansepolcro, e sulla cui panchina \u00e8 ritornato nel 2012 dopo una parentesi al Castel Rigone, sempre in Serie D.\nDal 6 giugno 2013 allena l' sempre in Serie D venendo esonerato poco dopo.\nRitorna al Sansepolcro nella stagione 2014/2015, anche quest'anno in Serie D.\nNell'Ottobre del 2016, alla sesta giornata di campionato diviene allenatore del Levico, sempre in Serie D, senza riuscire a salvare la squadra (retrocessione dopo i playout con lo Scansorosciate Calcio).\nLa Stagione successiva viene chiamato sulla panchina del Tuttocuoio, nel girone D di Serie D, terminando il Campionato al 14\u00ba posto. \nIl 23 luglio 2019 viene annunciato come nuovo allenatore del Calcio Citt\u00e0 di Castello, militante nel campionato di Promozione Umbra.\nIl 31 luglio 2020 si accorda con il Sansepolcro, militante in Eccellenza. Nel giugno dell'anno successivo arriva l'annuncio della societ\u00e0 bianconera , in merito alla conferma del tecnico per la stagione 2021-22."}
{"id": "1929493", "revid": "83531", "url": "https://it.wikipedia.org/wiki?curid=1929493", "title": "Radio Birikina", "text": "Radio Birikina \u00e8 un'emittente radiofonica interregionale italiana che copre le aree di Veneto, Friuli-Venezia Giulia, Trentino, Emilia-Romagna, Toscana, Lombardia, Piemonte, Umbria e Campania.\nStoria.\nRadio Birikina \u00e8 stata fondata il 10 luglio 1989 da Roberto Zanella e si caratterizza per una programmazione del palinsesto ampiamente basata su un servizio di segreteria telefonica che registra le richieste degli ascoltatori, secondo il principio del jukebox. La sede di Radio Birikina \u00e8 a Castelfranco Veneto in provincia di Treviso. Si estende su oltre 2000 metri quadri e all'interno c'e un piccolo museo della radio dove si possono vedere alcune delle apparecchiature usate per le trasmissioni, tra cui oltre 20 coloratissimi jukebox d'epoca.\nNel corso degli anni gli ascolti sono andati in crescendo fino ad arrivare nel 2007 a superare la media di 500.000 ascoltatori giornalieri rilevati. Ad oggi, nel 2019, la crescita non si \u00e8 fermata arrivando a 530.000 ascoltatori medi al giorno e 1.654.000 di ascoltatori settimanali segnalati.\nInoltre Radio Birikina \u00e8 sbarcata nel web con numeri che si aggirano intorno ai 150.000 ascolti mensili in streaming.\nNel sito web di Radio Birikina, potete vedere tutte le frequenze in FM e relative coperture, con una rete capillare di impianti che coprono perfettamente anche le valli pi\u00f9 difficili da coprire con il segnale FM. Nelle province di Trento, Torino, Firenze, Prato, Pistoia, Arezzo, Perugia, Napoli e Caserta si puo' ascoltare radio Birikina sul DAB in digitale.\n\"Festival Show\".\nNel 2000, insieme all'emittente radiofonica Radio Bellla &amp; Monella, inaugura il \"Festival Show\", evento musicale estivo condotto ogni anno da una diversa presentatrice, affiancate da Paolo Baruzzo, coordinatore del tour radiofonico del nord Italia. Da ormai 19 anni, fa tappa in citt\u00e0 importanti e localit\u00e0 di villeggiatura portando in scena, con una ragguardevole produzione, uno spettacolo che miscela sapientemente musica, ballo, vari ingredienti di spettacolo e divertimento.\nDurante le serate si esibiscono big e giovani, questi ultimi scelti dopo una serie di provini in tutta Italia. A far da giuria per le selezioni nel corso degli anni si sono alternati Mara Maionchi, Stefano D'Orazio, Adriano Pennino, Cristiano Malgioglio, Mogol, Dodi Battaglia, Fio Zanotti, Red Ronnie, Luca Chiaravalli, Leopoldo Lombardi, Roby Facchinetti e Francesco Facchinetti. \nLa finalissima delle edizioni 2014, 2015, 2016 e 2017 si \u00e8 svolta straordinariamente all'Arena di Verona, registrando puntualmente il sold out."}
{"id": "1929496", "revid": "300067", "url": "https://it.wikipedia.org/wiki?curid=1929496", "title": "Martin Ides", "text": ""}
{"id": "1929498", "revid": "110157", "url": "https://it.wikipedia.org/wiki?curid=1929498", "title": "Hedeby", "text": "Hedeby (: ) in lingua norrena \"Hei\u00f0ab\u00fdr\", traducibile come \"citt\u00e0 sulla terra\" e a volte conosciuta col nome germanico di \"Haithabu\", una rivisitazione della scritta runica Hei\u00f0ab\u00fd(r), fu un'importante colonia nella Danimarca vichinga, fiorita attorno al IX secolo e posizionata nella parte meridionale dalla penisola dello Jutland. Si svilupp\u00f2 come centro commerciale, situato all'estremit\u00e0 di uno stretto canale navigabile, conosciuto oggi come Schlei, che si connette al Mar Baltico.\nLa localizzazione di Hedeby \u00e8 favorita dal fatto che si trova a meno di 15\u00a0km dal fiume Treene, che si immette nell'Eider con il suo estuario nel mare del Nord, costituendo cos\u00ec un buon posto dove le merci e le navi vichinghe potevano essere spostate brevemente per via di terra, permettendo cos\u00ec un viaggio marittimo praticamente ininterrotto tra il Baltico ed il Mar del Nord, evitando la pericolosa circumnavigazione dello Jutland.\nHedeby era la pi\u00f9 vasta citt\u00e0 nordica durante l'et\u00e0 dei Vichinghi ed \u00e8 ritenuta essere una delle pi\u00f9 antiche citt\u00e0 della Danimarca.\nNel 1864, a seguito della sconfitta subita durante la seconda guerra dello Schleswig, la Danimarca perse il territorio su cui si trovava il sito di Hedeby a favore dell'Impero austriaco e del regno di Prussia. Come risultato di questi cambiamenti di confine Hedeby si trova attualmente nella giurisdizione del territorio dello Schleswig-Holstein, all'estremo confine settentrionale della Germania. Rimasta nel pi\u00f9 totale abbandono per circa un centinaio di anni, ora Hedeby \u00e8 uno dei pi\u00f9 importanti siti archeologici dello Schleswig-Holstein, che ha visto l'apertura di un museo annesso a partire dal 1985.\nI problemi sulla denominazione.\nSia nei tempi degli antichi Vichinghi che in quelli contemporanei, il nome e la pronuncia di Hedeby rimangono molteplici e confusi.\nRicostruzioni del XXI secolo.\nNel 2005 un ambizioso programma di recupero archeologico ha avuto inizio sul sito originale. Basandosi sui risultati delle analisi archeologiche, sono state ricostruite alcune copie esatte delle case vichinghe originali."}
{"id": "1929501", "revid": "838137", "url": "https://it.wikipedia.org/wiki?curid=1929501", "title": "Diego Mosna", "text": "Biografia.\nAttivit\u00e0 imprenditoriale.\nL'attivit\u00e0 imprenditoriale di Diego Mosna inizi\u00f2 negli anni settanta, con la fondazione dell'impresa individuale \"D.Mosna\", importatrice dagli Stati Uniti di macchine per la stampa di immagini. Con l'espansione dell'attivit\u00e0 nel 1978 fond\u00f2, nella citt\u00e0 trentina di Cles, la \"Diatec Cles SpA\", per la produzione di carta per la stampa di qualit\u00e0. Agli inizi del decennio successivo Mosna si rivolse al mercato europeo, con la fondazione a Parigi della \"Diatrace S.A\". Negli anni novanta l'obiettivo del gruppo fu quello di acquisire societ\u00e0 lungo tutto il ciclo della lavorazione della carta, dalla produzione alla vendita. Si spiegano cos\u00ec le acquisizioni della societ\u00e0 di Mosna di numerose cartiere nel Nord Italia (a Vedano Olona, in provincia di Varese e a Tirano, in provincia di Sondrio).\nNell'ottobre del 2003 avvenne la pi\u00f9 importante espansione del Gruppo Diatec: venne acquisita la societ\u00e0 svizzera Sihl AG, multinazionale e leader mondiale nella produzione e commercializzazione di supporti per stampa digitale. Attualmente il gruppo Diatec-Sihl conta 1.100 dipendenti.\nAttivit\u00e0 sportiva.\nL'ingresso di Diego Mosna nel mondo sportivo risale al 2000: il gruppo Diatec decise di diventare sponsor principale della neonata societ\u00e0 pallavolistica Trentino Volley. La societ\u00e0 si iscrisse per la prima volta alla massima competizione nazionale di pallavolo, dopo aver acquisito i diritti dal Porto Ravenna Volley, incappato in problemi finanziari. Mosna divenne presidente della societ\u00e0 e, grazie alla fama acquisita in campo imprenditoriale, riusc\u00ec a far confluire nel \"progetto volley\" numerose risorse da tutto il territorio trentino (sia politico che industriale).\nIl 7 maggio 2008, l'Itas Diatec Trentino vinse il primo scudetto della sua storia, primo di una serie di trionfi, tra i quali Coppa Italia, Champions League (3) e Coppa del mondo per club (4).\nNel 2004 assunse la presidenza della Lega Pallavolo Serie A; verr\u00e0 poi rieletto il 12 febbraio 2007 e il 13 marzo 2009. Come presidente di Lega si schier\u00f2 contro il presidente della FIVB Rub\u00e9n Acosta Hern\u00e1ndez per la norma che, prevedendo un numero minimo di giocatori nazionali da schierare nelle squadre professionistiche, avrebbe impedito la libera circolazione dei giocatori europei, in disaccordo con gli Accordi di Schengen. Vista l'importanza della Lega italiana, Diego Mosna fu visto come il \"portavoce\" del disaccordo di molti presidenti di societ\u00e0 di volley in tutta Europa.\nSi dimise dalla carica, assieme a tutto il Consiglio di Lega, nel mese di settembre del 2009, a causa della querelle che ha visto l'esclusione e poi la riammissione dal campionato 2009-2010 della Pallavolo Pineto. Il 1\u00ba ottobre 2009 fu eletto come suo successore Claudio Sciurpa, presidente del Perugia Volley.\nLa sua lontananza dalla poltrona di massimo dirigente della Lega fu per\u00f2 breve. Le dimissioni di Sciurpa, comunicate durante la presentazione del V-Day (la finale scudetto in gara unica, giocata il 9 maggio 2010) lasciarono vacante la carica, che venne riassunta da Mosna l'11 giugno. Il suo secondo ciclo come presidente di Lega dur\u00f2 per altri 4 anni, e si concluse il 25 luglio 2014 con la nomina del suo successore Albino Massaccesi. Nella stessa data venne nominato Presidente onorario del consorzio dei club.\nAttivit\u00e0 politica.\nIl 7 giugno 2013 ha annunciato la sua candidatura a Presidente della Provincia autonoma di Trento, a capo di una coalizione composta da Fare per Fermare il Declino e diverse liste civiche (Progetto Trentino di Silvano Grisenti, Civica Trentina, Insieme per l'Autonomia, Autonomia 2020-Nuovo Trentino Nuovo Tirolo, Amministrare il Trentino). Conseguentemente a questa candidatura, lo stesso Mosna ha dichiarato che, in caso di elezione, abbandoner\u00e0 la presidenza della Trentino Volley e della Lega Pallavolo Serie A.\nIl 27 ottobre 2013 ottiene il 19,28% (47.966 voti, di cui 4184 solo al presidente), classificandosi secondo dopo il vincitore Ugo Rossi. Viene quindi eletto consigliere. A dicembre 2014 lascia la politica dimettendosi dal consiglio provinciale."}
{"id": "1929502", "revid": "124030472", "url": "https://it.wikipedia.org/wiki?curid=1929502", "title": "Episodi di Doctor Who (quinta stagione)", "text": "Questa voce contiene l'elenco dei 40 episodi della quinta stagione della serie televisiva Doctor Who. In Inghilterra questi episodi sono stati trasmessi dal 2 settembre 1967 al 1\u00ba giugno 1968. In Italia questa stagione \u00e8 completamente inedita.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nUna larga parte degli episodi di questa stagione (indicata con P) \u00e8 andata perduta. Alcuni episodi (indicati con A) sono stati ricostruiti attraverso l'animazione.\nIl serial \"Fury from the Dee\"p sar\u00e0 ricostruito in forma animata ed uscir\u00e0 nel 2020.\nThe Tomb of the Cybermen.\nTrama.\nL'equipaggio del TARDIS arriva sul pianeta Telos, dove un'\u00e9quipe di scienziati, scavando, ha trovato la Tomba dei Cybermen. I guerrieri metallici ibernati al suo interno, per\u00f2, stanno per risvegliarsi.\nThe Abominable Snowman.\nTrama.\nDopo che il TARDIS atterra sull'Himalaya, il Dottore ed i suoi compagni incontrano quello che sembra essere nientemeno che l'abominevole uomo delle nevi. Dopo aver scoperto che si trattava soltanto di un robot, il Dottore dovr\u00e0 sventare i piani del suo manovratore, un uomo di nome Padmasambhava, fusosi con l'entit\u00e0 aliena nota come Grande Intelligenza.\nThe Ice Warriors.\nTrama.\nIn un futuro prossimo, i membri di una base inglese nel Polo perdono il controllo del macchinario che utilizzavano per rallentare lo scioglimento dei ghiacciai. Dai ghiacci dell'Artico emergono i guerrieri del ghiaccio, provenienti da Marte.\nThe Enemy of the World.\nTrama.\nGiunto nell'Australia del 2018, il Dottore scopre di avere un sosia malvagio, il \"nemico del mondo\" Salamander.\nThe Web of Fear.\nTrama.\nCon l'aiuto dei militari della UNIT, il Dottore tenta di fermare gli yeti della Grande Intelligenza, che hanno conquistato la metropolitana londinese.\nFury from the Deep.\nTrama.\nNel Mare del Nord, il Dottore ed i suoi compagni investigano su qualcosa di strano presente nel canneto di una spiaggia l\u00ec vicino.\nThe Wheel in Space.\nTrama.\nIl Dottore e Jaimie si ritrovano in un'astronave deserta che sta trasportando un ingente quantitativo di Cybermen."}
{"id": "1929505", "revid": "767487", "url": "https://it.wikipedia.org/wiki?curid=1929505", "title": "Viktor Fajzulin", "text": ""}
{"id": "1929507", "revid": "320578", "url": "https://it.wikipedia.org/wiki?curid=1929507", "title": "Viktor Fayzulin", "text": ""}
{"id": "1929514", "revid": "45951", "url": "https://it.wikipedia.org/wiki?curid=1929514", "title": "Tantum ergo", "text": ""}
{"id": "1929516", "revid": "3115", "url": "https://it.wikipedia.org/wiki?curid=1929516", "title": "23\u00ba Jamboree mondiale dello scautismo", "text": "Il 23\u00ba Jamboree mondiale dello scautismo si \u00e8 svolto a Kirara Beach, Yamaguchi, nel sud del Giappone nel 2015.\nIl motto del jamboree \u00e8 \"Wa: Uno spirito di unit\u00e0\".\n\u00c8 stato scelto questo luogo poich\u00e9 riassume la cultura giapponese e il messaggio che vuole far passare l'OMMS per questo Jamboree: la pace, l'armonia, la solidariet\u00e0, la cooperazione e l'amicizia. Tutti gli aspetti del Jamboree sono legati a questi differenti concetti.\nAssegnazione e altre candidature.\nL'assegnazione del Jamboree al Giappone si \u00e8 tenuta durante la 38\u00aa Conferenza dello scautismo mondiale in Corea nel 2008. La conferenza \u00e8 stata seguita da 1189 partecipanti rappresentanti 150 Paesi. Accolta dall'Associazione scout di Corea, la Conferenza \u00e8 stata ufficialmente dichiarata aperta da M. Han Seung-so, Primo Ministro della Repubblica di Corea. La candidatura nipponica \u00e8 stata preferita a quella presentata da Singapore.\nSi \u00e8 svolto inoltre un pre-23\u00b0 World Jamboree nel 2013, il 30\u00ba Jamboree Regionale Asia-Pacifico e il 16\u00ba Jamboree Nazionale Nipponico."}
{"id": "1929520", "revid": "90919", "url": "https://it.wikipedia.org/wiki?curid=1929520", "title": "Fulham F.C.", "text": ""}
{"id": "1929521", "revid": "729019", "url": "https://it.wikipedia.org/wiki?curid=1929521", "title": "Assedio di Costantinopoli (860)", "text": "L'assedio di Costantinopoli dell'860 fu attuato dalle truppe Rus' contro la capitale dell'Impero Bizantino. Fu l'unica spedizione militare importante da parte del Khaganato dei Rus, registrata sia nelle fonti bizantine che europeo-occidentali. Il motivo dell'assedio era dovuto alla costruzione, circa trent'anni prima, della fortezza di Sarkel sul fiume Don (il fiume che alimenta il mare d'Azov). Per i Rus', il cui territorio confinava con quello dei Cazari, questi ultimi avevano intenzione di azzerare i commerci russi lungo il Don. I resoconti variano per quanto riguarda gli eventi che ebbero luogo, con discrepanze tra fonti coeve e fonti pi\u00f9 tarde, e l'esito esatto dell'assedio \u00e8 ignoto.\n\u00c8 noto da fonti bizantine che i Rus' colsero Costantinopoli impreparata a sostenere un assedio, mentre l'Impero era intento a fronteggiare gli Arabi, per cui non fu in grado di dare una risposta immediata alla minaccia occidentale. Dopo aver saccheggiato i sobborghi della capitale bizantina, i Rus' si ritirarono, anche se la natura di questo ritiro, e quale delle due parti fu vittoriosa, \u00e8 ancora oggi oggetto di dibattito. Questo evento diede origine a una tarda tradizione cristiana ortodossa, che attribu\u00ec la liberazione di Costantinopoli a un intervento miracoloso di Maria Madre di Dio.\nContesto storico.\nNon \u00e8 storicamente chiaro quando i Rus' e Bizantini vennero per la prima volta in contatto. La prima menzione dei Rus' in prossimit\u00e0 dei confini dell'Impero bizantino proviene dalla \"Vita di San Giorgio di Amastris\", un'agiografia la cui datazione \u00e8 incerta e nella quale i Rus' figurano impegnati in una spedizione in Paflagonia. I Bizantini entrarono per la prima volta in contatto con i Rus' nell'anno 839. Il tempismo eccezionale dell'attacco, suggerisce che i Rus' fossero stati informati della debolezza della citt\u00e0, dimostrando che le linee di commercio e di comunicazione non avevano cessato di esistere nel corso degli anni 840 e 850. Nonostante ci\u00f2, la minaccia dei Rus' nell'860 arriv\u00f2 come una sorpresa: fu improvvisa e inaspettata \"come uno sciame di vespe\", come la defin\u00ec il patriarca di Costantinopoli Fozio. Le truppe dell'Impero bizantino, infatti, erano intente a respingere l'avanzata abbaside in Asia Minore. Nel marzo 860, la guarnigione della fortezza chiave di Loulon inaspettatamente si arrese agli Arabi. In aprile o maggio dello stesso anno, entrambe le parti si scambiarono prigionieri, e le ostilit\u00e0 cessarono per breve tempo. Tuttavia, agli inizi di giugno, l'Imperatore Michele III lasci\u00f2 Costantinopoli per l'Asia Minore, intento a invadere il Califfato abbaside.\nAssedio.\nLe forze russe, provenienti dal territorio di Kiev, sbarcarono nei pressi della citt\u00e0 ma, non potendo sostenere un assedio a causa delle imponenti mura di Costantinopoli, presero a devastare i dintorni della capitale. Intanto l'imperatore bizantino Michele III, di ritorno dalla campagna contro gli arabi, riusc\u00ec ad entrare in citt\u00e0 e a portare soccorso agli assediati. I bizantini attribuirono la vittoria a un intervento della Vergine Maria, che, secondo il racconto di Simeone Logoteta e secondo l'antica cronaca russa, scaten\u00f2 una tempesta portando alla distruzione della flotta russa.\nConseguenze.\nIn questo periodo iniziarono le prime relazioni diplomatiche tra Bisanzio e il nascente impero Russo, che porteranno a un'importante opera missionaria in quei luoghi: infatti la conversione del giovane popolo al Cristianesimo lo avrebbe posto sotto la sfera d'influenza dell'Impero Bizantino scongiurando per sempre la nuova minaccia."}
{"id": "1929527", "revid": "339392", "url": "https://it.wikipedia.org/wiki?curid=1929527", "title": "Ammasso Attaccapanni", "text": ""}
{"id": "1929536", "revid": "211345", "url": "https://it.wikipedia.org/wiki?curid=1929536", "title": "Radio birikina", "text": ""}
{"id": "1929542", "revid": "1305772", "url": "https://it.wikipedia.org/wiki?curid=1929542", "title": "Leisure", "text": "Leisure (\"ozio\", \"tempo libero\" in lingua inglese) pu\u00f2 riferirsi a:"}
{"id": "1929544", "revid": "599013", "url": "https://it.wikipedia.org/wiki?curid=1929544", "title": "Marco van Velsen", "text": "Carriera.\nTra il 1992 e il 1996 studia e gioca alla Temple University (NCAA) dove ottiene la laurea in biochimica. Nel 1993 arriva alle \"\u00e9lite eight\" con i compagni Eddie Jones, Aaron McKie, Rick Brunson, Derrick Battie, William Cunningham, Jason Ivey e Chris Ozment.\nDal 1996 al 1999 gioca con i Roosters Varese: in quest'ultimo anno vince il campionato italiano. La formazione vincente \u00e8 costituita dall'allenatore Carlo Recalcati e dai giocatori Andrea Meneghin, Gianmarco Pozzecco, Daniel Santiago, Veljko Mr\u0161i\u0107, Marco van Velsen, Cristiano Zanus Fortes e Giacomo Galanda.\nNegli anni 1999-2000 gioca nella Bundesliga tedesca a Hagen.\nAgli inizi del 2000 ha giocato nelle minors italiane con la squadra varesina Fides Gemonio."}
{"id": "1929545", "revid": "287204", "url": "https://it.wikipedia.org/wiki?curid=1929545", "title": "Il trono di Asgard", "text": "Il trono di Asgard, pubblicato anche come Il martello e la croce (titolo originale inglese \"One King's Way\") \u00e8 un romanzo fantasy del 1995 scritto da Harry Harrison con Tom Shippey. \u00c8 il secondo libro della trilogia della saga del Martello e della Croce, una ucronia ambientata nel IX secolo.\nTrama.\nShef, co-re d'Inghilterra, decide di armare una flotta e costeggiare le coste continentali del Mare del Nord con lo scopo di sconfiggere le armate vichinghe. In uno scontro in Frisia contro la nave \"Frani Ormr\" guidata dai figli di Ragnar Lodbrok, cade in mare, per sfuggire al nemico, si inoltra nel Dirtmarsh, sulla costa danese. Viene catturato e venduto come schiavo nella citt\u00e0 vichinga di Hedeby, dove, riscattato dai sacerdoti della Via, viene portato a Kaupang in Norvegia.\nQui \u00e8 ospite di Halfdan il Nero, re della Norvegia Orientale e Olaf l'Elfo di Geirstad, re della Norvegia Occidentale. La moglie del primo, Ragnhild, tenta di ucciderlo poich\u00e9 pensa che sia venuto ad usurpare il trono del marito. Nel farlo per\u00f2 causa la morte del proprio figlio: Harald Bellachioma.\nShef fugge quindi con i suoi compagni attraverso la catena montuosa norvegese verso il nord, fino a giungere nella terra natale dell'amico Brand, H\u00e5logaland. Qui fa la conoscenza del Popolo Nascosto e di Echegorgun l'huldu, che gli permette di recuperare la Lancia Sacra.\nRagnhild intanto attacca la terra di H\u00e5logaland per vendicare il figlio, ma perisce lei stessa con tutta la flotta di navi. L'unico modo per sopravvivere all'inverno senza vivere \u00e8 quello di attraversare la catena montuosa verso sud, verso la Svezia. Shef vi riesce, raggiunge Uppsala e sconfiggendo il re degli svedesi si fa proclamare Re Unico al Tempio di Uppsala.\nQui incontra Bruno ed Erkenbert, che desiderano la Lancia Sacra, e si alleano assieme per sconfiggere i figli di Ragnar Lodbrok. Vi riusciranno e, in cambio, Bruno otterr\u00e0 la Lancia Sacra."}
{"id": "1929546", "revid": "120843485", "url": "https://it.wikipedia.org/wiki?curid=1929546", "title": "Vrika", "text": "Vrika (\u0935\u0943\u0915 \u2013 traslitterato v\u1e5b\u0301ka) \u00e8 una parola sanscrita che pu\u00f2 assumere molti significati a seconda del contesto, anche se viene comunemente interpretata col significato o di \u201cfuoco\u201d o di \u201clupo\u201d.\nEssendo una delle tre manifestazioni di Agni (dio del fuoco, uno degli otto elementi materiali), pu\u00f2 significare \u201cfuoco\u201d essa stessa.\nMa a differenza del fuoco materiale \"Davagni\" (quello del legno che brucia) o del fuoco spirituale \"Vadavagni\" (che illumina l'ingegno e governa la ragione), Vrika (o \"Jatharagni\") rappresenta il fuoco interiore, quello che brucia dentro le persone, quindi la porzione pi\u00f9 irrazionale e passionale. Vrika potrebbe cos\u00ec significare anche \u201camore\u201d o \u201cpassione\u201d.\nVrika pu\u00f2 bruciare e distruggere tutto quello che incontra. Ecco perch\u00e9 si ritrova anche nello stomaco di Bhimasena, col significato di \"potente fuoco della digestione\". Un fuoco che deve essere costantemente nutrito per evitare di venirne consumati e che impedisce, quindi, anche un solo giorno di digiuno:\nIn altri contesti connota un insieme di azioni quali \"lacerare, strappare, separare, dividere\" o anche la persona che effettua tali azioni, vale a dire \"colui che divide\" ovvero \"nemico\". Solo successivamente ha assunto il significato pi\u00f9 riduttivo di \u201clupo\u201d, in quanto animale che sbrana le sue prede.\nNel Mah\u0101bh\u0101rata Vrika rappresenta un prode guerriero che combatt\u00e9 dalla parte dei Pandava e venne ucciso durante una battaglia:\nNe \"La visione di Narada\" Vrika \u00e8 uno dei re della dinastia solare, padre di Vahu.\nNella pratica dello yoga, Vrika \u00e8 il fuoco situato nell'addome. Vrika pu\u00f2 essere alimentato dal respiro e divampare risvegliando Kundalini. Questa energia, una volta liberata, penetra nella Shusumna attraversando tutti i chakra e purificandoli."}
{"id": "1929548", "revid": "1410300", "url": "https://it.wikipedia.org/wiki?curid=1929548", "title": "Clarinetto contrabbasso", "text": "Il clarinetto contrabbasso \u00e8 uno strumento musicale a fiato ad ancia semplice battente appartenente alla famiglia dei legni ed \u00e8 il pi\u00f9 basso della famiglia dei clarinetti (Ad eccezione del rarissimo Clarinetto octocontrabbasso e dell'ancor pi\u00f9 raro Clarinetto contra-contrabbasso)\nStoria.\nVari modelli sono stati costruiti in passato, nell'epoca delle cosiddette \"sperimentazioni libere\" in cui l'ingegno umano era totalmente libero e a volte bizzarro. Soprattutto la casa francese Leblanc si \u00e8 profusa in sperimentazioni varie. Al Louvre pare sia esposto un modello di proporzioni mastodontiche.\nCaratteristiche.\nI moderni clarinetti contrabbassi sono di due tipi: uno in Mi\u266d e l'altro, il pi\u00f9 grave, in Si\u266d. Il clarinetto contrabbasso in Mi\u266d \u00e8 esattamente un'ottava sotto al clarinetto contralto in Mi\u266d che, a sua volta, \u00e8 un'ottava sotto il clarinetto piccolo in Mi\u266d. Grazie all'aggiunta di tre chiavi poste sulla parte estrema dello strumento (modello Leblanc e Selmer), riesce ad arrivare fino al Mi\u266d1: normalmente i clarinetti contrabbassi senza quelle tre chiavi arrivano a Sol\u266d1. Teniamo presente che Do4 \u00e8 il Do centrale del pianoforte.\nIl clarinetto contrabbasso in Si\u266d, anch'esso con quelle 3 chiavi aggiuntive, arriva al Si\u266d0, cio\u00e8 la penultima nota del pianoforte comune (Bosendorfer costruisce un modello che scende a Fa); quel Si\u266d \u00e8 anche la nota estrema del controfagotto. In acuto, con un'ancia appropriata, \u00e8 possibile arrivare abbastanza agevolmente al Fa3.\nCome per gli altri componenti della sua famiglia, anche il clarinetto contrabbasso pu\u00f2 emettere la nota estrema con sublime delicatezza, cosa che non succede con altri strumenti ad ancia, semplice o doppia, nel loro registro estremo.\nUtilizzo.\nCompositori moderni e contemporanei l'hanno talvolta utilizzato in organici ridotti, anche se il suo utilizzo \u00e8, di solito, previsto in organici pi\u00f9 ampi, spesso al fianco della tuba e del controfagotto, per dare maggiore profondit\u00e0 all'orchestra. Fra gli altri, il compositore francese Doufur lo utilizza in un brano per organico da camera, in cui il clarinettista si alterna al clarinetto soprano, basso e clarinetto contrabbasso in Si\u266d.\nIl musicista che certamente ha portato questo strumento alla notoriet\u00e0 utilizzandolo in maniera anticonvenzionale e mostrandone caratteristiche tecniche prima inesplorate, \u00e8 Antony Braxton. Sassofonista e clarinettista (talvolta anche mediocre flautista), Braxton ha utilizzato il clarinetto contrabbasso nella sua musica che \u00e8 a met\u00e0 fra il jazz, la musica contemporanea, la sperimentazione pura e l'improvvisazione totale.\nBraxton ottiene un risultato quando il trio che di solito accompagna il grande tenorista Dexter Gordon, con Tete Montoliu al pianoforte, registra un album intitolato \"In the Tradition\". Si tratta di brani bop suonati anche con il clarinetto contrabbasso. L'effetto \u00e8 davvero sorprendente: \"Ornithology\" e \"Donna Lee\", i classici parkeriani, sono suonati con un'agilit\u00e0 quasi paragonabile a quella di un sassofono. Oltre a Braxton, \u00e8 da ricordare il baritonista e suonatore di tuba Howard Johnson. \nIn Italia, Sandro Cerino ha composto e registrato in pi\u00f9 occasioni il clarinetto contrabbasso e in \"\"Dove portano i campi di fianco alle autostrade\" sono presenti 5 clarinetti contrabbassi in sovraincisione. In \"Gone with winds\"\", numerosi sono i suggestivi impasti fra il suo clarinetto contrabbasso e i clarinetti bassi di Carlo Actis Dato e Stefano Corradi: anche qui \u00e8 possibile ascoltare il clarinetto contrabbasso in brani solistici.\nVarianti.\nOltre alla gi\u00e0 citata Leblanc che ha creato un brevetto per un clarinetto contrabbasso di metallo curvo, notevolmente comodo da trasportare, da ricordare la Selmer, grandissima nella produzione di sassofoni, che nella sua gamma di clarinetti comprende anche il clarinetto contrabbasso in Mi\u266d e in Si\u266d.\nIl modello della Leblanc ha avuto un tale successo che sulla scatola di ance Vandoren, forse l'unica che produce ance per clarinetti contrabbassi su scala industriale, c'\u00e8 il disegno del modello curvo in metallo. \nMenzione particolare merita la ditta Ripamonti che ha creato un modello particolare in palissandro sia in Mi\u266d che in Si\u266d con chiavi dorate. \nAnche la ditta italiana Orsi ha realizzato negli anni sessanta un clarinetto contrabbasso in Si\u266d in metallo discendente al Re1."}
{"id": "1929549", "revid": "1318658", "url": "https://it.wikipedia.org/wiki?curid=1929549", "title": "Concorde (metropolitana di Parigi)", "text": "Concorde \u00e8 una stazione delle linee 1, 8 e 12 della metropolitana di Parigi. Si chiama cos\u00ec in quanto vicina a Place de la Concorde. La stazione si distingue dalle altre a causa delle sue decorazioni: il tunnel per la Linea 12 \u00e8 decorato con piastrelle che disegnano la D\u00e9claration des Droits de l'Homme et du Citoyen.\nIl poema imagista di Ezra Pound, In a Station of the Metro, \u00e8 stato ispirato da questa stazione."}
{"id": "1929554", "revid": "1516566", "url": "https://it.wikipedia.org/wiki?curid=1929554", "title": "Stadio Juan Carmelo Zerillo", "text": "Lo Stadio Julio C\u00e9sar Villagra () \u00e8 uno stadio di La Plata, in Argentina. Ospita le partite casalinghe del Gimnasia La Plata.\nLo stadio \u00e8 conosciuto anche con il soprannome di \"Estadio del Bosque\", data la sua collocazione al centro del parco pubblico \"Paseo del Bosque\", nella zona nordorientale della citt\u00e0 di La Plata.\nStoria.\nII 22 marzo del 1923 iniziarono i lavori per lo stadio con le misure del campo, 118 metri di lunghezza per 74 metri di larghezza, e venne intitolato a Juan Carmelo Zerillo (1882-1950), presidente tra il 1929 a 1931, periodo nel quale il club si laure\u00f2 campione nazionale.\nLo stadio apr\u00ec le porte il 26 aprile 1924 alla presenza del governatore della provincia di Buenos Aires, Jos\u00e9 Luis Cantilo. La prima partita fu giocata il 27 aprile contro l'Estudiantil Porte\u00f1o, vinta dal Gimnasia La Plata per 3-0. La cerimonia inaugurale ufficiale ebbe luogo il giorno dell'anniversario della fondazione di La Plata, il 19 novembre, con un'amichevole contro il Pe\u00f1arol.\nDurante un \"Cl\u00e1sico platense\" (il derby di La Plata, Estudiantes-Gimnasia) disputato nel 1959 una delle tribune croll\u00f2 causando decine di feriti e la sospensione della partita.\nNel corso degli anni fu modificata la struttura dello stadio, ampliando la capacit\u00e0 dello stadio. Dopo le buone stagioni degli anni novanta e prima della costruzione dell'Estadio Ciudad de La Plata, l'allenatore Carlos Griguol chiese al presidente del club, H\u00e9ctor Atilio Delmar, di ampliare lo stadio per poter rispondere ai requisiti richiesti dalla FIFA, che avevano stabilito che dal 2001 nessun club poteva avere uno stadio che includesse il legno tra i materiali di costruzione.\nDal 2006 lo stadio venne dichiarato non utilizzabile in tornei ufficiali dal Comit\u00e9 Provincial de Seguridad Deportiva (Co.Pro.Se.De.), un comitato creato nel 2002 per diminuire e combattere gli episodi di violenza durante gli eventi sportivi nella Provincia di Buenos Aires. L'allora presidente, Juan Jos\u00e9 Mu\u00f1oz, decise di utilizzare l'Estadio Ciudad de La Plata per giocare le partite in casa.\nL'attuale consiglio di amministrazione della societ\u00e0 sta trattando con un'impresa straniera per modifiche allo stadio. Il 21 giugno 2008, il Gimnasia torna a giocare nello stadio in occasione della partita contro il Lan\u00fas.\nJuan Carmelo Zerillo.\nJuan Carmelo Zerillo \u00e8 stato il 36\u00ba presidente del Gimnasia La Plata dal 1929, succedendo al Dr. Adolfo Rivarola, e termin\u00f2 il suo incarico nel 1931, succeduto da Juan T. Erbiti. Sotto la presidenza di Zerillo la squadra fu campione d'Argentina nel 1929."}
{"id": "1929561", "revid": "287204", "url": "https://it.wikipedia.org/wiki?curid=1929561", "title": "Think Tank (album)", "text": ""}
{"id": "1929562", "revid": "123567", "url": "https://it.wikipedia.org/wiki?curid=1929562", "title": "Huldu", "text": ""}
{"id": "1929564", "revid": "38120", "url": "https://it.wikipedia.org/wiki?curid=1929564", "title": "Think Tank (disambigua)", "text": ""}
{"id": "1929568", "revid": "287204", "url": "https://it.wikipedia.org/wiki?curid=1929568", "title": "Memorandum di Schlesinger", "text": "Il memorandum di Schlesinger \u00e8 un promemoria che Arthur Schlesinger scrisse il 10 aprile 1961, nella citt\u00e0 di Washington D.C. a John F. Kennedy per \"denunciare a chiare note l'assurdit\u00e0 del progetto\" dello sbarco nella Baia dei Porci al fine di rovesciare il governo cubano.\nIl memorandum di Schlesinger analizza passo per passo le problematiche che in seguito alla sconfitta della Baia dei Porci tragicamente si realizzeranno. \nSchlesinger denunciava anche l'opportunismo politico militare ed economico dell'Operazione Zapata:\n\u201cNiente era stato pi\u00f9 sconsolante, in quella serie di riunioni, che osservare un'accolta di generali e di burocrati, alcuni dei quali provenienti dalla precedente amministrazione, preparare a cuor leggero il sacrificio della fiducia che il mondo incominciava ad avere per il nuovo presidente statunitense, allo scopo di difendere i propri interessi e di perseguire i propri fini particolaristici. A prendere coscienza di questo fatto fu quasi unicamente Dean Rusk\u2019'\n1. Introduzione.\nSchlesinger sosteneva che la pianificazione dell'Operazione Zapata era pi\u00f9 avanzata rispetto alla programmazione politica, diplomatica ed economica che propriamente avrebbe dovuto accompagnarla. Come risultato, i preparativi per affrontare le ripercussioni politiche, diplomatiche ed economiche dell'operazione erano insufficienti. Quindi era necessario accelerare lo studio della programmazione politica, diplomatica ed economica, per non correre il rischio che il risultato di un successo militare potesse essere notevolmente annullato da serie ripercussioni negative in campo politico, diplomatico ed economico. \n2. Cosa c'era in gioco.\nSchlesinger diceva che fin dall'inizio l'amministrazione Kennedy aveva cambiato il volto della politica estera americana, per lo stile semplice, la mancanza di stereotipi nella guerra fredda, senza voler essere giustiziere o voler predicare, con una combinazione bilanciata di ragionevolezza e fermezza, di fervore nelle idee della Nuova Frontiera, la dedizione al progresso sociale, di idealismo e di volont\u00e0 nel perseguire lo scopo. \nTutti questi fattori avevano trasformato l'immagine degli Stati Uniti di fronte al mondo. Il risultato era stato quello di andare lontano nel ripristinare la fiducia nell'intelligenza, nella maturit\u00e0 e nella moderazione della condotta americana. Persone in tutto il mondo avevano dimenticato la controllata e moralizzante visione conservativa del periodo di Eisenhower con sorprendente velocit\u00e0. Gli Stati Uniti stavano nascendo di nuovo come una nazione grande, matura e liberale, freddamente e intelligentemente dedicata al compito di fermare il comunismo, al rafforzamento delle libere e neutrali nazioni e al lavoro per la pace. Era questa fede nel risveglio al mondo dell'America, che era in gioco nell'operazione di rovesciare il governo cubano.\n3. Debolezza statunitense.\nSchlesinger non intendeva suggerire che l'uso della forza per proteggere gli interessi nazionali avrebbe dato per forza al mondo un'impressione negativa. Se la forza fosse stata utilizzata in modo efficiente ed efficace, e se la minaccia alla sicurezza nazionale fosse stata dimostrabile e convincente, un uso ragionevole della forza, per conseguire limitati obiettivi, avrebbe anzi accresciuto il prestigio degli Stati Uniti. Per la definizione di tali condizioni, tuttavia, era richiesto di far particolare attenzione ad uno dei principi di debolezza della vicenda cubana:\nLe persone che non riuscivano a capire la pressante necessit\u00e0 di queste premesse comprendevano il presidente del Senato della commissione affari esteri e che i soli membri del suo comitato di cui egli ritenesse che dessero il proprio sostegno erano i Senatori Dodd e Lausche. \n4. In breve.\nSchlesinger pensava che molte persone negli Stati Uniti e al di fuori degli Stati Uniti, vedessero un divario tra ci\u00f2 che essi consideravano come minore la minaccia rappresentata da una nazione piccola come Cuba di 7 milioni di persone, contro la grande nazione degli Stati Uniti di 252 milioni di persone, con la minaccia maggiore, d'istigazione ad una guerra civile e del rovesciamento di un governo, proposto dagli Stati Uniti. A dire che i russi stavano facendo peggio nel Laos era vero, ma irrilevante, dal momento che l'amministrazione statunitense professava di agire in base a motivazioni e a principi pi\u00f9 elevati di quello dei russi. Perch\u00e9 la presunta minaccia alla sicurezza nazionale statunitense non sembrava a molte persone abbastanza grande per giustificare una flagrante violazione dei principi di pace e libert\u00e0 professati, queste persone assumeranno che l'azione statunitense \u00e8 provocata da una minaccia di qualcosa di diverso dalla nostra sicurezza. Data la mitologia del nostro rapporto con l'America Latina, si assumer\u00e0 che stiamo agendo, non per proteggere la nostra sicurezza, ma per proteggere la nostra propriet\u00e0 e gli investimenti. In breve, per molte persone, la spiegazione pi\u00f9 semplice della nostra azione sar\u00e0 come un ritorno economico all'imperialismo del periodo precedente la prima guerra mondiale, l'Emendamento Platt, il grande bastone, la diplomazia tipo cannoniera. \nSchlesinger diceva che l'apparente ripresa di questi lacci in politica estera americana e soprattutto il suo rilancio in connessione con la pi\u00f9 drammatica iniziativa della politica estera della nuova amministrazione, comprometteva la nuova \"immagine\" degli Stati Uniti e minacciava di annientare i risultati positivi degli ultimi due mesi e mezzo. \n5. Come l'URSS sfrutter\u00e0 la situazione.\nSchlesinger prendeva in considerazione la reazione comunista ad uno sbarco a Cuba. \nIl primo sforzo comunista sarebbe stato quello di affondare le unghie nell'impressione gi\u00e0 esistente, che tale sbarco era sponsorizzato dagli Stati Uniti. In questo modo, i comunisti avevano gi\u00e0 avuto l'indispensabile aiuto della stampa americana. Essi sarebbero stati in grado di mettere su un caso quasi interamente da citazioni di fonti statunitensi. Non importa quanto apparentemente \"cubana\" nel personale e nelle attrezzature, l'operazione Zapata, in realt\u00e0 fosse, per la maggior parte del mondo, i nostri amici e i nostri nemici, avrebbero assunto, sulla base di notizie di stampa americana, che \u00e8 americano nel suo concepimento e nella sua preparazione. \nSe lo sbarco riesce ad accendere insurrezioni dietro la linea e a stimolare diserzioni dei militari di Castro, e se il regime crolla con ragionevole velocit\u00e0, allora il danno politico sar\u00e0 ridotto al minimo. Ma se si va verso un conflitto protratto, allora possiamo essere certi che l'apparato di agitatori di propaganda comunista balleranno in un'azione piena e vigorosa. \n6. I comunisti saranno in grado di fare affidamento.\nI comunisti saranno in grado di affidamento, in primo luogo, su una generalizzata simpatia per lo sfavorito contro il bullo, per David contro Golia, come in questi ultimi casi, come i Boeri contro la Gran Bretagna o la Finlandia contro l'URSS. Anche alcuni dei nostri amici ricaveranno una certa soddisfazione di guardare Castro sfidare i grandi Stati Uniti. \nI comunisti poi cercano di usare la supposta iniziativa degli Stati Uniti per sostenere un'interpretazione marxista della storia. Essi la ritrarranno come uno sforzo da parte della nazione dei pi\u00f9 grandi capitalisti, di punire un piccolo paese per il suo desiderio di raggiungere l'indipendenza politica ed economica. In tutto il mondo sottosviluppato, essi cercheranno di convincere i nazionalisti locali ad identificare la causa di Castro, con le loro lotte. Particolare enfasi sar\u00e0 messa (gi\u00e0 visibile nella propaganda ufficiale cubana) a Castro come difensore delle razze di colore contro l'imperialismo bianco. \nLa prima tappa sar\u00e0 di fomentare disordini e manifestazioni. Le ambasciate americane saranno attaccate e i diplomatici americani (ed altro personale americano) molestati. I paesi sottosviluppati saranno invitati alle Nazioni Unite per difendere la loro futura libert\u00e0 d'azione, difendendo Castro; ci si pu\u00f2 aspettare di andare in conflitto in seno alle Nazioni Unite per un po' di tempo e di essere sottoposti ad una serie di vessanti dibattiti e risoluzioni. Le nazioni una volta coloniali, in tutto il mondo, saranno chiamate a identificare i loro problemi con quelli di Castro. \nNeppure le operazioni di agitazione sovietica saranno limitate in Asia, Africa e America Latina (anche se esse saranno probabilmente pi\u00f9 redditizie ivi). L'assalto contro Castro aggiunger\u00e0 benzina sul fuoco dell'anti-americanismo in tutta Europa. Sar\u00e0 l'ultimo scandalo di St. German des Pres (Sartre naturalmente salut\u00f2 la Cuba di Castro; le recenti serie di pezzi di Raymond Aron, dopo la sua visita cubana, pubblicato nel Figar\u00f2 nel mese di febbraio, sono state relativamente misurate e non porterebbero la gente a pensare che la drastica azione contro Castro \u00e8 stata necessaria per salvare l'Ovest). Le persone che sono state in piazza Trafalgar Square per protestare contro la bomba saranno di nuovo ad affollarsi a gridare per Castro e denunciare gli Stati Uniti come l'ultima roccaforte dell'imperialismo. \nSchlesinger fece notare che possiamo prevedere la tempesta nell'opinione pubblica. La seconda fase sar\u00e0 operativa. Verranno raccolti fondi per Castro in tutto il mondo. Non ci sar\u00e0 bisogno di spedire truppe russe a Cuba, ma rapidamente appariranno volontari dall'Europa occidentale, dall'Asia e in particolare quelli provenienti dall'Africa, organizzate in Brigate Jos\u00e9 Mart\u00ed e probabilmente perfino Brigate Abraham Lincoln. Gli sforzi statunitensi per intercettare le navi cariche di tali volontari porteranno ulteriormente carbone per una conflagrazione anti-americana. Una nave affondata, e vi saranno nuove molestie, nuove dimostrazioni, nuovi scontri e nuove brigate. \nSchlesinger scrisse che il modello per tale operazione, ovviamente, sarebbe stato la guerra civile spagnola, ma la dimensione dell'imperialismo contro il nazionalismo avrebbe significato che l'intera cosa sarebbe stata perfino fatta pi\u00f9 al fine di uno sfruttamento sovietico. L'obiettivo sarebbe stato quello di ritrarre l'Unione Sovietica come patrono e protettore dei nazionalisti, negri, delle nuove nazioni e della pace e l'amministrazione Kennedy sarebbe stata dipinta come una banda di capitalisti imperialisti impazziti dalla perdita di profitti e spinti all'aggressione e alla guerra. Se questo stratagemma sarebbe stato permesso per il successo, sarebbero stati aboliti tutti i progressi che avevano compiuto in questi ultimi mesi per conquistare la fiducia delle nuove nazioni. Perfino i dirigenti politici in altre terre che capiscono il problema statunitense e che simpatizzano con il loro obiettivo sarebbero difficilmente in grado di ignorare l'ondata di rabbia pubblica nei loro paesi. \n7. Contromisure per vanificare l'offensiva comunista.\nSchlesinger sosteneva che il problema era come proteggere l'impressione posteriore al 20 gennaio, degli Stati Uniti come una matura e liberale nazione, opposta all'imperialismo e al colonialismo e dedicata alla giustizia sociale, alla pace e alla libert\u00e0.\nIl contributo operativo a questo sforzo, vale a dire, cubanizzazione dell'operazione e il non fare nulla che sarebbe incompatibile con uno sforzo cubano spontaneo, era stato elaborato con competenza e cura. Ma il sostegno politico e le misure diplomatiche sembravano ancora in una fase molto rudimentale. \n8. Linea degli Stati Uniti.\nSchlesinger prese in considerazione che l'imminente discorso di Stevenson alle Nazioni Unite rappresentava il loro primo sforzo di una contro-offensiva politico-diplomatica. Gli elementi essenziali di questo discorso erano \nSe i nostri rappresentanti non possono sottrarsi nel dibattere la questione se la CIA abbia effettivamente aiutato i ribelli cubani, essi presumibilmente saranno obbligati, per tradizione, maniera prima degli U-2, a negare qualsiasi attivit\u00e0 della CIA. (Se Castro invia in aereo a New York, un gruppo di cubani catturati, per testimoniare se sono stati organizzati e addestrati dalla CIA, dovremo essere pronti a dimostrare che il presunto personale della CIA erano idealisti erranti o soldati di ventura che si opponevano per proprio conto.) \nQuesto o qualcosa di simile, \u00e8 la linea generale che siamo pronti ad adottare e rispettare, quindi il Dipartimento di Stato dovrebbe elaborare una dichiarazione definitiva su questa posizione. \nQueste regole dovrebbero essere comunicate prima delle informazioni ufficiali del governo per non rischiare di essere messi a confronto con domande sulle operazioni cubane, Salinger, Murrow, Tubby, Bianco, Sylvester. Una riunione di questi ufficiali dovrebbe essere convocata nei prossimi giorni. \nA partire da un certo momento, la dichiarazione deve essere comunicata agli ambasciatori degli Stati Uniti e, in particolare, a quelle dei nuovi paesi. \nPer quanto riguarda il Senato commissione affari esteri (Senate Foreign Relations Committee)? Per quanto riguarda la Casa commissione per gli affari esteri (House Foreign Affairs Committee)? Cosa circa senatori del Congresso in generale? Qualcuno dovrebbe iniziare a pensare quello che dovrebbe essere raccontato. \nUn Comitato per una Cuba Libera dovrebbe essere organizzato con impressionanti nomi liberali per aggirare il Consiglio rivoluzionario e controbilanciare il Fair Play (lealt\u00e0) del Comitato Cuba. \n9. Misure diversive.\nSchlesinger disse che alcuni dovrebbero riflettere su quali possibili misure diversive dovrebbero essere prese per compensare l'offensiva propaganda sovietica. L'arresto di Masferrer \u00e8 stato un buon colpo.\nNon si potrebbe fare qualcosa contro la Repubblica Dominicana nei prossimi giorni? Alcuni nuove richieste per un'azione contro la tirannia di Trujillo? Non si pu\u00f2 affermare in qualche modo sorprendente, il sostegno per qualche governo progressivo in America latina, come il Venezuela? Non si pu\u00f2 fare qualcosa in Africa o in Asia che contrasti la diceria sovietica che noi siamo imperialisti degenerati? Qualcosa potrebbe essere portato davanti alle Nazioni Unite nei prossimi dieci giorni che ci consentono di avviare una forte posizione anti-imperialista?\n10. Protezione del Presidente.\nSchlesinger qui tocca le emozioni pi\u00f9 profonde della Nuova Frontiera, dicendo che il carattere e la notoriet\u00e0 del Presidente Kennedy, costituiscono una delle nostre maggiori risorse nazionali. Nulla deve essere fatto per mettere a repentaglio questo bene inestimabile. Quando si trova qualcuno bisogna dirglielo, bisogna dirlo ai funzionari subordinati. Per nessun motivo deve essere chiesto al Presidente di impegnarsi in un'operazione segreta. Perci\u00f2 sostiene la proposta del Segretario Rusk che qualcuno che non sia il Presidente, prenda la decisione finale e che questa decisione sia presa in sua assenza, in modo che se le cose si fossero messe male, ci fosse qualcuno la cui testa possa cadere. \n11. Protezione contro il coinvolgimento.\nSchlesinger avvisa che un grande pericolo \u00e8 che gli Stati Uniti si impegnino per il successo della ribellione per motivi di prestigio: che, tramontata la prospettiva di una ribellione, i ribelli chiedano l'intervento militare degli Stati Uniti; che i membri del Congresso ne raccolgano l'invocazione e che le pressioni diventino tali da rendere politicamente arduo un rifiuto a far scendere in campo i soldati della Marina. Se faremo questo, allora il nostro intervento sar\u00e0 evidente e palese e le conseguenze politiche quasi irreparabili. Ci saremo presentati all'Unione Sovietica come una Ungheria americana. \nLa prima protezione passo dopo passo contro il coinvolgimento \u00e8 di convincere il leader cubano che, in circostanze non prevedibili, non sar\u00e0 possibile inviare le truppe degli Stati Uniti. Il prestigio degli Stati Uniti non pu\u00f2 essere impegnato pubblicamente per il successo dell'operazione Zapata fino a quando l'amministrazione americana non riconoscer\u00e0 il governo provvisorio; quindi dobbiamo dire al Consiglio Rivoluzionario che non pu\u00f2 aspettarsi un riconoscimento immediato degli Stati Uniti; che il riconoscimento avverr\u00e0 solo quando avranno una possibilit\u00e0 di vincere con la propria forza, migliore del 50-50; che si tratta di una lotta che i cubani, in sostanza, dovranno vincere da soli. Questi punti devono essere presentati chiaramente e con forza; la mia attuale impressione \u00e8 che gli esuli si aspettino il riconoscimento non appena sbarcheranno a Cuba. \n12. Sostegno di Cuba libera.\nSchlesinger sostiene che se l'operazione Zapata avesse avuto successo, gli Stati Uniti avrebbero acquisito la piena responsabilit\u00e0 per Cuba dopo Castro. Gli occhi del mondo sarebbero stati fissati su Cuba, come non furono mai fissati, per esempio, sul Guatemala dopo Arbenz. Noi semplicemente non saremo in grado di permetterci un'altra armata Castillo. Se il governo dopo Castro inizia a dedicare la sua prima attenzione ai beni dei proprietari espropriati e agli investitori stranieri; se buttano fuori a calci la gente comune fuori dalle spiagge e fuori dagli alberghi; se si tenta di mettere indietro l'orologio sociale ed economico, tali cose documenterebbero trionfalmente la contenzione sovietica e che il motivo americano per rovesciare Castro \u00e8 stato quello di rendere di nuovo Cuba sicuro per il capitalismo americano. \nPersonalmente, non ho grande fiducia nella competenza del Consiglio Rivoluzionario. Le loro dichiarazioni e i manifesti fino a questo punto non mostrano una comprensione molto realistica dei problemi sociali ed economici che potrebbero incontrare nella fase di Cuba dopo Castro. Il loro approccio sembra essenzialmente di ordine giuridico; stanno pensando in termini di garanzie di libert\u00e0 per le classi professionali e commerciali. Hanno fatto molto poco per rassicurare le classi pi\u00f9 povere che il contesto sociale e i vantaggi economici del periodo di Castro non sar\u00e0 invertito. \nSe non vogliamo essere maledetti in tutto il mondo sottosviluppato come degenerati imperialisti, Cuba dopo Castro dovr\u00e0 essere almeno pari e progressiva come il Venezuela di Betancourt. Il Consiglio Rivoluzionario deve capire questo. Soprattutto, dobbiamo iniziare a pensare molto rapidamente ad un uomo abbastanza astuto, aggressivo e influente da mandare all'Avana come ambasciatore degli Stati Uniti e assicurarci che il nuovo regime cammini su una pista socialmente progressista. \n13. Programma economico d'emergenza.\nIl conflitto civile probabilmente creer\u00e0 molta disorganizzazione e il caos. L'esatta situazione economica di Cuba dopo Castro non pu\u00f2, ovviamente, essere prevista. Ma gli economisti, da qualche parte dovrebbero essere al lavoro su una serie di programmi di soccorso e di ricostruzione ancorati a vari livelli di bisogno, e qualcuno dovrebbe fare la verifica della disponibilit\u00e0 immediata della merce necessaria per soddisfare i requisiti. Qualcun altro redigere la legislazione necessaria. Dovremo dare un'occhiata a queste cose nella prossima settimana. \nInoltre, un altro gruppo di economisti dovrebbero lavorare su un piano di sviluppo per Cuba a vasto raggio, per servire come guida per il governo dopo Castro. Il disegno principale di tale piano dovrebbe essere pronto entro il 1\u00ba maggio."}
{"id": "1929573", "revid": "116340519", "url": "https://it.wikipedia.org/wiki?curid=1929573", "title": "Backspin", "text": "Il backspin (oppure slice o underspin) \u00e8 un colpo (opposto al topspin) tipico degli sport di racchetta come il tennis od il tennis tavolo, effettuato in modo da imprimere una rotazione della palla dal basso verso l'alto nel senso della traiettoria. Tale colpo genera una traiettoria parabolica ascendente (a causa dell'effetto Magnus), ed un rimbalzo corto, frenato dalla rotazione stessa della palla .\nIl backspin \u00e8 spesso usato nel golf in quanto al colpo viene impressa una maggiore rotazione verticale dal basso verso l'alto in senso antiorario (colpo rotondo a cucchiaio nel gergo golfistico detto \"colpo scucchiaiato\"), aumentando e arcuando molto la parte finale del movimento all'atto di colpire la palla. L'effetto (spin) impresso alla palla si scarica sul terreno facendola tornare indietro (back), impedendole di andare in avanti (topspin). I colpi col backspin sono usati soprattutto per arrivare molto vicino alla bandiera sul green sia da lontano che dai vicini ostacoli di sabbia."}
{"id": "1929574", "revid": "92723", "url": "https://it.wikipedia.org/wiki?curid=1929574", "title": "\u0116duard D\u017eabeevi\u010d Kokojty", "text": "Nato nel 1964, Kokojty \u00e8 un ex membro e campione dell'ex nazionale di lotta libera dell'Unione Sovietica. Prima del 1989, fu Primo Segretario del ramo di Tskhinvali del Komsomol, la Lega dei Giovani Comunisti. Si spost\u00f2 a Mosca nel 1992, dove divenne uomo d'affari dopo aver preso confidenza con il capitalismo, prima di spostarsi nell'Ossezia del Sud nel 2001.\nFu eletto all'et\u00e0 di 38 anni con una larga maggioranza alle elezioni presidenziali del novembre-dicembre 2001. Al primo turno delle elezioni, il 18 novembre, raccolse il 45% dei voti, mentre Stanislav Kochiev il 24%, e l'allora Presidente Ljudvig \u010cibirov il 21%. Al secondo turno, tenutosi il 6 dicembre, ottenne il 53% dei voti contro il 40% di Stanislav Kochiev, ed entr\u00f2 pertanto in carica il 18 dicembre 2001."}
{"id": "1929578", "revid": "834", "url": "https://it.wikipedia.org/wiki?curid=1929578", "title": "Race of a Thousand Camels", "text": ""}
{"id": "1929584", "revid": "123588127", "url": "https://it.wikipedia.org/wiki?curid=1929584", "title": "Live Your Life (T.I.)", "text": "Live Your Life \u00e8 una canzone hip hop di T.I., a cui partecipa la cantante pop barbadoriana Rihanna. Il brano \u00e8 il sesto singolo, registrato nel 2008 e pubblicato il 10 settembre dello stesso anno, estratto dall'album \"Paper Trail\", dello stesso T.I.. Si tratta di una canzone che utilizza un massiccio campionamento della famosissima canzone \"Dragostea Din Tei\" degli O-Zone.\nIl singolo.\n\"Live your Life\" \u00e8 il singolo di maggior successo nella carriera di T.I., e il brano vede la partecipazione di Rihanna. Sulle radio Americane, nel periodo 26 agosto - 10 settembre, la canzone \u00e8 stata trasmessa ben 550 volte. Il singolo \u00e8 invece uscito il 10 settembre 2008. Ad oggi la canzone \u00e8 arrivata alla numero 1 della \"Billboard Hot 100\" in sole due settimane, compiendo un salto dalla pos. 80 alla 1. \"Live your Life\" \u00e8 stato uno dei pochi singoli dell'era digitale ad aver raggiunto la #1 Americana prima di avere un videoclip, diventando la quinta numero uno di Rihanna. Nel brano Rihanna fa uso dell'Auto-Tune.\nVersioni del brano.\nLa versione che \u00e8 stata distribuita online e sulle radio, il 26 agosto 2008, ha una durata di 4:02, ed \u00e8 stata presentata durante la cerimonia per l'assegnazione degli MTV Video Music Awards, il 7 settembre a Las Vegas. La versione presente sull'album \u00e8 leggermente diversa all'inizio, e sul finale, che viene cantato solo da Rihanna.\nIl video.\nIl video \u00e8 stato trasmesso in anteprima il 28 ottobre 2008 e vede partecipi nella prima parte T.I. e nella seconda, la stessa Rihanna, con qualche apparizione con alcune scene sovrapposte alla \"trama\" ufficiale.\nIl video \u00e8 girato in \"medias res\" e racconta, tramite vari flashback, la storia di un uomo, T.I., che decide di lasciare una potente organizzazione criminale. La \"Dragostea Din Tei\" intanto scorre come colonna sonora delle immagini. In seguito, tuttavia, i suoi ex-compagni lo raggiungono e dopo una breve lite lo trascinano su una jeep. Il gruppo si dirige verso un acquedotto di scarico di Los Angeles, dove abbandonano l'uomo ferito e ripartono subito. Ma l'uomo si rialza, avendola scampata bella, e con un fazzoletto si pulisce le ferite, alternato a lui stesso che canta con sfalsamenti d'immagine, o da solo o insieme a Rihanna. Nel frattempo, la barbadiana \u00e8 in camerino, guarda lo schermo, si alza o si lima le unghie e canta nel frattempo i versi aerei della canzone (\"Eeeh-ehh-ehh...\"). Queste scene, sapientemente fatte scorrere in modo diretto l'una verso l'altra con un dissipamento veloce, sono intervallate fra loro e da quelle di Rihanna. La star pronunzia i versi del brano mentre si prepara prima di entrare sul palco d'un locale, ed intanto scorrono le scene delle ultime ore dell'uomo a partire dalla sua decisione di lasciare l'organizzazione. Gli astanti sono fermi ed impassibili all'apparire della giovane, proprio per enunciare ancora di pi\u00f9 la loro chiusura mentale. Sono condensate di un'atmosfera cupa e tenebrosa, che s'avvicina a quella d'un altro singolo e video di Rihanna, \"Disturbia\". Infatti, tutte le scene sono oscurate e molto tenebrose, per enfatizzare un clima di tensione e affanno psicologico degli astanti. Successivamente un uomo la applaude e la giovane popstar china la testa in segno di ringraziamento e se ne va.\nInfine si vedr\u00e0 T.I. che, uscito da dietro ad una tenda, consegner\u00e0 ad un uomo un cd e il video si concluder\u00e0."}
{"id": "1929588", "revid": "7336", "url": "https://it.wikipedia.org/wiki?curid=1929588", "title": "Back-spin", "text": ""}
{"id": "1929590", "revid": "119461263", "url": "https://it.wikipedia.org/wiki?curid=1929590", "title": "Onry\u014d", "text": "Onry\u014d (\u6028\u970a) \u00e8 un tipo di y\u016brei, un fantasma giapponese in grado di ritornare nel mondo dei vivi per cercare vendetta.\nBench\u00e9 esistano onry\u014d di sesso maschile, la maggior parte di quelli rappresentati nel teatro kabuki sono di sesso femminile. Indifesi da vivi, questi spettri hanno sofferto in vita per via del proprio marito o amante. Una volta morte, le onry\u014d diventano potentissime e cercano il proprio riscatto.\nOrigini.\nSecondo la tradizione giapponese il mondo dei morti (\"Yomi\") \u00e8 separato da quello dei vivi da una sorta di purgatorio, una specie di area di attesa in cui transitano le anime dei defunti prima di trasferirsi definitivamente nello Yomi. Le anime che si trovano in questo stato, animate da emozioni forti come amore, odio, gelosia o dolore possono comparire nuovamente nel mondo dei vivi, per scagliare la propria maledizione su chi, in vita, le ha tormentate.\nVendetta.\nBench\u00e9 mossi dal senso di vendetta, gli onry\u014d molto difficilmente seguono la filosofia occidentale della \"vendetta giustificata\", o pi\u00f9 semplicemente del bene e del male, e spesso la loro collera finisce per colpire irrazionalmente, non solo quindi l'effettivo oggetto della vendetta, ma chiunque si trovi ad avere a che fare con esso.\nUno degli esempi pi\u00f9 famosi di onry\u014d nel folklore giapponese \u00e8 la storia di Oiwa, tratta dallo Yotsuya Kaidan. In questa storia il marito rimane assolutamente illeso, bench\u00e9 continui ad essere vittima del tormento psicologico della defunta moglie, ritornata sotto forma di onry\u014d.\nAspetto.\nNormalmente, gli onry\u014d, ed i fantasmi in generale, non hanno un aspetto canonico nella cultura giapponese. Tuttavia il frequente ricorrere del kabuki a queste figure del folklore, durante il periodo Edo ha finito per stabilire dei tratti piuttosto comuni agli onry\u014d di sesso femminile.\nNormalmente le onry\u014d sono vestite con il classico kimono bianco delle funzioni funerarie. Tratto ancora pi\u00f9 distintivo sono i lunghissimi capelli scuri, tenuti sciolti e disordinati, davanti al viso, pallidissimo, a cui spesso in scena veniva aggiunto un leggero trucco indaco (\"aiguma\").\nCultura di massa.\nIn alcuni film J-Horror (in particolare \"Ring\" e \"Ju-on\") le onry\u014d sono le forze scatenanti degli eventi. In questa ottica sia Sadako Yamamura, che Kayako Saeki possono essere considerate delle stereotipiche onry\u014d.\nAnche nel videogioco \"Project Zero\", figure di onry\u014d compaiono frequentemente.\nDagli anni novanta un popolare wrestler in Giappone utilizza il nome Onry\u014d.\nNel videogioco asimmetrico Dead by Daylight si pu\u00f2 acquistare un DLC tramite il quale \u00e8 possibile sbloccare e successivamente giocare nei panni di un'onry\u014d conosciuta con il nome di Rin Yamaoka, divenuta tale a causa del rancore che provava nei confronti di suo padre quando era ancora in vita.\nNel film horror italiano \"The Mark - Il segno della vendetta\" il personaggio di Serena Cursi - l'antagonista principale del film - ritorna dalla morte dopo essere stata violentata e uccisa, e il suo spirito viene identificato da uno dei protagonisti del film come un onry\u014d."}
{"id": "1929591", "revid": "7336", "url": "https://it.wikipedia.org/wiki?curid=1929591", "title": "Slice", "text": ""}
{"id": "1929595", "revid": "110157", "url": "https://it.wikipedia.org/wiki?curid=1929595", "title": "Campionato mondiale di pallavolo femminile 1974", "text": "Il campionato mondiale di pallavolo femminile 1974 si \u00e8 svolto dal 12 ottobre al 27 ottobre 1974 a Citt\u00e0 del Messico, Guadalajara, Monterrey, Puebla de Zaragoza, Tijuana e Toluca, in Messico: al torneo hanno partecipato ventitr\u00e9 squadre nazionali e la vittoria finale \u00e8 andata per la terza volta al Giappone.\nPodio.\nCampione.\nGiappone(Terzo titolo)\nSecondo posto.\nURSS\nTerzo posto.\nCorea del Sud"}
{"id": "1929600", "revid": "339392", "url": "https://it.wikipedia.org/wiki?curid=1929600", "title": "Maria Stepanova", "text": ""}
{"id": "1929602", "revid": "339392", "url": "https://it.wikipedia.org/wiki?curid=1929602", "title": "Maria Aleksandrovna Stepanova", "text": ""}
{"id": "1929606", "revid": "599013", "url": "https://it.wikipedia.org/wiki?curid=1929606", "title": "Lampros Lamprou", "text": "Carriera.\nClub.\nHa iniziato a giocare a calcio nell'Ethnikos Achnas, dove ha debuttato nella stagione 1997-1998. Dopo 17 partite \u00e8 stato acquistato dall'Anorthosis, dove \u00e8 rimasto soltanto una stagione. Nel 1999 \u00e8 tornatao all'Ethnikos, dove \u00e8 rimasto fino al 2006 e per cui ha giocato 130 partite, con 25 reti. Nel 2006, \u00e8 stato acquistato nuovamente dall'Anorthosis.\nNazionale.\nHa debuttato nella nazionale di nel corso del 2003."}
{"id": "1929611", "revid": "339392", "url": "https://it.wikipedia.org/wiki?curid=1929611", "title": "Natalia Vodopyanova", "text": ""}
{"id": "1929625", "revid": "1508688", "url": "https://it.wikipedia.org/wiki?curid=1929625", "title": "Filatura del cotone pettinato", "text": "La filatura del cotone pettinato \u00e8 un tipo di filatura industriale che si applica a fibre di cotone di una certa lunghezza. Il suo prodotto \u00e8 un filato di cotone di alta qualit\u00e0 resistente, con aspetto lucido e poco peloso.\nFasi della preparazione delle fibre.\nPer ottenere un filato vi sono delle fasi di lavorazione che precedono la filatura vera e propria:\nFasi di finitura.\nIl filo su rocca \u00e8 ora pronto per la tessitura o ulteriori lavorazioni nobilitanti come: binatura, ritorcitura, gasatura e tintura."}
{"id": "1929628", "revid": "124123", "url": "https://it.wikipedia.org/wiki?curid=1929628", "title": "Masato Uchishiba", "text": ""}
{"id": "1929629", "revid": "339392", "url": "https://it.wikipedia.org/wiki?curid=1929629", "title": "Oksana Rakhmatulina", "text": ""}
{"id": "1929632", "revid": "1305772", "url": "https://it.wikipedia.org/wiki?curid=1929632", "title": "Comunit\u00e0 montana Versante Tirrenico Settentrionale", "text": "La Comunit\u00e0 montana Versante Tirrenico Settentrionale era una comunit\u00e0 montana della regione Calabria comprendente sette comuni della Provincia di Reggio Calabria. Con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nParte del territorio della Comunit\u00e0 montana, in particolare dei comuni di Cinquefrondi, Cittanova e San Giorgio Morgeto, rientrava nell'area del Parco nazionale dell'Aspromonte."}
{"id": "1929642", "revid": "712828", "url": "https://it.wikipedia.org/wiki?curid=1929642", "title": "Membri dell'Ordine Oscuro", "text": ""}
{"id": "1929643", "revid": "767487", "url": "https://it.wikipedia.org/wiki?curid=1929643", "title": "Eravamo sette vedove", "text": "Eravamo sette vedove \u00e8 un film del 1939 diretto da Mario Mattoli.\nTrama.\nDal naufragio di una nave nei mari equatoriali si salvano su una scialuppa un anziano avvocato, scapolo, il suo cameriere e sette donne che hanno perso i rispettivi mariti. Tutti questi superstiti riescono a raggiungere un'isola sconosciuta, dove gi\u00e0 vive un uomo che \u00e8 il marito della pi\u00f9 anziana delle sette donne, rifugiato anch'egli in quell'isola dopo un naufragio avvenuto qualche anno prima.\nQuando anche gli altri sei mariti riescono ad arrivare salvi sull'isola, si costituisce una piccola comunit\u00e0 che tenta di sopravvivere sull'isola in attesa di soccorsi. La vita sull'isola esotica diventa piacevole ed il tempo trascorre senza molta nostalgia per la vita passata. L'unico insoddisfatto \u00e8 l'avvocato, che scruta in continuazione l'orizzonte in attesa che arrivi qualche altra naufraga."}
{"id": "1929647", "revid": "339392", "url": "https://it.wikipedia.org/wiki?curid=1929647", "title": "Yaroslav Korolev", "text": ""}
{"id": "1929652", "revid": "111433", "url": "https://it.wikipedia.org/wiki?curid=1929652", "title": "Aquila di sangue", "text": "L'aquila di sangue \u00e8 stato un presunto metodo di tortura e di esecuzione che \u00e8 a volte menzionato nelle saghe norrene. Consisteva nel separare le coste della vittima dalla spina dorsale, rompendole in modo tale da farle assomigliare ad un paio di ali insanguinate, ed estrarre i polmoni dalla cassa toracica, per poi cospargerli di sale e adagiarli sulle spalle in modo che ricadessero sul petto. Vittime di questo metodo di esecuzione sono menzionate nella poesia scaldica e nelle saghe norrene, e si ritiene che anche il Re \u00c6lle II di Northumbria, Halfd\u00e1n figlio del Re Haraldr H\u00e1rfagri di Norvegia, Re Edmondo, Re Maelgualai di Munster, e forse l'arcivescovo \u00c6lfheah abbiano subito questa tortura.\nL'atto di effettuare questo supplizio \u00e8 descritto come \"tagliare l'aquila di sangue\".\nAlcuni studiosi hanno supposto che in realt\u00e0 tale cruenta pratica non sia mai stata effettuata, ma che, durante le interpretazioni dei testi norreni, siano stati effettuati degli errori di riscrittura, non esistendo in effetti documentazioni dirette sulla sua reale applicazione.\nResoconti.\nL'aquila di sangue appare solo in due casi nella letteratura norrena, e piccoli riferimenti obliqui che alcuni hanno interpretato come riferiti alla stessa pratica. Le prime versioni condividono alcuni punti in comune: le vittime erano entrambe nobili, Halfdan Haleg principe e guerriero norvegese (figlio di Harald Bellachioma) e Aelle II, re della Northumbria durante il IX secolo, entrambi sono stati uccisi per una rappresaglia di un padre.\nAutenticit\u00e0.\nSi discute se l'aquila di sangue sia stata storicamente praticata, o se sia stato uno strumento letterario fittizio inventato dagli autori che hanno trascritto le saghe. Non esistono resoconti contemporanei del rito, gli scarsi riferimenti nelle saghe risalgono a diverse centinaia di anni dopo la Cristianizzazione della Scandinavia.\nAlfred Smyth, nel suo libro (\"Scandinavian Kings in the British Isles\") sostenne la storicit\u00e0 del rito, affermando che si trattasse chiaramente di un sacrificio umano ad Odino. Descrisse l'esecuzione di \u00c6lla come un \"resoconto accurato di un corpo sottoposto al rituale dell'aquila di sangue\".\nRonald Hutton, nel suo libro (\"The Pagan Religions of the Ancient British Isles\") sostenne che: \"Il rito, rappresenta l'uccisione di un guerriero sconfitto, nella quale si separavano le costole dalla schiena ed si estraevano i polmoni, \u00e8 stato dimostrato che probabilmente \u00e8 un mito cristiano derivante dall'incomprensione di alcuni versi antichi.\""}
{"id": "1929658", "revid": "131358", "url": "https://it.wikipedia.org/wiki?curid=1929658", "title": "Superstar Rangers", "text": ""}
{"id": "1929659", "revid": "123623858", "url": "https://it.wikipedia.org/wiki?curid=1929659", "title": "Stele di Stora Hammar", "text": "La stele di Stora Hammars, si trova nell'omonimo luogo in Gotland, Svezia ().\nDipinta con scene mitologiche, religiose e marziali, possiede una scena di sacrificio umano con un Valknut sull'altare, ed un drakkar guidata da uomini armati. \u00c8 stata interpretata come un'illustrazione della leggenda di Hildr."}
