{"id": "1898478", "revid": "767487", "url": "https://it.wikipedia.org/wiki?curid=1898478", "title": "Those Dancing Days", "text": "Le Those Dancing Days sono un gruppo Indie pop che si \u00e8 formato nel 2005 a Necka, un sobborgo di Stoccolma, Svezia.\n. Nel 2007 il gruppo ha ricevuto molta pubblicit\u00e0, essendo apparso su NME, famoso giornale musicale inglese, e su MTV2, canale satellitare statunitense di MTV.\nLa band \u00e8 stata nominata come \"Best Swedish Act\" ai prestigiosi \"MTV Europe Music Awards\" del 2007.\nIl 10 gennaio 2008, le TDD hanno pubblicato il loro primo video, \"Hitten\", con successiva pubblicazione del singolo il 28 dello stesso mese. Il secondo video, \"Run Run\", \u00e8 stato pubblicato il 18 giugno, mentre il singolo \u00e8 in vendita dal 7 luglio, sempre del 2008.\nCollegamenti esterni.\nMyspace ufficiale\nProfilo su Wichita Recordings"}
{"id": "1898480", "revid": "23117", "url": "https://it.wikipedia.org/wiki?curid=1898480", "title": "Formistin", "text": ""}
{"id": "1898481", "revid": "599013", "url": "https://it.wikipedia.org/wiki?curid=1898481", "title": "J\u00e9rome Lejeune", "text": ""}
{"id": "1898485", "revid": "287204", "url": "https://it.wikipedia.org/wiki?curid=1898485", "title": "Brunemont", "text": ""}
{"id": "1898487", "revid": "765341", "url": "https://it.wikipedia.org/wiki?curid=1898487", "title": "Fucsina", "text": "La fucsina o rosanilina cloridrato di formula bruta C20H19N3\u00b7HCl \u00e8 una sostanza colorante organica per la tintura dei tessuti e dei filati color magenta e fucsia.\nUtilizzo.\nViene largamente utilizzata nel campo della biologia (colorazione istochimica di Feulgen per gli acidi nucleici) e della microbiologia (colorante batterico) come colorante per microscopia, ed in chimica analitica nel test di Schiff per la rivelazione delle aldeidi.\nIn micologia rende visibili le incrostazioni presenti sulle ife primordiali del cappello di alcune specie del genere \"Russula\" Romagn.\nQuesto colorante viene utilizzato nel ciclo della colorazione di Gram, come colorante di contrasto al posto della safranina."}
{"id": "1898489", "revid": "1632387", "url": "https://it.wikipedia.org/wiki?curid=1898489", "title": "Antique (gruppo musicale)", "text": "Antique \u00e8 stato un duo musicale greco-svedese che, attivo dal 1999 al 2003, ha combinato la musica popolare greca con le melodie della musica pop e dance del nord Europa.\nStoria.\nIl duo era formato da Elena Paparizou e Nikos Panagiotidis, entrambi nati in Svezia da genitori greci.\nNel 2001 il duo ha rappresentato la Grecia all'Eurovision Song Contest tenutosi a Copenaghen con la canzone \"(I Would) Die for You\", terminando in terza posizione dietro Estonia e Danimarca. Hanno raggiunto notoriet\u00e0 in Grecia, nei paesi nordici, in Germania e Italia.\nNel 2003 il duo si scioglie e ognuno dei componenti intraprende la carriera solista. Mentre Nikos Panagiotidis non riesce ad affermarsi come cantante, diversa sorte spetta ad Elena Paparizou che, conoscendo un periodo di fortuna, riesce a diventare un'apprezzata cantante tanto da rappresentare la Grecia all'Eurovision Song Contest 2005 e vincere la competizione."}
{"id": "1898498", "revid": "111338235", "url": "https://it.wikipedia.org/wiki?curid=1898498", "title": "Ferreri", "text": ""}
{"id": "1898506", "revid": "2100078", "url": "https://it.wikipedia.org/wiki?curid=1898506", "title": "Barbus caninus", "text": "Il barbo canino (Barbus caninus) \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\n\u00c8 endemico dell'Italia settentrionale, ma il suo areale si estende anche al Canton Ticino, in Svizzera, e al corso del fiume Isonzo, in Slovenia (dove per\u00f2 forse \u00e8 estinto). Appare pi\u00f9 comune nella parte occidentale del nord Italia rispetto alle regioni del nord-est. \u00c8 stato introdotto da molti anni in Italia Centrale, dove pare si sia diffuso verso sud fino al corso del fiume Fiora, sul versante tirrenico. Sull'altro versante, invece, la sua distribuzione \u00e8 meno nota, e come limite meridionale sono stati proposti di volta in volta i fiumi Reno, Marecchia e Brenta. Il suo habitat si distingue da quello degli altri membri italiani del genere Barbus, infatti \u00e8 diffuso nei corsi alti dei fiumi e dei torrenti con acque a corrente molto veloce, pulite, fredde ed ossigenate, in ambienti con fondi ghiaiosi e ricchi di massi sotto i quali si ripara. Si ritrova, quindi, sia nella Zona dei Ciprinidi a deposizione litofila che nella parte bassa della Zona dei Salmonidi.\nDescrizione.\nSi tratta di un piccolo barbo la cui lunghezza massima non supera i 40 cm, l'aspetto \u00e8 simile a quello del barbo comune, ma il ventre \u00e8 quasi rettilineo, il capo pi\u00f9 appuntito e il dorso maggiormente arcuato. La livrea \u00e8 piuttosto dissimile, infatti ha dorso e fianchi cosparsi di grosse macchie scure irregolari (spesso a forma di sella) e non fittamente punteggiati come le altre specie. La tinta di fondo \u00e8 bruno pi\u00f9 o meno scuro sul dorso e biancastra sul ventre. La pinna dorsale e la pinna caudale (profondamente forcuta) sono bruno scuro mentre l'anale, le pettorali e le ventrali sono pi\u00f9 o meno rossastre. Tutte le pinne sono pi\u00f9 o meno finemente punteggiate di scuro.\nRiproduzione.\nAvviene tra maggio e luglio quando i branchi risalgono i torrenti che abitano per ricercare ambienti con acqua basse e fondi ghiaiosi dove avviene la deposizione delle uova. La specie \u00e8 a deposizione multipla, ovvero la femmina matura scalarmente le uova nell'ovario e le depone a pi\u00f9 riprese. Come in tutti i Barbus le uova sono tossiche per l'uomo.\nAlimentazione.\nSi alimenta spostandosi in piccoli branchi e rivoltando i piccoli ciottoli del fondo per cercare le prede (soprattutto larve).\nPesca.\nNon \u00e8 un pesce soggetto a pesca specifica (sia per la modesta taglia che a causa degli habitat impervi che frequenta).Si pesca con il bigattino e di solito si usa la lenza per la pesca all'alborella. Occasionalmente pu\u00f2 abboccare alle lenze per la pesca della trota.\nConservazione.\nLa specie \u00e8 stenoecia e non tollera eccessivi interventi sui corsi d'acqua che abita. \u00c8 messo in pericolo, oltre che dall'introduzione di specie alloctone (soprattutto se appartenenti allo stesso genere), dalle interruzioni dei corsi d'acqua, che impediscono le migrazioni riproduttive e dall'estrazione dell'acqua con conseguente abbassamento del livello dei torrenti.\nNota tassonomica.\nAppartiene al gruppo \"Barbus meridionalis\", un gruppo di specie diffuse in tutto il sud dell'Europa che un tempo venivano considerate sottospecie. Allo stesso gruppo appartengono le specie Barbus graellsi in Spagna, Barbus meridionalis in Provenza e Linguadoca, Barbus petenyi nel Danubio, Barbus peloponnesius in Grecia, ecc.\nQuesto gruppo si ritiene di origine molto antica, addirittura preglaciale."}
{"id": "1898510", "revid": "281901", "url": "https://it.wikipedia.org/wiki?curid=1898510", "title": "Barbo canino", "text": ""}
{"id": "1898511", "revid": "281901", "url": "https://it.wikipedia.org/wiki?curid=1898511", "title": "Barbus meridionalis caninus", "text": ""}
{"id": "1898516", "revid": "400694", "url": "https://it.wikipedia.org/wiki?curid=1898516", "title": "Episodi di Due uomini e mezzo (seconda stagione)", "text": "La seconda stagione della serie televisiva Due uomini e mezzo \u00e8 stata trasmessa negli Stati Uniti dal 20 settembre 2004 al 23 maggio 2005 su CBS.\nIn Italia la stagione \u00e8 stata trasmessa a partire dal 12 luglio 2006 su Rai 2. La trasmissione \u00e8 stata interrotta il 2 agosto con il quattordicesimo episodio. La serie \u00e8 successivamente tornata in onda sullo stesso canale a partire dal 22 settembre 2007. In seguito la sitcom \u00e8 stata nuovamente sospesa a cinque episodi dal finale di stagione, il 14 ottobre. La seconda stagione \u00e8 stata trasmessa anche da Fox che ha trasmesso anche gli ultimi cinque episodi inediti dal 5 al 19 dicembre dello stesso anno, successivamente proposti in prima visione free su Rai 2 dall'8 luglio 2008 e concludendo il 15, con il finale di stagione.\nTerapia di gruppo.\nTrama.\nCharlie esclude Alan dalla serata tra amici che organizza a casa sua, in realt\u00e0 una terapia di gruppo, e quest'ultimo se ne risente. Alan cerca quindi di trovare qualcosa da fare da solo: Rose tenta di confortarlo quando gli amici di Charlie convincono quest'ultimo a farlo intervenire. Alan e Charlie hanno quindi modo di parlare un po' del loro passato, ma alla fine Alan rimane vittima di uno dei soliti scherzi del fratello, dopo essere stato escluso dal gruppo per la sua loquacit\u00e0.\nNota: guest star dell'episodio sono Sean Penn, Elvis Costello, Harry Dean Stanton e Bobby Cooper, tutti nel ruolo di se stessi, che fanno parte del gruppo di amici di Charlie.\nPerch\u00e9 tu mi odi?\nTrama.\nDopo essersi ubriacato mentre compilava l'assegno per gli alimenti, Alan decide di restituire a Judith una piccola giraffa di ceramica che le regal\u00f2 al primo appuntamento per troncare definitivamente, ma arrivati a casa sua scoprono che la donna ha una relazione col pediatra di Jake. Il giorno dopo Alan ritorna per scusarsi e trova solo il medico, con cui comincia a parlare delle nevrosi di Judith, mentre Evelyn, con l'aiuto di Berta, cerca di capire i motivi del rancore di Charlie nei suoi confronti: dopo che si aggiunge anche Rose, Charlie rivela di ritenerla responsabile della morte del padre e di essere poi passata da un uomo ad un altro senza curarsi dei figli, ma la donna non gli crede. \nLeggere tra le righe.\nTrama.\nJudith e Alan vengono chiamati dalla maestra di Jake, la signorina Pasternack, poich\u00e9 il bambino l'ha mandata al diavolo; all'incontro si presenta anche Charlie, che riesce a sedurla. La donna rivela quindi a Charlie, dopo essere stati scoperti dal bambino, di provare qualcosa di molto forte per lui: come sempre Charlie tenta di liberarsene, ma lei sostiene di avere una missione divina, cio\u00e8 quella di salvarlo. La maestra diviene quindi particolarmente gentile con gli alunni e con Jake, ma Charlie non riesce pi\u00f9 a tollerarla e la lascia. Jake viene quindi di nuovo oberato dai compiti a casa.\nNiente di particolare.\nTrama.\nJake si sta affezionando a Greg, il nuovo fidanzato di Judith, e Alan se ne risente, anche perch\u00e9 l'uomo ha una disponibilit\u00e0 economica molto superiore alla sua. Evelyn chiede a Charlie di prestargli l'auto e Alan, per guadagnare punti con Jake, decide di insegnargli a guidare usando l'auto elettrica di sua madre. Alan scopre quindi che Judith e Greg si sono lasciati, cosa che sconforta molto Jake. Lo zio lo porta a fare un giro e riesce a consolarlo: quando rientrano a casa trovano Judith e Alan che si baciano. \nHo incontrato me stesso.\nTrama.\nCharlie esce con una ragazza, Sherry, che si dimostra molto indipendente, mentre Alan e Jake discutono per i compiti a casa. Charlie, parlando con Rose, capisce che Sherry \u00e8 una sorta di suo corrispettivo al femminile: tenta quindi di lasciarla, ma ci finisce a letto ancora una volta, per poi essere di nuovo scaricato. Charlie quindi tronca la relazione. \nAl mano lesta.\nTrama.\nDurante una cena in famiglia viene rievocato un episodio dell'infanzia di Alan in cui venne accusato di aver rubato un giocattolo. Charlie rivela a Rose di essere stato lui a mettere il giocattolo nella tasca del fratello e successivamente lo rivela anche ad Alan, che si arrabbia molto. Charlie lo rivela quindi anche alla madre e a Jake ma Alan, di fronte alla prospettiva di trasferirsi dalla madre, lo perdona. Charlie quindi rivela al fratello che per diverso tempo \u00e8 stato lui a fare la pip\u00ec nel suo letto da bambini.\nUn party per mamma.\nTrama.\nJudith si lamenta del comportamento di Jake nei suoi confronti e cos\u00ec Alan tenta di convincere Charlie a comportarsi meglio con Evelyn per dare il buon esempio. La donna decide quindi di cogliere l'occasione per organizzare a casa del figlio un party per aver ricevuto un premio e i due fratelli si rivolgono al catering gestito dalla sorella di Berta Daisy. Le due donne hanno un rapporto molto conflittuale e dopo l'ennesima sfuriata Berta si rifiuta di cucinare prima del party. Charlie riesce infine a conciliare le due sorelle, ma la scena viene rubata a Evelyn dalle doti canore di Daisy. A farne le spese sono ovviamente Alan e Charlie.\nNancy.\nTrama.\nAlan esce a cena con una donna incontrata al supermercato, Nancy; riesce ad andarci a letto e la cosa si protae per qualche giorno. Alan dice quindi al fratello di volersi sposare ma Charlie e Evelyn tentano di farlo desistere. Alla fine si scopre che Nancy \u00e8 gi\u00e0 sposata. \nTi ricordi di Lisa?\nTrama.\nCharlie ritrova Lisa, la ragazza di cui era innamorato: scopre che ha lasciato il marito ed \u00e8 diventata madre di una bambina e le chiede di uscire a cena. I due cominciano quindi a frequentarsi di nuovo ma alla fine l'incapacit\u00e0 di Charlie di impegnarsi prevale ancora.\nIl signore delle mosche.\nTrama.\nJake non ha ancora finito di leggere \"Il signore delle mosche\" per scuola e quindi Alan non lo fa uscire mentre lui va al cinema con Rose. I due entrano sempre pi\u00f9 in confidenza mentre Charlie chiede aiuto a Jake per scrivere la sigla di un cartone animato. Alan bacia Rose ma rifiuta di farci sesso per non rovinare la loro amicizia mentre Charlie e Jake scrivono la sigla; l'uomo compra poi al nipote un riassunto del libro, che per\u00f2 il bambino non sfrutta. Jake infine scopre che Charlie ha usato la versione della sigla che lui aveva rifiutato.\nCharlie e il sito.\nTrama.\nAlan compra delle webcam cos\u00ec da potersi vedere con Jake anche quando questi \u00e8 da sua madre mentre Charlie, al bar, viene deriso da una ragazza, che nonostante non sia mai stata con lui conosce perfettamente il suo \"modus operandi\". L'uomo scopre quindi che esiste un sito Internet in cui sono esposti tutti i suoi trascorsi mentre, grazie alla webcam, Alan scopre che Judith lo ama ancora. Charlie, dopo aver fatto una lista delle possibili artefici del sito, le visita e ci fa di nuovo sesso mentre Alan scopre che Judith non vuole ritornare con lui sul serio. Charlie si scusa quindi con Rose, che chiude il sito. \nMai, mai e poi mai.\nTrama.\nAlan si ritrova con Jamie, una compagna delle superiori, ed entra in competizione con Charlie per averla; alla fine Alan riesce a convincerlo a lasciargliela ma Jamie sembra avere occhi solo per Charlie. Jamie bacia entrambi e il giorno dopo si d\u00e0 appuntamento con Alan e Jake; sopraggiunge anche Charlie, ma alla fine Jamie pianta entrambi, essendo solo intenzionata a vendicarsi dei tempi della scuola.\nSiamo ancora amici.\nTrama.\nSi verifica un terremoto e Judith, dati i danni alla casa, viene ospitata da Alan, sebbene Charlie sia contrario. La convivenza diviene ben presto fastidiosa e, dopo aver finto un appuntamento per Alan, Charlie e il fratello riescono a far tornare Judith a casa sua. \nIl pianeta degli animali.\nTrama.\nJake, grazie all'aiuto di Alan e Charlie nello studio, riesce a prendere un ottimo voto nel compito di storia ma Evelyn, dato che tutta la classe ha preso lo stesso voto, smonta il suo entusiasmo: Alan, date anche le lamentele di Judith, decide quindi di non farle pi\u00f9 vedere il nipotino. La donna tempesta i figli di telefonate finch\u00e9 i due non vengono informati che Evelyn ha avuto un malore. La donna in realt\u00e0 sta bene e coglie l'occasione per farsi un'operazione di chirurgia plastica e farsi accudire per un po' dai figli.\nNon te ne accorgerai neanche.\nTrama.\nAlan deve sottoporsi ad una colonscopia e confessa il suo timore a Charlie, che per distrarre il fratello decide di fare un viaggio con lui e Jake a Las Vegas. Il bambino tuttavia si ammala e la gita salta, anche perch\u00e9 Judith lo viene a sapere e vieta ad Alan di andare via. \nChe giornata infernale.\nTrama.\nJudith va in vacanza alle Hawaii per cui Alan deve occuparsi di Jake anche durante la settimana e, essendo oberato dagli impegni, si dimentica di andarlo a riprendere lasciandolo sotto la pioggia. Il giorno dopo \u00e8 Charlie a doversi occupare di lui ma la cosa si ripete. Charlie e Alan tentano quindi di farsi perdonare ma si dimenticano di andare a riprendere Judith di ritorno dalla vacanza.\nNon c'\u00e8 giustizia.\nTrama.\nCharlie, insieme all'ennesima ragazza, subisce il colpo della strega e Alan lo porta dal medico: il suo \u00e8 morto ed \u00e8 stato sostituito da una donna molto attraente che Charlie vuole conquistare, non ricordandosi che sono gi\u00e0 stati insieme anni prima finch\u00e9 lui non la scaric\u00f2 per la sua coinquilina. La donna, per vendicarsi, gli stritola i testicoli al punto che Charlie, fingendo invece di esserci andato a letto parlando col fratello, ha problemi a muovere le gambe.\nIl tesoro della casa!\nTrama.\nCharlie convince Alan a fingersi il suo compagno per partecipare alla festa di un suo facoltoso amico gay, Eric, ma al party si infatua della sua ex moglie Pamela. Il giorno dopo Charlie e Pamela vanno a fare shopping, ma quando le rivela di essere etero fa cilecca. Tornato a casa, scopre che Eric ci ha provato con Alan e riesce ad ottenere un contratto sostanzioso. \nToast mortale ninja.\nTrama.\nAlan, assieme a Charlie, incontra Sherry, la ragazza che frequentava suo fratello qualche tempo prima; ne rimane folgorato e, con qualche difficolt\u00e0, riesce ad ottenere un appuntamento. L'incontro va molto bene e i due si rivedono la sera successiva: l'eccessiva competizione che Alan sente con Charlie, tuttavia, manda a monte la serata.\nTu eri geloso di me?\nTrama.\nAlan e Charlie litigano e Rose si offre di aiutarli date le sue conoscenze in campo psichiatrico. Dall'analisi emerge che in realt\u00e0 Charlie \u00e8 sempre stato geloso dell'affetto che il fratello riceveva e dopo essersi chiariti i due si abbracciano. Alla fine tuttavia bisticciano di nuovo.\nMentirai anche nell'aldil\u00e0.\nTrama.\nIl primo dei tre patrigni di Charlie e Alan muore e i due, Evelyn e Jake partecipano al funerale. La donna spiega che fu lui a lasciarla per una donna pi\u00f9 giovane nonostante lo amasse ancora e alla funzione Charlie ci prova con la vedova mentre Evelyn tenta di venderle casa. \nNon \u00e8 un'auto da donna.\nTrama.\nAlan, ottenuto un prestito dalla madre, si compra un'auto nuova e la donna gli chiede di andare a cena con la figlia dell'uomo che sta frequentando, che si rivela per\u00f2 parecchio instabile. La donna si ubriaca e Alan la porta a casa, ma la donna gli ruba l'auto distruggendola poi in un inseguimento con la polizia.\nUna pessima idea.\nTrama.\nAlan, su richiesta di sua madre, le lascia Jake per una notte, sebbene questi non sia affatto d'accordo. La serata si mette subito male tra nonna e nipotino e Charlie, vinto dai sensi di colpa, trascina Alan a casa di Evelyn a riprendere il ragazzino.\nVuole dei dolcetti?\nTrama.\nJake, in un tema per scuola, riassume quello che accade nel weekend: Charlie va a letto con una donna sposata con un anziano ex dongiovanni, Norman; l'uomo lo perdona dopo che si scusa per poi finire a letto con Evelyn. Il tema cade infine nelle mani di Judith."}
{"id": "1898519", "revid": "17827714", "url": "https://it.wikipedia.org/wiki?curid=1898519", "title": "Kazim Kazim", "text": ""}
{"id": "1898520", "revid": "17827723", "url": "https://it.wikipedia.org/wiki?curid=1898520", "title": "Kazim-Kazim", "text": ""}
{"id": "1898526", "revid": "767487", "url": "https://it.wikipedia.org/wiki?curid=1898526", "title": "Burn After Reading - A prova di spia", "text": "Burn After Reading - A prova di spia (\"Burn After Reading\") \u00e8 un film del 2008 scritto e diretto dai fratelli Coen. Presentato fuori concorso, il film ha aperto la 65\u00aa Mostra internazionale d'arte cinematografica di Venezia.\nDistribuito negli Stati Uniti dalla Focus Features, \u00e8 arrivato nelle sale italiane il 19 settembre 2008.\nTrama.\nDi fronte a una retrocessione al lavoro a causa di un presunto problema di alcolismo, Osbourne \"Ozzie\" Cox lascia con rabbia il suo lavoro di analista della CIA e decide di scrivere un libro di memorie. Quando sua moglie Katie, pediatra, lo scopre, lo vede come un'opportunit\u00e0 per chiedere il divorzio e continuare la sua relazione con Harry Pfarrer, un U.S. Marshal sposato con tendenze paranoiche. Su istruzione del suo avvocato, Katie copia e consegna i registri finanziari digitali del marito cos\u00ec come altri file, includendovi inconsapevolmente la bozza delle memorie di Ozzie. L'assistente dell'avvocato copia i file su un CD, che lascia accidentalmente sul pavimento dello spogliatoio di Hardbodies, una palestra locale. Il disco cade nelle mani dello stupido personal trainer Chad Feldheimer e della sua collega Linda Litzke, che credono erroneamente che contenga informazioni governative sensibili.\nChad escogita un piano per restituire il disco a Ozzie in cambio di una ricompensa in denaro, con Linda desiderosa di raccogliere denaro per un intervento di chirurgia estetica che non pu\u00f2 permettersi. Dopo che una telefonata e un successivo incontro con Osbourne provocano la sua reazione furiosa, Chad e Linda cercano di vendere il disco all'ambasciata russa, e l\u00ec incontrano un funzionario che in realt\u00e0 \u00e8 una spia della CIA. Il comportamento sempre pi\u00f9 capriccioso ed erratico di Osbourne spinge Katie a cambiare le serrature della loro casa, invitando Harry a trasferirvisi. Contemporaneamente Harry, un donnaiolo che abitualmente esce e va a letto con donne che incontra online, inizia casualmente a vedere Linda, dopo averla incontrata su un sito di incontri.\nAvendo promesso ai russi pi\u00f9 file, Linda convince Chad a intrufolarsi in casa Cox per rubare i file dal computer di Ozzie. Dopo aver visto Katie e Harry lasciare la casa, Chad entra e inizia a curiosare in giro finch\u00e9 Harry torna inaspettatamente a casa. Chad si precipita al piano di sopra per nascondersi nell'armadio della camera da letto, mentre Harry entra nella stanza e fa la doccia. Dopo che Harry si \u00e8 vestito, prende la sua pistola e apre l'armadio per recuperare la sua fondina: spaventato nel vedere Chad, gli spara in testa, uccidendolo all'istante. Harry cerca sul corpo qualche indizio sull'identit\u00e0 di Chad, ma trova solo un portafoglio vuoto. Sospetta che Chad fosse una spia che lo stava spiando. Due giorni dopo al quartier generale della CIA, Palmer Smith, ex superiore di Osbourne, e il direttore di Smith apprendono che le informazioni di Osbourne sono state date all'ambasciata russa. Sono perplessi perch\u00e9 l'informazione non ha alcuna importanza e il motivo degli autori \u00e8 sconosciuto: Smith rivela anche al direttore che l'agente che avevano assegnato per spiare Harry ha osservato Harry gettare il corpo di Chad nel fiume. Il direttore, ignaro dell'identit\u00e0 di Chad, ordina di insabbiare la sua morte.\nHarry e Katie hanno una discussione e Harry esce come una furia dalla casa quando vede un uomo che lo sta seguendo da diversi giorni. Harry lo affronta ed esso ammette che sta lavorando per Tuchman Marsh, uno studio legale che la moglie di Harry, Sandy, ha assunto per divorziare da Harry. Devastato dalla rivelazione a sorpresa dei piani di divorzio di Sandy, Harry va a trovare Linda per sfogare la sua disperazione; Linda si lamenta con Harry che non pu\u00f2 essere sempre quella che ascolta i problemi di tutti e confida di avere anch'essa i suoi problemi perch\u00e9 Chad \u00e8 scomparso. Harry accetta di aiutare a trovare Chad, ignorando che esso sia l'uomo a cui ha sparato e che ha ucciso. Linda torna all'ambasciata, credendo che i russi abbiano rapito Chad, ma loro negano di averlo fatto; liquidano inoltre il contenuto del CD come \"sciocchezze\" e scortano Linda fuori dall'ambasciata. Lei si rivolge a Ted Treffon, il gentile manager della Hardbodies che prova sentimenti non corrisposti per lei, e lo prega di aiutarla intrufolandosi in casa Cox per raccogliere altri file dal computer di Osbourne.\nHarry e Linda si incontrano in un parco. Harry nota un uomo nel parco che sembra sorvegliarlo. Linda lo riconosce come un uomo che aveva precedentemente frequentato, ma nega di conoscerlo, aumentando i sospetti di Harry. Quando Linda rivela l'indirizzo dove Chad era andato prima di scomparire, Harry capisce che Chad \u00e8 l'uomo a cui aveva sparato. Convinto che Linda sia una spia e che tutti nel parco lo stiano sorvegliando, va nel panico e fugge. Osbourne impazzisce quando scopre che Katie ha svuotato i suoi conti bancari e irrompe in casa per recuperare il suo alcol e i suoi effetti personali; trovando Ted nel seminterrato, Osbourne gli spara e lo insegue in strada, dove lo aggredisce con un'accetta.\nAl quartier generale della CIA alcuni giorni dopo, Smith dice al direttore che un agente della CIA che sorvegliava \u00e8 intervenuto nella mischia tra Osbourne e Ted, sparando a Osbourne e lasciandolo in coma, e che Ted \u00e8 morto per via dell'aggressione. Dice anche che Harry \u00e8 stato trattenuto mentre cercava di fuggire in Venezuela, un paese che non ha un trattato di estradizione con gli Stati Uniti. Il direttore ordina a Palmer di lasciare che Harry prosegua per il Venezuela per non affrontare le conseguenze del suo arresto. Il direttore e Palmer sono inoltre concordi nel decidere di preoccuparsi di trattare con Osbourne solo se si risveglia. Linda promette di mantenere il silenzio se pagheranno per la sua chirurgia plastica, e il direttore concede il suo assenso. Palmer e il direttore cercano di dare un senso a tutti gli eventi: concludono che non si pu\u00f2 imparare nessuna lezione per l'agenzia. \"Immagino che abbiamo imparato a non farlo pi\u00f9\", dice il direttore, nonostante non sappia esattamente cosa sia stato fatto, e chiude il file.\nProduzione.\n\u00c8 il primo film dei fratelli Coen senza la collaborazione del direttore della fotografia Roger Deakins, che lavorava con loro dal 1991, quando girarono \"Barton Fink - \u00c8 successo a Hollywood\". Il suo posto \u00e8 stato preso da Emmanuel Lubezki.\nL'attrice Tilda Swinton ha dichiarato di aver basato il suo taglio di capelli su quello di Edna Caprapall, personaggio de \"I Simpson\"."}
{"id": "1898528", "revid": "1272592", "url": "https://it.wikipedia.org/wiki?curid=1898528", "title": "Alba (Canazei)", "text": "Alba (\"Delba\" in ladino) \u00e8 una frazione del comune italiano di Canazei, nella provincia di Trento, in Trentino-Alto Adige.\nGeografia fisica.\nIl borgo \u00e8 situato nella Val di Fassa, a \u00a0m d'altitudine, sulle sponde del torrente Avisio. Dista circa 2\u00a0km dal capoluogo comunale.\nInfrastrutture e trasporti.\nLa frazione \u00e8 posta lungo la strada statale 641 del Passo Fedaia.\nSport.\nAlba \u00e8 rinomata soprattutto come localit\u00e0 turistica estiva ed invernale, collegata al comprensorio sciistico \"Ciampac - Buffaure\" dalla cabinovia Ciampac, e da dicembre 2015 al Sellaronda grazie alla funivia Col de Rossi. In estate \u00e8 possibile intraprendere escursioni nei gruppi montuosi Sella, Costabella, Monzoni e Marmolada, l'ultima collegata dalla famosa Via Alpina su un percorso ricco di splendidi panorami.\nAd Alba si trova il palazzo del ghiaccio \"Gianmario Scola\", sede della societ\u00e0 di hockey su ghiaccio Hockey Club Fassa."}
{"id": "1898530", "revid": "599013", "url": "https://it.wikipedia.org/wiki?curid=1898530", "title": "I\u00f1aki Gast\u00f3n", "text": "Carriera.\nOttenne successi soprattutto in Spagna, dove si impose e piazz\u00f2 in brevi corse a tappe. Il risultato pi\u00f9 importante \u00e8 la vittoria della Cl\u00e1sica de San Sebasti\u00e1n del 1986. Nei grandi giri non ottenne grandi risultati ed il suo miglio piazzamento fu un settimo posto alla Vuelta a Espa\u00f1a del 1989 e la classifica GPM al Giro d'Italia del 1991."}
{"id": "1898531", "revid": "709565", "url": "https://it.wikipedia.org/wiki?curid=1898531", "title": "Metal Slug 7", "text": " \u00e8 uno sparatutto a scorrimento per Nintendo DS, settimo capitolo della saga omonima. Uscito in Giappone il 22 luglio 2008, era previsto per il Nord America il 18 novembre 2008, ma la data d'uscita venne spostata al 28 novembre. Nello stesso periodo \u00e8 stato pubblicato anche in Europa.\nLe versioni per PSP e Xbox 360 sono state messe in commercio in Giappone il 23 dicembre 2009 (dal 2010 nel resto del mondo). Il gioco \u00e8 intitolato ed \u00e8 una versione aggiornata di \"Metal Slug 7\" con nuovi contenuti. \"Metal Slug XX\" \u00e8 stato in un secondo momento resto disponibile anche per PS Vita (tramite la compatibilit\u00e0 con i titoli PSP) e Xbox One (tramite il programma di retrocompatibilit\u00e0 con i titoli Xbox 360). Al PAX EAST 2018 \u00e8 stato annunciato \"Metal Slug XX\" per PlayStation 4 che presenta nuovi contenuti rispetto alle versioni PSP e Xbox 360, tale versione \u00e8 uscita il 29 maggio 2018. \u00c8 stato rilasciato anche su Steam il 1 febbraio 2019.\nTrama.\nI pochi ribelli rimasti si sono rifugiati su un'isola, detta Garbage Island, nel bel mezzo dell'oceano Pacifico. Dopo un attacco da parte dei peregrine falcons, si apre una strana porta temporale che teletrasporta una versione futuristica dei ribelli di Morden. Sar\u00e0 compito dei nostri eroi fermarli, grazie anche a veicoli nuovi venuti dal medesimo futuro.\nPersonaggi.\nIl gioco ha lo stesso set di personaggi di \"Metal Slug 6\" con le rispettive abilit\u00e0:\nModalit\u00e0 di gioco.\nCi sono sette livelli e tre gradi di difficolt\u00e0: Facile, Normale e Difficile. Il touch screen \u00e8 utilizzato per la visualizzazione della mappa di ogni livello, rendendo pi\u00f9 facile al giocatore l'individuazione dei potenziamenti e dei prigionieri da liberare. Il gioco vede l'introduzione della \"Lista dei prigionieri\" nel men\u00f9 principale e il ritorno della modalit\u00e0 \"Scuola di Combattimento\", nata in \"Metal Slug\".\nInoltre \u00e8 stata introdotta una nuova arma la \"T\" Thundershot che spara fulmini blu che si dirigono automaticamente verso il nemico.\nAmbientazione.\nMission 1: \u00e8 ambientata in una vecchia miniera situata probabilmente nel Canada meridionale.\nMission 2: l'ambientazione \u00e8 in un antico deposito sotterraneo scavato nelle umide terre dei Paesi Bassi; fa ripensare anche alle miniere che sia i Paesi Bassi sia il Lussemburgo usarono per gli scambi commerciali.\nMission 3: \u00e8 ambientata nelle riconoscibili grotte di Pastena.\nMission 4: \u00e8 ambientata sulle acquose montagne del Niagara, visibili anche le cascate e i monumenti.\nMission 5: \u00e8 ambientata in alcuni antichi vicoli di una citt\u00e0 in Grecia, visibili i materiali chiari e duri delle strutture presenti in tutto il livello.\nMission 6: \u00e8 ambientata nella freddissima e bianchissima Alaska, molto realistica anche la prospettiva degli abeti verdi che appaiono sullo schermo all'inizio del livello.\nFinal Mission: l'ambientazione \u00e8 in accampamenti militari posti in Florida vicino a Miami.\nNuovi veicoli.\nSono presenti tre nuovi veicoli:\nColonna sonora.\nLe canzoni nel gioco sono composte da Toshikazu Tanaka dopo il suo lavoro in \"Metal Slug 5\". La colonna sonora ufficiale chiamata \"Metal Slug 7 Original Soundtrack ~\"Tunes Limited Edition~\" \u00e8 stata messa in commercio nel negozio iTunes giapponese l'8 agosto 2008.\n\"Metal Slug XX\".\nIn questa versione, rispetto a \"Metal Slug 7\", si aggiungono i seguenti contenuti:"}
{"id": "1898535", "revid": "71433", "url": "https://it.wikipedia.org/wiki?curid=1898535", "title": "Burn After Reading", "text": ""}
{"id": "1898538", "revid": "92723", "url": "https://it.wikipedia.org/wiki?curid=1898538", "title": "Episodi di Due uomini e mezzo (terza stagione)", "text": "La terza stagione della serie televisiva Due uomini e mezzo \u00e8 stata trasmessa negli Stati Uniti dal 19 settembre 2005 al 22 maggio 2006 su CBS.\nIn Italia la stagione \u00e8 andata in onda dal 16 luglio al 4 settembre 2008 su Rai 2.\nLa parabola.\nTrama.\nAlan, nel sistemare la parabola della tv, cade e si procura diverse ferite per cui \u00e8 Charlie a doversi occupare di Jake. La serata diventa subito molto movimentata per tutti e tre.\nUna splendida idea.\nTrama.\nJake viene sospeso da scuola e Alan prova a chiamare Charlie perch\u00e9 vada lui a riprenderlo, essendo impegnato con un paziente, ma il fratello, in compagnia, non risponde nemmeno. Il giorno dopo, per fare ammenda, decide di aiutare Alan al suo studio ma finisce col trasformarlo in un bordello\nAppuntamenti segreti.\nTrama.\nAlan confessa a Charlie di uscire da qualche settimana con Judith e di aver taciuto la cosa a Jake per non dargli false speranze. Charlie chiama allora Evelyn e Rose per farlo desistere, ma Alan torna a casa di Judith e ci passa la notte, per poi scappare in mutande per evitare Jake.\nLezione tra fratelli.\nTrama.\nBerta chiede ospitalit\u00e0 per alcuni giorni e Alan, senza interpellare Charlie, acconsente per affermare la sua autorit\u00e0. Pur di rimanere, Berta li aizza uno contro l'altro e Alan arriva a decidere di andarsene. Alla fine implora il fratello di rimanere proprio quando Charlie aveva deciso di farli rimanere.\nDolcetti e amore!\nTrama.\nCharlie allontana una ragazza che dice di amarlo e insegna anche a Jake il suo credo, sollevando l'ira di Alan. Seguendo il consiglio di Rose, Charlie tenta quindi di risolvere i problemi che ha con sua madre cos\u00ec da riuscire a creare una relazione duratura, ma non ci riesce. Charlie, alla fine, grazie a Rose riesce a recuperare la sua virilit\u00e0 grazie all'ipnosi.\nBeati tra le streghe.\nTrama.\nCharlie frequenta Isabella, una ragazza appassionata di occultismo, e quando rompono a causa di Alan, che crede che lei abbia una cattiva influenza su Jake, sulla casa sembra essere caduta una maledizione. Per risolvere la situazione interviene qualcuno di ancora pi\u00f9 spaventoso della ragazza: Evelyn.\nBuonanotte paperina.\nTrama.\nAl compleanno di Rose, Charlie si ubriaca e i due finiscono di nuovo a letto insieme. Il giorno dopo, il padre della ragazza, Harvey, si presenta a casa di Charlie chiedendogli che intenzioni abbia con lei. All'incontro intervengono anche Rose ed Evelyn; Harvey si invaghisce della madre di Charlie andando a vivere a casa sua. Rose, parlando col padre, rivela che lei e Charlie non hanno fatto sesso e, alla fine, la madre di Harvey gli ordina di tornare a casa.\nLezione di balletto.\nTrama.\nCharlie e Alan conoscono in caffetteria una ragazza, Mia, che respinge Charlie senza esitazioni. L'uomo quindi si impunta per conquistarla e tenta di riuscirci sfruttando Jake e facendole credere che il bambino \u00e8 interessato al balletto, essendo la ragazza un'insegnante di ballo. Jake si fa convincere e si prende una cotta per Mia; col tempo Charlie la convince ma, per evitare di fare un dispetto a Jake, alla fine la riporta a casa.\nL'amore non ha et\u00e0.\nTrama.\nNorma, la vicina di Charlie, fa la conoscenza di Alan e i due entrano subito in confidenza; dopo averla accompagnata ad una serata, la donna gli propone di investire nella sua professione, data la sua ricchezza, in cambio di una notte di sesso. Alan chiede quindi consiglio a Charlie e alla fine, dopo avergli regalato un orologio costosissimo, cede, ma dopo aver fatto sesso la donna muore. Charlie gli confessa infine di aver fatto anche lui sesso con la donna in cambio di un favore: il suo pianoforte.\nQualcosa di saporito e vivace.\nTrama.\nAlan invita la famiglia a cena per comunicare loro che un giornale locale ha fatto un'intervista su di lui, ma venendo denigrato come sempre si ubriaca: decide quindi di non essere pi\u00f9 vittima del suo senso di insoddisfazione e di sottomissione nei confronti soprattutto delle donne e Charlie si offre di aiutarlo. I risultati, tuttavia, non sono molto incoraggianti.\nPunizione meritata.\nTrama.\nAlan passa la notte con la sua insegnante del corso di cucina, Sandy: questa si rivela una casalinga perfetta ma Charlie mette in guardia il fratello dal cominciare una relazione duratura. La donna tuttavia prende tutti per la gola grazie alle sue abilit\u00e0 culinarie finch\u00e9 a Natale non dimostra di essere un po' instabile. Alan tuttavia viene fregato con una notte di sesso.\nQuel particolare richiamo.\nTrama.\nAlan \u00e8 colto da crisi di panico perch\u00e9 Jake comincia ad essere sempre pi\u00f9 indipendente e Charlie, che si trova a rimanere con lui, racconta le disavventure causate da questo alla psicologa.\nL'umiliazione.\nTrama.\nCharlie si vede ancora con Mia, che lo convince ad andarci piano. L'uomo sente molto presto la mancanza del sesso e le chiede il permesso di andare con altre donne, cosa che la fa infuriare; tenta quindi di scusarsi, ma Mia persegue nelle sue idee e Charlie se ne va. La sera stessa, tuttavia, Mia si presenta a casa sua e si riappacificano.\nLa prima volta.\nTrama.\nKandi, una ragazza con cui Charlie \u00e8 stato, torna a casa sua quando \u00e8 con Mia e la donna le chiede di liberarsene, ma data la sua condotta se ne va infuriata. Alan, che \u00e8 intervenuto per aiutare il fratello, comincia lui a frequentare la ragazza, venendo scoperto da Judith. Charlie e Mia hanno un rapporto sessuale per la prima volta e la donna gli rivela di amarlo per quello che \u00e8 in realt\u00e0 e non per quello che possiede o per la sua fama; la relazione tra Alan e Kandi \u00e8 invece all'opposto, con grande gioia del primo.\nVotato al vizio.\nTrama.\nCharlie promette a Mia di fare una vita sana, ma ben presto gli diviene impossibile. I due, dopo che la ragazza riceve la benedizione di Evelyn, vanno a cena ma qui la donna scopre che Charlie le ha mentito sul suo nuovo stile di vita: l'uomo grida quindi pubblicamente il suo disappunto e passa due giorni a Las Vegas. Quando si reca all'appartamento di Mia per chiederle scusa, scopre che si \u00e8 trasferita a New York per lavoro e si ferma dalla sua coinquilina Ginger, molto simile a lui.\nFesta di compleanno.\nTrama.\nSi avvicina il compleanno di Jake e Alan teme che, vedendo Kandi alla festa, Judith gli dar\u00e0 il tormento. La ragazza lo rassicura e i due si presentano insieme al party, che per\u00f2 si rovina perch\u00e9 Jake, cercando delle vitamine nello scaffale del padre, assume del Viagra.\nIl premio.\nTrama.\nCharlie e Alan incontrano Archie, conoscente del primo anche lui autore di jingle, che li invita a partecipare alla consegna del premio che ha gi\u00e0 vinto molte volte dato che Charlie, mai vincitore, \u00e8 stato candidato. Rose intanto chiede a Charlie di parlare al suo ragazzo Gordon per avere pi\u00f9 spazio. Charlie e la famiglia partecipano alla premiazione ma Archie vince ancora, riuscendo per di pi\u00f9 a rimorchiare Evelyn. Charlie infine aiuta Rose e Gordon.\nAlan il magnifico.\nTrama.\nCharlie mette in guardia Alan poich\u00e9 Kandi, prima o poi, comincer\u00e0 a chiedergli soldi e la cosa capita puntualmente. Alan si trova rapidamente in ristrettezze ma Charlie riesce a guadagnargli tempo per gli alimenti di Judith. Alan, infine, decide di invitare Kandi a vivere con lui per risparmiare.\nUna scimmia di troppo.\nTrama.\nCharlie rimane molto contrariato dal fatto che Kandi si sia trasferita a casa sua senza essere informato, ma rimane ancora pi\u00f9 scioccato dal fatto che, secondo la ragazza, Alan \u00e8 un amatore migliore di lui. L'uomo l'assume come centralinista, ma dopo una giornata d'inferno Kandi esce con Judith; le due rientrano ubriache e Kandi decide di licenziarsi e andare a vivere con Judith. Charlie infine riceve la visita della attraente madre di Kandi, in cerca della figlia.\nAmore in famiglia.\nTrama.\nAlan, per risollevare la situazione con Kandi, chiede aiuto a sua madre Mandy, che ora frequenta Charlie. Si reca poi a casa di Judith, dove incrocia il suo nuovo compagno, il padre di Kandi Andy. Alla fine Mandy e Charlie rimettono le cose a posto tra Kandi e Alan, ma quando Judith, in compagnia di Andy, li trova nell'idromassaggio di casa sua sbatte fuori i due e anche Kandi.\nL'arte delle bugie.\nTrama.\nLa maestra di Jake, Francine, convoca Alan e Judith per spingere il bambino verso alcune attivit\u00e0 extrascolastiche e la scelta ricade sul musical. Alan confessa quindi a Charlie di essere uscito con Francine, con la quale comincia una relazione platonica dati i molti interessi in comune. Alla fine, tuttavia, Francine scopre che Alan e Kandi stanno insieme, sebbene solo dopo aver dato a Jake il ruolo di protagonista nella recita scolastica.\nUn discepolo per Charlie.\nTrama.\nJake partecipa alla sua prima festa con ragazze e Alan e Charlie cercano di fargli entrambi da maestri, ma Alan si rende conto di essere del tutto impreparato, a differenza del fratello. I due lo portano quindi a farsi i capelli e a fare shopping e Charlie lo guida passo passo durante la festa tramite il cellulare, riuscendo nel contempo a far colpo su una cameriera che aveva adocchiato Alan, preferendo per\u00f2 farsi dare il numero anzich\u00e9 uscirci la sera stessa per poter aiutare il nipote. Jake, grazie ai suoi consigli, riesce a baciare la ragazza che gli piace. Alan confessa a Charlie di invidiare Alan perch\u00e9 il fratello non l'ha mai aiutato come sta facendo con Jake quando aveva la sua et\u00e0.\nIl gene Charlie.\nTrama.\nMia torna in citt\u00e0 e invita tutti al suo spettacolo; Charlie inizialmente non vuole rivederla ma alla fine cede. Dopo lo spettacolo i due si rivedono e Mia gli chiede il suo seme per rimanere incinta. Charlie alla fine rimane affascinato dall'idea della paternit\u00e0 e, dopo averle detto di non aver depositato il suo seme, chiede a Mia di sposarlo e lei accetta.\nMatrimonio a Las Vegas.\nTrama.\nCharlie comunica la sua decisione di sposare Mia alla famiglia e a Rose, che si \u00e8 appena lasciata e che rimane sconvolta dalla notizia. La cena tra le due famiglie va malissimo e la sera Rose va a far visita a Mia. Per evitare diversi problemi, Charlie e Mia decidono di sposarsi a Las Vegas ma discutono sulla permanenza di Alan e Jake a casa loro e il matrimonio salta, mentre al loro posto si sposano Alan e Kandi."}
{"id": "1898541", "revid": "289247", "url": "https://it.wikipedia.org/wiki?curid=1898541", "title": "Sant'Eucherio di Orleans", "text": ""}
{"id": "1898546", "revid": "767487", "url": "https://it.wikipedia.org/wiki?curid=1898546", "title": "Wasting Time (Blink-182)", "text": "Wasting Time \u00e8 un singolo del gruppo musicale statunitense Blink-182, il secondo estratto dal primo album in studio \"Cheshire Cat\" e pubblicato il 21 novembre 1996."}
{"id": "1898548", "revid": "799790", "url": "https://it.wikipedia.org/wiki?curid=1898548", "title": "1979 Il concerto - Omaggio a Demetrio Stratos", "text": "1979 Il concerto - Omaggio a Demetrio Stratos \u00e8 un doppio album tratto dalla registrazione del concerto tenuto il 14 giugno 1979 all'Arena Civica di Milano. Il concerto era stato organizzato per raccogliere fondi destinati a curare il cantante Demetrio Stratos ma quest'ultimo mor\u00ec il giorno prima dell'evento, che divenne cos\u00ec un tributo in suo onore.\nDVD.\nNel 2009, grazie alla collaborazione tra la Rai e Cramps Records, \u00e8 uscito il DVD con quasi tutte le canzoni del concerto con l'aggiunta di contenuti speciali. L'home video ripropone lo speciale della RAI dedicato all'evento, che fu trasmesso in prima visione in due parti il 15 e il 22 luglio 1979 su TV2, curato dal giornalista e produttore discografico Renato Marengo.\n\"Contenuti speciali\""}
{"id": "1898550", "revid": "3732", "url": "https://it.wikipedia.org/wiki?curid=1898550", "title": "Atletica leggera ai Giochi della XXVIII Olimpiade - 100 metri piani femminili", "text": "La competizione dei 100 metri piani \u00e8 stata una delle 23 gare previste nel programma di atletica leggera femminile ai Giochi della XXVIII Olimpiade svoltisi ad Atene nel 2004.\nLa gara.\nAl primo turno Julija Nescjar\u0117nka batte il (suo) record nazionale con 10\"94.\nLa bielorussa conquista la prima semifinale battendo di un centesimo Veronica Campbell (10\"92 contro 10\"93); delude Christine Arron, solo sesta. La francese \u00e8 fuori dalla finale.\nLa seconda semifinale \u00e8 vinta da Lauryn Williams (11\"01) su Sherone Simpson (11\"03). La quarantaquattrenne Merlene Ottey (che gareggia per la Slovenia) giunge quinta, mancando la finale di soli 3 centesimi. Si consola con il record di sette partecipazioni olimpiche.\nPer la prima volta, tra le concorrenti che si allineano per la finale, non compare nessuna delle finaliste dei Mondiali dell'anno precedente.\nQuando le atlete escono dai blocchi Lauryn Williams (corsia 4) \u00e8 una spanna davanti a tutte. Conduce quasi tutta la gara in testa, ma negli ultimi metri viene superata da Julija Nescjar\u0117nka (corsia 6) che va a vincere.\nRisultati.\nFinale.\nStadio olimpico, sabato 21 agosto, ore 22:55."}
{"id": "1898551", "revid": "3732", "url": "https://it.wikipedia.org/wiki?curid=1898551", "title": "Atletica leggera ai Giochi della XXVIII Olimpiade - 200 metri piani femminili", "text": "La competizione dei 200 metri piani femminili \u00e8 stata una delle 23 gare previste nel programma di atletica leggera femminile ai Giochi della XXVIII Olimpiade svoltisi ad Atene nel 2004.\nLa gara.\nLa pi\u00f9 veloce di batterie e Quarti \u00e8 Veronica Campbell. La giamaicana si conferma vincendo la seconda semifinale con il miglior tempo dell'anno (22\"13). La prima \u00e8 appannaggio della giovane (19 anni) Allyson Felix (22\"36). Merlene Ottey, 44 anni, che nei Quarti aveva corso in 22\"72 (record del mondo di categoria), si infortuna e non conclude la sua gara.\nFinale: Veronica Campbell \u00e8 la pi\u00f9 veloce di tutte a scattare dai blocchi (corsia 4); appare prima sul rettilineo finale, mantiene il vantaggio fino alla fine e va a vincere.\nSolo la Felix ha cercato di contrastarla (corsia 3) ed \u00e8 finita seconda con il nuovo record mondiale juniores.\nRisultati.\nFinale.\nStadio olimpico, mercoled\u00ec 25 agosto, ore 23:20."}
{"id": "1898552", "revid": "767487", "url": "https://it.wikipedia.org/wiki?curid=1898552", "title": "Say It Isn't So", "text": "Say It Isn't So \u00e8 una canzone dei Bon Jovi, scritta da Jon Bon Jovi e Billy Falcon. \u00c8 stata estratta come secondo singolo dal settimo album in studio del gruppo, \"Crush\", nel luglio del 2000. Ha raggiunto la posizione numero 10 nel Regno Unito, la numero 9 in Australia e la numero 23 in Italia.\nSi distingue dagli altri brani dei Bon Jovi per essere l'unico in cui \u00e8 presente un assolo di tastiere di David Bryan, anzich\u00e9 quello solito alla chitarra eseguito da Richie Sambora. Un esempio di ci\u00f2 lo sia ha anche nelle esibizioni della canzone dal vivo, come in quella presente nel DVD \"The Crush Tour\".\nVideo musicale.\nIl video musicale delle canzone vede la partecipazione di diversi personaggi del mondo dello spettacolo, come Claudia Schiffer, Arnold Schwarzenegger, Emilio Estevez e Matt LeBlanc, oltre che ovviamente gli stessi Bon Jovi mentre eseguono il brano. Il video \u00e8 ambientato in degli studi cinematografici di Hollywood e, durante la sua durata, le scene si spostano in diversi set.\nIl video \u00e8 ispirato al film comico \"Mezzogiorno e mezzo di fuoco\" di Mel Brooks.\nTracce.\nLe tracce dal vivo sono state registrate al Wembley Stadium di Londra, Inghilterra, nel giugno del 1995."}
{"id": "1898553", "revid": "643494", "url": "https://it.wikipedia.org/wiki?curid=1898553", "title": "Episodi di Due uomini e mezzo (prima stagione)", "text": "La prima stagione della serie televisiva Due uomini e mezzo \u00e8 stata trasmessa negli Stati Uniti dal 22 settembre 2003 al 24 maggio 2004 su CBS.\nIn Italia la stagione \u00e8 andata in onda dal 5 giugno all'11 luglio 2006 su Rai 2.\nTutti da Charlie.\nTrama.\nCharlie Harper, di professione autore di jingle pubblicitari, riceve un messaggio dal fratello Alan, chiropratico, in cui questi gli chiede ospitalit\u00e0 per s\u00e9 e il figlio Jake, di soli dieci anni, dopo un brutto litigio con la moglie Judith. I due fratelli hanno due caratteri completamente diversi: mentre Alan \u00e8 un uomo eccessivamente posato e meticoloso, Charlie \u00e8 invece il classico tipo che non \u00e8 mai cresciuto, sempre circondato di belle ragazze e che passa la vita da un pub all'altro. Dopo i primi imbarazzi, Charlie si affeziona rapidamente al nipotino e accetta l'idea di averli in casa sua. Judith, che nel frattempo era scappata a Las Vegas, ritorna a casa e rivela al marito di pensare di essere lesbica, chiedendo quindi una pausa per il loro matrimonio. Alan, rendendosi conto della brutta influenza che Charlie ha su Jake, preferisce andare a vivere a casa della madre, Evelyn. Charlie sente la mancanza del piccolo Jake molto presto e Alan si rende conto che la vita con sua madre gli \u00e8 impossibile, per i cui i tre ritornano a vivere insieme quasi subito.\nDannati pennuti.\nTrama.\nIl piccolo Jake \u00e8 sempre pi\u00f9 in sintonia con lo zio Charlie, che sfortunatamente per lui non viene preso seriamente quando tenta di metterlo in punizione. Tutto questo sfocia in uno stormo di gabbiani stazionati in una delle camere della casa. Nel frattempo Alan tenta di riappacificarsi con l'ex moglie, fin quando non capisce che lei lo sta solamente usando.\nIl taxi e le sue confessioni.\nTrama.\nJake passa la giornata con la madre e cos\u00ec Alan e Charlie hanno del tempo da passare insieme, anche per evitare Rose, ex fiamma di Charlie ossessionata da lui. I due vanno quindi in un bar e si ubriacano, prendendo poi un taxi. Il guidatore della vettura ascolta le loro storie e suggerisce ai due fratelli di risolvere i loro problemi con la madre per trovare stabilit\u00e0 in una relazione. Alan e Charlie si fanno quindi accompagnare a casa della madre ma non appena la svegliano se ne vanno. Il giorno dopo scoprono che quello del taxi era in realt\u00e0 uno show televisivo.\nBerta.\nTrama.\nBerta, la governante tuttofare di Charlie, se ne va in quanto in contrasto con Alan. Questi tenta quindi di convincerla a tornare e ci riesce promettendole in cambio della promessa di non disturbarla pi\u00f9 e di due massaggi alla schena la settimana. Charlie intanto continua a cercare un modo per liberarsi di Rose, ma inutilmente.\nNon vorrai farti venire la gobba?\nTrama.\nCharlie, di ritorno da una serata di bagordi a Las Vegas, si ritrova costretto ad andare a vedere la partita di calcio di Jake assieme ad Alan come aveva promesso. Qui conosce Kate, la madre di uno dei compagni di squadra del nipote, e dopo esserci uscito riesce ad andarci a letto, mentre Alan, oggetto delle attenzioni di altre due mamme dei compagni del figlio, rimedia solo una porta sul naso.\nNon chiamarmi nonna.\nTrama.\nEvelyn invita i figli e il nipotino a cena cos\u00ec da presentare loro Tommy, l'uomo con cui esce. All'incontro Charlie riconosce nella figlia dell'uomo una sua ex conquista, che se ne va assieme al padre dopo avergli esternato il suo disprezzo. Tommy lascia Evelyn e la donna, accusando il colpo, viene accolta per qualche giorno a casa del figlio. Charlie, alla fine, riesce a rincuorarla, facendola tornare alla normalit\u00e0.\nTi capisco.\nTrama.\nJudith arriva a casa di Charlie e questi finge di essere interessato ai suoi problemi guadagnandosi la stima della donna. Jake ritrae il fondoschiena di Cindy, una surfista amica di suo zio, e Alan tenta di spiegargli che le donne non sono degli oggetti, ma l'influenza di Charlie lo distrae parecchio. Judith e Cindy diventano molto amiche e quando Alan rivela all'ex moglie di essere favorevole ad una relazione tra loro due, Judith si infuria con lui e suo fratello.\nVenticinque piccole pesti.\nTrama.\nCharlie viene convinto con l'inganno da Alan e Judith a comporre la musica per lo spettacolino della classe di Jake. Proprio quando Alan si sente di nuovo vicino alla moglie, arrivano i documenti per il divorzio e i due litigano. Charlie conquista i bambini e consola il nipote per il divorzio dei genitori e per lo spettacolo usa alcuni suoi jingle.\nParanoia.\nTrama.\nCharlie tenta di liberarsi di Wendy, un'altra delle sue conquiste, ma Alan, Jake e perfino sua madre Evelyn la trovano adorabile, tanto che quando lei se ne va per davvero Jake non rivolge pi\u00f9 la parola allo zio; nel frattempo Alan e Rose entrano in confidenza. Quando la ritrova al supermercato, Charlie si rende conto che nemmeno Wendy voleva una relazione e si riappacifica con Jake. Chiede quindi scusa a Rose, ritenendo che le sue mire per Alan fossero un modo per riavvicinarsi a lui, quando in realt\u00e0 \u00e8 proprio cos\u00ec.\nIl giorno del Ringraziamento.\nTrama.\nCharlie rivede una sua ex a cui tiene ancora, Lisa, che gli comunica che sta per sposarsi; l'uomo allora la invita a passare il Ringraziamento con lui e la sua famiglia dicendole di essere profondamente cambiato. Al pranzo, cui partecipano anche i genitori di Judith, Berta e Rose, Lisa rivela a Charlie di non voler pi\u00f9 perdere tempo in relazioni senza sbocchi mentre i genitori di Judith difendono a spada tratta Alan e vengono a sapere da Evelyn dell'omosessualit\u00e0 della figlia. Charlie infine saluta Lisa augurandole buona fortuna.\nUn nuovo look per Alan.\nTrama.\nAlan e Charlie vanno al cinema e qui trovano Judith, che si trova in compagnia dell'allenatore della squadra di calcio di Jake Phil. Charlie quindi consiglia al fratello di ricominciare a uscire con qualcun'altra e di rinnovarsi e si offre di aiutarlo. Il giorno dopo i due vanno a fare shopping lasciando Jake con la nonna. Alan adotta quindi un nuovo stile e comincia ad aprirsi al cambiamento.\nLa nipotina.\nTrama.\nBerta \u00e8 di cattivo umore perch\u00e9 \u00e8 costretta a badare alla nipotina Prudence, una conturbante ragazza di sedici anni. Questa si dimostra attratta da Charlie, che per evitare guai finge che Rose sia la sua fidanzata. Alla fine tutto si risolve e Jake impara un'importante \"lezione\" sulla verit\u00e0.\nContagiati dal virus.\nTrama.\nAlan prende l'influenza ma Charlie organizza comunque un'uscita in quattro, tentando di convincere il fratello a riprendere a uscire con le donne. Alla fine anche Charlie si ammala e i due fratelli restano a casa e si confrontano sulle loro vite.\nNon posso permettermi le iene.\nTrama.\nCharlie scopre di essere in rosso e Alan tenta quindi di convincerlo a fare economia finch\u00e9 non gli arriveranno i soldi dei diritti d'autore dei suoi jingle. Vista l'incapacit\u00e0 di risparmiare, Charlie decide di chiedere un piccolo prestito alla madre ma poi ha un ripensamento. L'uomo quindi accetta l'aiuto di Rose, di famiglia molto ricca, non sapendo che anche questo fa parte della strategia della donna per riconquistarlo.\nUna pazza scatenata - 1\u00aa parte.\nTrama.\nNel parcheggio del dentista, Alan e Charlie incontrano Frankie, una splendida ragazza intenta a distruggere a colpi di mazza da baseball un'auto, per poi ospitarla a casa loro. I due fratelli entrano in competizione per averla e il giorno dopo la accompagnano ad una lussuosa villa, dove la donna si reca per riprendere sua figlia.\nUna pazza scatenata - 2\u00aa parte.\nTrama.\nDopo averle concesso di rimanere a casa loro per alcuni giorni, Frankie spiega a Alan e Charlie che la casa dove ha recuperato la figlia \u00e8 dei suoi suoceri, gente molto ricca che la odia e che non vogliono concederle, dopo la morte del marito, l'affido della bambina perch\u00e9 la ritengono pazza. Quella sera Alan e Frankie si baciano mentre la figlia della donna sembra infatuata di Jake, che per\u00f2 non ricambia. Alan chiede a Frankie di mettersi insieme, ma la donna gli comunica che il giorno dopo lei e la figlia andranno da suo fratello, cosa che avviene dopo un bacio d'addio.\nMangiato cheeseburger .. provato cappelli.\nTrama.\nAlan, discutendo con Judith dell'affidamento di Jake in caso di morte di loro due, le mente dicendole che sar\u00e0 Charlie ad occuparsene, ma quando questi scopre che non \u00e8 vero ci rimane male. Mentre gioca col nipote, Jake si fa male e sono costretti ad andare al pronto soccorso. L'inaspettata prova di maturit\u00e0 di Charlie convince tuttavia Alan a confermare la scelta.\nMa questo \u00e8 un incubo.\nTrama.\nCharlie riceve una mail da una sua ex, Jill, desiderosa di rivederlo. All'appuntamento Charlie scopre che Jill ha cambiato sesso ed \u00e8 diventata Bill, rimanendone a dir poco scioccato ma comunque ospitandolo. Bill conosce quindi Evelyn e i due escono insieme e cominciano a frequentarsi. Anche Alan e Berta si accorgono del cambiamento rimandendone anch'essi sconvolti e Charlie dice a Bill di essere onesto con sua madre. L'uomo le rivela quindi il suo passato ma la donna decide di continuare a uscirci data la loro sintonia.\nDita magiche.\nTrama.\n\u00c8 il compleanno di Jake e alla festa partecipa anche la sorella di Judith Liz, che al ricevimento di nozze di Alan e della sorella fece sesso con Charlie nel guardaroba. Le due hanno un rapporto conflittuale e Liz ci prova con Alan per dare fastidio a Judith, che vieta all'ex marito di averci nulla a che fare. Judith e Liz litigheranno per l'intera festa, che vedr\u00e0 Jake nei panni del prestigiatore grazie all'aiuto di Rose.\nBlocco non proprio mentale.\nTrama.\nJake, da diverso tempo, \u00e8 parecchio irascibile e sfoga questa sua frustrazione suonando la chitarra che gli ha regalato Charlie; n\u00e9 questi, n\u00e9 Alan, n\u00e9 Judith tuttavia riescono a capire cos'abbia. Anche una seduta di analisi non porta ad alcun risultato, ma alcuni giorni dopo il bambino riprende a comportarsi normalmente: Berta afferma di averci parlato e di avergli dato del succo alla prugna, spiegando quindi che il problema era semplice stipsi.\nEssere single non \u00e8 reato.\nTrama.\nAlan si rivolge a un avvocato divorzista, Lora, che finisce a letto con Charlie; per continuare la loro relazione di solo sesso ed evitare accuse di negligenza, la donna chiede a Charlie di essere sempre a sua disposizione. La situazione diventa ben presto insostenibile e Charlie la lascia; a fare le spese della vendetta di Lora \u00e8 tuttavia Alan, poich\u00e9 la donna concede a Judith e al suo avvocato tutto ci\u00f2 che chiedono.\nSonnambulismo.\nTrama.\nCharlie scopre che Alan \u00e8 sonnambulo ma questi non sembra averne memoria; l'episodio si ripete e Charlie ne parla alla madre, che gli dice che anche da ragazzino Alan ne soffriva e che tutto si risolse quando cominci\u00f2 a toccarsi. Charlie tenta quindi di combinargli un incontro ma va a rotoli; la psicologa di Jake quindi capisce che l'uomo ha molta rabbia repressa verso Judith.\nGruppo di sostegno.\nTrama.\nJake comincia a risentire dell'influenza dello zio nei confronti delle donne e Judith si arrabbia per questo con Alan. Il gruppo di sostegno di donne divorziate che Judith frequenta la spinge a impedire ad Alan di vedere Jake a casa di Charlie. Alan cerca di affrontare la moglie, ma le amiche della donna fanno muro contro di lui, spingendolo alla fuga. Charlie decide infine di intervenire di persona e riesce ad ammaliare e portare dalla sua parte le amiche di Judith. Questa infine decide di tornare alla vecchia modalit\u00e0 di affidamento di Jake a patto che Charlie non vada pi\u00f9 a casa sua.\nNon \u00e8 destino.\nTrama.\nDopo aver corso il rischio di mettere incinta una ragazza, Charlie su consiglio di Alan decide di fare la vasectomia. Al momento dell'intervento, tuttavia, Charlie vede la felicit\u00e0 dell'urologo, la cui moglie sta in quel momento partorendo, e cambia idea seducendo inoltre l'infermiera."}
{"id": "1898554", "revid": "3732", "url": "https://it.wikipedia.org/wiki?curid=1898554", "title": "Atletica leggera ai Giochi della XXVIII Olimpiade - 400 metri piani femminili", "text": "La competizione dei 400 metri piani femminili \u00e8 stata una delle 23 gare previste nel programma di atletica leggera femminile ai Giochi della XXVIII Olimpiade svoltisi ad Atene nel 2004.\nLa gara.\nDa questa edizione dei Giochi la competizione si svolge su tre turni invece di quattro. Dalle batterie si passa direttamente alle semifinali, che si disputano con 24 atlete, cio\u00e8 su tre turni.\nDelle tre semifinali, la pi\u00f9 veloce \u00e8 la terza, vinta da Monique Hennagan in 49\"88. Ana Guevara vince la prima (50\"15) battendo in volata Christine Amertil (50\"17). La seconda \u00e8 appannaggio di Tonique Williams (50\"00).\nLa finale non presenta una chiara favorita.\nAll'uscita dell'ultima curva \u00e8 in testa Tonique Williams (corsia 4). Ana Guevara la rimonta (corsia 3), ma negli ultimi metri si contrae troppo e la sua corsa si scompone, mentre la Williams riesce a mantenere un movimento naturale e va a vincere.\nTonique Williams \u00e8 la prima atleta (sia maschile che femminile) delle Bahamas a vincere l'oro olimpico in una gara individuale.\nRisultati.\nFinale.\nStadio olimpico, marted\u00ec 24 agosto, ore 22:40."}
{"id": "1898560", "revid": "3732", "url": "https://it.wikipedia.org/wiki?curid=1898560", "title": "Atletica leggera ai Giochi della XXVIII Olimpiade - 800 metri piani femminili", "text": "La competizione degli 800 metri femminili \u00e8 stata una delle 23 gare previste nel programma di atletica leggera femminile ai Giochi della XXVIII Olimpiade svoltisi ad Atene nel 2004.\nLa gara.\nMaria Cioncan \u00e8 l'unica a scendere sotto i due minuti gi\u00e0 al primo turno (1'59\"64). Nella terza semifinale se la deve vedere con la campionessa in carica, Maria Mutola, che la batte in volata (1'59\"30 contro 1'59\"44). La prima serie era stata vinta da Kelly Holmes con un eccellente 1'57\"98, mentre nella seconda Hasna Benhassi (1'58\"59) aveva regolato Jolanda \u010ceplak (1'58\"80).\nFinale: Jearl Miles-Clark \u00e8 in testa ai 400 metri (56\"37), dietro di lei la Holmes e la Mutola. Alla campanella la Miles-Clark continua a spingere e non vuole lasciare il comando, la Mutola e la Holmes la seguono. All'inizio del rettilineo finale la Mutola cambia passo, decisa a staccare le avversarie. La Miles-Clark cede, invece la Holmes le resiste, anzi: la affianca.\nLe due corrono spalla a spalla; la Holmes resiste con tutte le sue forze alla Mutola ed alla fine prevale. Negli ultimi metri la mozambicana \u00e8 raggiunta e superata anche da Hasna Benhassi e Jolanda \u010ceplak, scivolando fuori dal podio.\nRisultati.\nFinale.\nStadio olimpico, luned\u00ec 23 agosto, ore 20:55."}
{"id": "1898562", "revid": "3732", "url": "https://it.wikipedia.org/wiki?curid=1898562", "title": "Atletica leggera ai Giochi della XXVIII Olimpiade - 1500 metri piani femminili", "text": "La competizione dei 1500 metri femminili \u00e8 stata una delle 23 gare previste nel programma di atletica leggera femminile ai Giochi della XXVIII Olimpiade svoltisi ad Atene nel 2004.\nLa gara.\nLa campionessa uscente, Nouriah M\u00e9rah-Benida, non si presenta ai blocchi della sua batteria.\nKelly Holmes, fresca vincitrice degli 800, corre con grande sicurezza batteria e semifinale. Olga Egorova, imbattuta durante la stagione, si qualifica coi ripescaggi.\nIn finale, Natalia Evdokimova si pone in testa al gruppo, decisa a fare il ritmo. Alla campanella la russa precede Lidia Chojecka e Tat'jana Toma\u0161ova. Kelly Holmes \u00e8 nella retroguardia. La britannica risale lungo il rettilineo opposto a quello d'arrivo, fino alla quinta posizione. Guadagnando posizioni su posizioni, arriva alle spalle della Evdokimova alla fine dell'ultima curva. Sul rettilineo finale non le lascia scampo e va a vincere. La Evdokimova \u00e8 attaccata anche dalla Toma\u0161ova e da Maria Cioncan, che la superano negli ultimi metri prima del traguardo, scalzandola cos\u00ec dal podio.\nRisultati.\nFinale.\nStadio olimpico, sabato 28 agosto, ore 20:30."}
{"id": "1898563", "revid": "15756", "url": "https://it.wikipedia.org/wiki?curid=1898563", "title": "Atletica leggera ai Giochi della XXVIII Olimpiade - 5000 metri piani femminili", "text": "La competizione dei 5000 metri piani femminili \u00e8 stata una delle 23 gare previste nel programma di atletica leggera dei Giochi della XXVIII Olimpiade svoltisi ad Atene nel 2004.\nFinale.\nStadio olimpico, luned\u00ec 23 agosto, ore 22:00.\nLa favorita \u00e8 Elvan Abeylegesse, detentrice del record mondiale. La turca per\u00f2 non adotta nessuna tattica, attaccando dopo solo due km. Effettua il terzo km in un veloce 2'46\"66, poi esaurisce le sue energie (finir\u00e0 12\u00aa). Tirunesh Dibaba, la campionessa mondiale, le era stata dietro durante quel km suicida, ma almeno conserva le energie per arrivare terza, staccata di quasi 4 secondi dalle prime due.\nAll'inizio dell'ultimo giro \u00e8 in testa Isabella Ochichi, ma viene superata con facilit\u00e0 da Meseret Defar ai 200 metri che va a vincere con una galoppata solitaria.\nLa primatista mondiale, Elvan Abeylegesse, giunge dodicesima, staccata di 27 secondi dalla vincitrice."}
{"id": "1898564", "revid": "2056951", "url": "https://it.wikipedia.org/wiki?curid=1898564", "title": "Pidone", "text": "Il pidone (u pid\u00f9ni in siciliano), \u00e8 un rustico messinese con forma a mezza luna, simile al calzone.\nRipieno.\nNella sua ricetta originale \u00e8 fritto e viene condito con indivia riccia (scarola), tuma, acciughe sotto sale e pepe, anche se conosciuto in numerose altre varianti (come ad esempio con pomodoro, prosciutto, etc.), sia fritto che al forno (con impasto diverso)."}
{"id": "1898566", "revid": "3732", "url": "https://it.wikipedia.org/wiki?curid=1898566", "title": "Atletica leggera ai Giochi della XXVIII Olimpiade - 10000 metri piani femminili", "text": "La competizione dei 10000 metri piani femminili \u00e8 stata una delle 23 gare previste nel programma di atletica leggera dei Giochi della XXVIII Olimpiade svoltisi ad Atene nel 2004.\nNon si svolgono turni eliminatori. Le atlete iscritte sono 31, di cui 27 prendono effettivamente parte alla finale, prevista per il 27 agosto.\nFinale.\nStadio olimpico, venerd\u00ec 27 agosto, ore 21:50.\nAl terzo chilometro conduce il gruppo Paula Radcliffe, ma in pista l'inglese \u00e8 solo la pallida copia dell'atleta combattiva nella maratona di cinque giorni prima (si ritirer\u00e0 dopo 6\u00a0km); a met\u00e0 gara \u00e8 in testa Ejegayehu Dibaba, che alza il ritmo. Dopo 7\u00a0km sono rimaste in cinque: le tre etiopiche, Lornah Kiplagat e Xing Huina. La loro andatura \u00e8 insostenibile per le altre. \u00c8 la Kidane che tira il gruppo, con qualche apporto della Kiplagat.\nAll'inizio dell'ultimo giro l'ordine \u00e8 Kidane, Dibaba, Xing, Tulu e Kiplagat. La Dibaba attacca nel rettilineo opposto a quello d'arrivo e supera la Kidane, seguita dalla Xing. Sulla retta finale la cinese le passa davanti e taglia per prima il traguardo. Dietro Xing e Dibaba, Derartu Tulu coglie il bronzo."}
{"id": "1898567", "revid": "3732", "url": "https://it.wikipedia.org/wiki?curid=1898567", "title": "Atletica leggera ai Giochi della XXVIII Olimpiade - 100 metri ostacoli", "text": "I 100 metri ostacoli hanno fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta dal 22 al 24 agosto 2004 allo Stadio Olimpico di Atene.\nLa gara.\nIl numero delle partecipanti \u00e8 lo stesso di quattro anni prima: 38. Per\u00f2 ad Atene sono cancellati i Quarti: dalle batterie si passa direttamente alle semifinali. Nel 2000 ci si era qualificate alle semifinali con 13\u201d11. Ad Atene, alcune atlete fanno un tempo migliore, per\u00f2 escono al primo turno: Aurelia Trywia\u0144ska (13\u201d01), Linda Ferga (13\u201d02). Non termina la sua batteria Gail Devers: alla sua ultima partecipazione olimpica, la migliore ostacolista degli anni novanta accusa un risentimento al polpaccio e si ritira.\nDurante il riscaldamento prima della seconda semifinale, Brigitte Foster (Jam), vice-campionessa mondiale, s'infortuna e deve rinunciare. La prima serie \u00e8 vinta da Perdita Felicien (12\"49); Glory Alozie giunge solo sesta (12\"62).\nJoanna Hayes si aggiudica la seconda (12\"48). La Felicien (Can) e la Hayes (USA) sono le due favorite per il titolo.\nLa finale di Perdita Felicien \u00e8 brevissima: colpisce nettamente il primo ostacolo e cade distesa, coinvolgendo, suo malgrado, Irina Shevchenko (Rus). La gara prosegue con Joanna Hayes che pensa solo a non sbagliare niente; ci riesce e vince l'oro.\nAnche Olena Krasovska (Ukr) fa la gara della vita e coglie un argento che vale oro (\u00e8 giunta ad Atene con un personale di 12\"74). Melissa Morrison replica il bronzo di Sydney 2000.\nLa delegazione russa richiede la ripetizione della gara, ma la giuria le d\u00e0 torto.\nRisultati.\nTurni eliminatori.\nIl numero di partecipanti \u00e8 lo stesso di quattro anni prima: 38. Per\u00f2 ad Atene sono cancellati i Quarti: dalle batterie si passa direttamente alle semifinali. \nFinale.\nStadio olimpico, marted\u00ec 24 agosto, ore 22:30."}
{"id": "1898569", "revid": "1714743", "url": "https://it.wikipedia.org/wiki?curid=1898569", "title": "Bernardina Cristiana di Sassonia-Weimar", "text": "Era figlia di Ernesto Augusto I di Sassonia-Weimar, Elettore della Sassonia-Weimar-Eisenach dal 1728 al 1748. Ella fu una delle due figlie (l'altra era Ernestina Albertina) a raggiungere l'et\u00e0 adulta che Ernesto Augusto ebbe dalla prima moglie Eleonora Guglielmina di Anhalt-K\u00f6then, che mor\u00ec quando Bernardina aveva appena due anni. Suo padre, per assicurarsi un erede maschio, si rispos\u00f2 nel 1734 con Sofia Carlotta di Brandeburgo-Bayreuth, da cui nacque l'erede Ernesto Augusto e un'altra figlia, Ernestina Augusta.\nLa politica matrimoniale di Ernesto Augusto fu diretta a far sposare le sue figlie a principi tedeschi, per rinsaldare alleanze con i principati confinanti. Per Bernardina scelse Giovanni Federico di Schwarzburg-Rudolstadt, che aveva ereditato alla morte del padre avvenuta due mesi prima del matrimonio, il Schwarzburg-Rudolstadt, Hohnstein, Blankenburg, Leutenberg, Ebeleben, Sondershausen e altri possedimenti. Il matrimonio venne celebrato il 19 novembre 1744 a Eisenach.\nBernardina riusc\u00ec a dare alla luce sei figli:"}
{"id": "1898570", "revid": "3732", "url": "https://it.wikipedia.org/wiki?curid=1898570", "title": "Atletica leggera ai Giochi della XXVIII Olimpiade - 400 metri ostacoli femminili", "text": "I 400 metri ostacoli hanno fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta dal 21 al 25 agosto 2004 allo Stadio Olimpico di Atene.\nLa gara.\nSi vedono scintille gi\u00e0 al primo turno. Julija Pe\u010d\u00ebnkina fa un sensazionale 53\"57 in prima serie. Poco dopo Fan\u012b Chalkia stabilisce con 53\"85 il nuovo record di Grecia.\nLa Pe\u010d\u00ebnkina si migliora nella prima semifinale: 53\"31, con 7 decimi di vantaggio su Jana Pittman. Nella seconda semifinale arriva la risposta di Fan\u00ed Halki\u00e1: 52\"77, record olimpico distrutto. La quarta corsia della finale \u00e8 la sua. Dietro di lei, Ionela T\u00e2rlea va vicina al suo personale con 53\"32 e Tetjana Tere\u0161\u010duk stabilisce il nuovo record di Ucraina: 53\"37.\nLa netta favorita per l'oro \u00e8 Fan\u00ed Halki\u00e1. La greca conduce la finale fin dallo sparo, andando a vincere con un lusinghiero 52\"82 (nonostante un'incertezza sul nono ostacolo), pari al vecchio record olimpico (Deon Hemmings, 1996).\nIonela T\u00e2rlea vince finalmente una medaglia alla sua sesta finale, tra Olimpiadi e Mondiali.\nJulija Pechonkina non ha creduto in s\u00e9 stessa ed \u00e8 stata superata da tutte le avversarie, giungendo ultima.\nRisultati.\nFinale.\nStadio olimpico, mercoled\u00ec 25 agosto, ore 21:55."}
{"id": "1898572", "revid": "1345938", "url": "https://it.wikipedia.org/wiki?curid=1898572", "title": "Parco Chico Mendes", "text": "Il Parco Chico Mendes \u00e8 un parco naturale di 15 ettari di estensione che si sviluppa all'interno della frazione di San Donnino, facente parte del comune di Campi Bisenzio, creato all'interno di una ex cava utilizzata per anni come discarica abusiva e bonificata alla fine degli anni '90.\nStoria.\nL'area su cui sorge oggi il parco fu oggetto, durante gli anni '80, di un'intensa attivit\u00e0 estrattiva di sabbia; finita l'opera estrattiva, l'area divenne una discarica abusiva di rifiuti. Nel 1993 la Regione Toscana inser\u00ec l'area nel Piano Regionale delle Bonifiche, bonifica che inizi\u00f2 nel 1998 quando il comune di Campi Bisenzio, nel cui territorio ricade l'area, approv\u00f2 il progetto esecutivo della bonifica, risistemazione ambientale ed inserimento dell'area nel Parco Fluviale della riva destra del fiume Arno.\nNel settembre del 2000 il parco \u00e8 stato ufficialmente inaugurato e dato in gestione dal comune al Circolo Culturale Ricreativo e Sportivo San Donnino.\nBonifica e risistemazione ambientale.\nIl progetto di bonifica e di risistemazione ambientale dell'area ha visto una prima fase durante la quale si \u00e8 provveduto ad una rimozione e trattamento dei materiali con metodologie diverse a seconda del tipo di rifiuti da smaltire: i rifiuti industriali, i rifiuti ingombranti e quelli speciali (es. amianto), i pi\u00f9 pericolosi per la salute dell'uomo, sono stati rimossi e destinati ad impianti di smaltimento finale, mentre i rifiuti solidi urbani sono stati raccolti e posizionati in un'unica zona, messa in sicurezza con opere di contenimento ed isolamento dal contesto ambientale.\nNella fase successiva \u00e8 si provveduto a colmare le zone soggette a scavo per l'asportazione dei rifiuti ed alla messa in posa di siepi ed alberi.\nLa terza fase ha visto la sistemazione ambientale dell'area, con la ricostruzione degli habitat tipici delle zone umide (a cui appartiene anche l'area del Parco Chico Mendes, facente parte di quella che in et\u00e0 remota era un'antica palude alluvionale che si estendeva dal fiume Arno fino ai primi bastioni di Monte Morello) mediante la collocazione di piante appartenenti alla flora locale.\nL'ultima fase dell'intervento di bonifica ha visto la realizzazione di numerosi invasi artificiali, i due principali dei quali (denominati Laghetto Martin Pescatore e Laghetto Airone) sono collegati da un piccolo canale che consente lo spostamento della fauna ittica, la recinzione di tutta l'area interessata con una rete metallica ed una siepe e la realizzazione di numerosi sentieri per l'esplorazione del parco che collegano quasi completamente tutti i laghetti (alcuni sono stati volutamente lasciati poco accessibili per creare zone pi\u00f9 'tranquille' a disposizione degli animali pi\u00f9 sensibili alla presenza umana).\nFauna.\nI numerosi alberi presenti producono molte bacche: queste offrono cibo ai numerosi uccelli acquatici che vivono nel parco: vi si incontrano soprattutto oche selvatiche, ma anche gallinelle d'acqua, cigni ed anatre, germani, aironi cenerini, i piccoli martin pescatori ed i pi\u00f9 riservati piro piro piccoli. La realizzazione di alcune piccole isole lacustri d\u00e0 loro rifugio per la nidificazione. Nell'area sono stati installati anche nidi artificiali per accogliere gli uccelli rapaci diurni e notturni. \nI laghetti ospitano una nutrita fauna ittica costituita sia da pesci di grandi dimensioni quali le tinche, le carpe, i lucci ed i pesci gatto, sia dalle pi\u00f9 piccole alborelle, dalle scardole, dai persici sole e dalle gambusie.\nDa segnalare la presenza della rana verde e della innocua biscia dal collare.\nPresenti anche numerose nutrie, ed un piccolo gregge di capre, solitamente alloggiato all'interno di un'area recintata.\nOrario visite e ricettivit\u00e0.\nIl parco \u00e8 aperto tutto l'anno con i seguenti orari:\n\"dal 1\u00ba maggio al 31 ottobre\"\n\"dal 1\u00ba novembre al 30 aprile\"\nAll'interno del parco sono presenti un punto informazioni, WC, un grande scivolo per i bambini e diversi barbecue liberamente utilizzabili (esiste a tal proposito in loco un rigido regolamento da rispettare scrupolosamente per il loro uso).\nCome raggiungere il parco.\nIl parco si trova nella frazione di San Donnino (comune di Campi Bisenzio). L'entrata principale si raggiunge imboccando Via Trento e svoltando a destra per una piccola strada sterrata denominata Via dell'Isola.\nChico Mendes.\nIl parco \u00e8 dedicato a Chico Mendes, nome completo Francisco Alves Mendes Filho, sindacalista, politico e ambientalista brasiliano nato nel 1944 e morto assassinato nel 1988. Chico Mendes si \u00e8 battuto durante tutta la sua vita contro il disboscamento della foresta amazzonica, contro l'uso sfrenato delle risorse naturali, contro i latifondisti terrieri brasiliani ed il loro potere politico/economico e per la creazione del partito dei lavoratori a cui appartiene anche il presidente Lula. La sua battaglia comprendeva forme di protesta pacifica: insegnava ai contadini della sua terra che la violenza non paga e che si otteneva ben di pi\u00f9 occupando macchinari e fattorie dei fazenderos impedendo quindi la produzione.\nNel 1988 fu assassinato per mano di una coppia di fratelli della famiglia latifondista Alves da Silva, a cui aveva fatto espropriare dallo Stato i terreni perch\u00e9 acquistati illegalmente dai precedenti proprietari. In quel latifondo, Chico Mendes era riuscito a creare una \"riserva estrattiva di caucci\u00f9\". Il forte potere della famiglia Alves da Silva aveva in pratica reso immuni gli assassini di Chico Mendes, tenendoli lontani dalla giustizia. Ma forti pressioni internazionali portarono gli esecutori dell'omicidio ed il suo mandante, il padre dei fratelli, davanti ad un tribunale, che nel 1990 li condann\u00f2 a 19 anni di carcere. Sparita, per\u00f2, la pressione mediatica internazionale, nel 1992 la condanna del mandante dell'omicidio fu annullata dalla corte di appello statale.\nCollegamenti esterni.\nScheda del parco sul sito del comune di Campi Bisenzio"}
{"id": "1898575", "revid": "767487", "url": "https://it.wikipedia.org/wiki?curid=1898575", "title": "Thank You for Loving Me", "text": "Thank You for Loving Me \u00e8 una canzone dei Bon Jovi, scritta da Jon Bon Jovi e Richie Sambora. \u00c8 stata estratta come terzo singolo dal settimo album in studio del gruppo, \"Crush\", nel novembre del 2000. \u00c8 una power ballad nello stile simile di alcuni precedenti brani della band, come \"Always\" e \"Bed of Roses\". \nHa raggiunto la posizione numero 12 nel Regno Unito, la numero 57 negli Stati Uniti e la numero 14 in Italia. Si \u00e8 inoltre posizionata al primo posto in Argentina nel febbraio del 2001.\nJon Bon Jovi ha dichiarato di aver preso spunto per questa canzone dalla scena finale del film \"Vi presento Joe Black\", quando il personaggio interpretato da Brad Pitt cita la frase \"Thank You for Lovin' Me\".\nIl brano \u00e8 stato usato come sottofondo nei titoli finali del DVD \"The Crush Tour\".\nVideo musicale.\nIl video musicale della canzone \u00e8 stato girato a Roma, in Italia, principalmente nei pressi della piazza della Fontana di Trevi, luogo di culto per tutti gli innamorati. A essere protagoniste nel video sono proprio coppie di amanti di tutte le et\u00e0, dai giovani agli anziani, mentre vengono mostrati il cantante Jon Bon Jovi e il chitarrista Richie Sambora che eseguono il brano seduti ad un tavolo. Gli altri membri del gruppo, David Bryan e Tico Torres, compaiono in alcune scene in giro per Roma. Una delle protagoniste femminili del video \u00e8 l'allora sconosciuta attrice italiana Giulia Bevilacqua.\nTracce.\nLe tracce dal vivo sono state registrate durante il \"Crush Tour\"."}
{"id": "1898577", "revid": "643494", "url": "https://it.wikipedia.org/wiki?curid=1898577", "title": "Episodi di Due uomini e mezzo (quarta stagione)", "text": "La quarta stagione della serie televisiva Due uomini e mezzo \u00e8 stata trasmessa negli Stati Uniti dal 18 settembre 2006 al 14 maggio 2007 su CBS.\nIn Italia la stagione \u00e8 andata in onda dal 18 agosto al 15 settembre 2009 su Rai 2. La prima di stagione tuttavia non \u00e8 stata trasmessa da Rai 2. Quest'ultima \u00e8 andata in seguito in onda il 23 ottobre 2009 sul canale digitale terrestre a pagamento Joi.\nQuattro mesi dopo.\nTrama.\nQuattro mesi dopo essersi sposato e trasferito, Alan torna da Charlie quando Kandi lo caccia di casa dopo aver sperperato tutti i soldi vinti al casin\u00f2 durante la luna di miele. Alan cade in un profondo stato di depressione e Charlie si vede costretto a chiamare Evelyn, che riesce a risollevare il figlio. \nNon ricominciare Alan.\nTrama.\nAlan e Charlie parlano di Mia e Charlie rivela il motivo per cui l'ha lasciata e Alan tenta di sdebitarsi. Dopo un periodo molto emotivo, Charlie confessa ad Alan di averlo usato come scusa per non sposarsi.\nMare traditore.\nTrama.\nCharlie, tentando di rimorchiare una surfista, per poco non affoga e quando si riprende confessa ad Alan di aver visto suo padre che gli chiedeva di occuparsi di Evelyn. I tre il giorno dopo vanno a pranzo insieme ed Evelyn, venuta a conoscenza della visione di Charlie, ne approfitta per stare a casa sua un paio di giorni dopo l'ennesima operazione di chirurgia plastica.\nIl cane della discordia.\nTrama.\nAlan e Kandi litigano per avere l'affidamento del cagnolino che hanno comprato; la cosa finisce in tribunale e l'avvocato che ha assistito Judith difende ora Kandi. Nel frattempo Charlie accompagna Jake a comprare un regalo per la sua ragazza. Alan entra in casa di Kandi e prende il cane di nascosto, ma viene presto scoperto. Jake infine si lascia.\nForti perplessit\u00e0.\nTrama.\nJudith comunica ad Alan che sta per sposarsi col pediatra di Jake, Herb, ma il bambino fugge da casa poich\u00e9 non sopporta che il medico si comporti da padre con lui. Alan cerca di spingerlo ad accettare la situazione perch\u00e9 non dovrebbe pi\u00f9 pagare gli alimenti e lui e Charlie riescono a convincerlo pagandolo, ma Herb comunica loro che lui e Judith hanno preso una pausa. Charlie, Alan e il medico escono quindi insieme organizzando l'addio al celibato per Herb, ma Judith trova il video della serata sul suo cellulare.\nComplesso di Edipo.\nTrama.\nCharlie comincia una relazione con Lydia, una donna che presenta molte somiglianze con Evelyn (lavora come agente immobiliare, indossa un completo, \u00e8 una madre single con due figli, non ha peli sulla lingua e risponde con sarcasmo). Nonostante Charlie si renda sempre pi\u00f9 conto di quanto le due donne siano uguali, alla fine si vede di nuovo con Lydia.\nAmore e gravidanza.\nTrama.\nA casa di Charlie si presenta una ragazza incinta, Naomi, la figlia pi\u00f9 giovane di Berta che cattura subito l'attenzione di Alan. Charlie trova quindi Berta che piange, triste per la sorte della figlia, e i due si dirigono dall'uomo che l'ha messa incinta, ottenendo una somma importante. Al loro rientro Naomi, che ha appena baciato Alan, sta partorendo e d\u00e0 alla luce una bambina. Naomi infine rivela che non \u00e8 l'uomo da cui sono andati Berta e Charlie il padre.\nLiberate i cani.\nTrama.\nAlan \u00e8 insonne da alcuni giorni ma \u00e8 refrattario all'assumere dei soporiferi: cerca quindi di risolvere il problema consultando la psichiatra, che gli dice che forse il problema \u00e8 l'invidia nei confronti di Charlie. Questi fa un patto con Jake: non uscir\u00e0 con la madre della bambina che gli piace se gli pulir\u00e0 la macchina. Charlie viola l'accordo e Jake si vendica.\nIl conto prego.\nTrama.\nAlan inventa ogni sotterfugio per evitare di pagare in qualsiasi situazione e Charlie, per costringerlo a tradirsi, gliela fa pagare durante un'uscita a quattro con due ragazze, in occasione della quale Jake rimane per la prima volta solo a casa. La cena viene pagata dalle due, che escono con una celebrit\u00e0 trovata al ristorante, mentre Jake viene raggiunto da Rose. Charlie trova i risparmi di Alan e lo costringe a dire la verit\u00e0 per poi restituirglieli.\nBaciando Abramo Lincoln.\nTrama.\nAlan va da Kandi per chiederle di vendere la casa che hanno comprato per evitare la bancarotta ma finisce per farci sesso, mentre Charlie scopre che Lydia ha preso possesso di una parte del suo cassettone e che lei e Berta non vanno affatto d'accordo. Le due donne arrivano presto allo scontro e, data l'incapacit\u00e0 di Charlie di scegliere tra una delle due, se ne vanno entrambe.\nNoci e cloroformio.\nTrama.\n\u00c8 la vigilia di Natale e a casa di Charlie si autoinvita tutta la sua famiglia, mentre lui avrebbe voluto solo passare la sera con la sua nuova conquista, Gloria. Evelyn e la madre della ragazza, Dorothy, rivelano tuttavia che i due potrebbero essere fratelli per via di uno scambio di coppia e li fermano. Jake infine si ubriaca di zabaione mentre Dorothy finisce a letto con Alan per far dispetto a Evelyn.\nA cena da Berta.\nTrama.\nAlan rivela a Charlie di aver cominciato a frequentare Naomi, la figlia di Berta, alle spalle di quest'ultima; quando tuttavia la donna lo scopre, si fa in quattro per farli stare insieme poich\u00e9 Alan \u00e8 l'uomo migliore che la figlia abbia trovato. Berta organizza quindi una cena di famiglia ma alla fine di questa il padre della bambina ritorna e si rimette con Naomi.\nTorta di banane.\nTrama.\nJake rivela ad Alan e Charlie che dalla sua stanza a casa di Judith sente quando lei e Herb hanno un rapporto sessuale; quando loro lo rivelano a Evelyn, la donna rievoca nella mente del figlio maggiore l'occasione in cui la vide con un uomo. Parlando con Rose, Charlie recupera altri ricordi rimossi simili per poi scoprire di nuovo sua madre con un uomo.\nSalsiccia affumicata.\nTrama.\nBerta e Alan litigano ancora sulla spesa mentre Charlie, il giorno dopo, conosce la nuova vicina Danielle: la donna ha intenzione di sistemarsi e per questo Charlie decide di presentargli Alan cos\u00ec da toglierselo di mezzo. Alan e Danielle escono un paio di volte ma alla fine la donna si rivela un'alcolizzata molto simile a Charlie: questi allora decide di conquistarla, ma alla fine i due fratelli le negano un \"menage a trois\". Charlie si consola con una ragazza conosciuta al supermercato.\nLezione di storia.\nTrama.\nCharlie scopre che Alan frequenta un sito di appuntamenti mentre Rose aiuta Jake nella preparazione del compito di storia. Rose confessa a Charlie di essere sul punto di trasferirsi a Londra per lavoro ma anche perch\u00e9 la loro relazione \u00e8 ormai al limite mentre Alan si incontra con Beverly, conosciuta sul sito. Alan e Beverly passano la notte insieme mentre Charlie chiede a Rose di non andarsene, convinto che tutto sia in realt\u00e0 una farsa: la ragazza tuttavia se ne va per davvero e Charlie, al suo rientro a casa, trova Alan legato al letto e vestito da donna.\nTutti in pista.\nTrama.\nCharlie si sente dire da tutta la famiglia che anche per lui il tempo \u00e8 passato e che deve cominciare a regolarsi di pi\u00f9 ma non lo accetta. Dopo una serata nella quale trascina Alan in discoteca per stare dietro a due ragazze molto pi\u00f9 giovani, Charlie ha un malore: si riveler\u00e0 una semplice indigestione, ma ne rester\u00e0 molto colpito. Dopo una settimana senza uscire di casa, Alan lo porta in un locale per persone della loro et\u00e0 e Charlie far\u00e0 subito conquista.\nRitratto di famiglia.\nTrama.\nDopo aver sentito gli acidi commenti sul funerale di una sua amica, Alan e Charlie rivelano ad Evelyn che anche lei \u00e8 invisa a molti e la invitano a cambiare atteggiamento. Per il suo compleanno le fanno comunque un regalo e vanno a casa sua, dove Evelyn ha organizzato una piccola festa con pochi amici che invece la considerano una donna perfetta. Alan e Charlie sono quindi indotti a riflettere sulla vera natura della madre e, alle spalle l'uno dell'altro, si scusano con lei per poi realizzare un ritratto di famiglia, cui partecipano anche gli amici di Evelyn.\nPadre e figlio.\nTrama.\nAlan si rende conto di quanto in fretta sia cresciuto Jake e decide di passarci pi\u00f9 tempo, ma le sue idee non sono buone. Dato quindi che il principale motivo del divorzio con Kandi \u00e8 stato il fatto che lui non voleva figli, Alan va da lei dicendole che ha cambiato idea cos\u00ec da dare un fratello a Jake, mentre Charlie parla con questi per fargli capire il momento che sta passando suo padre. Quando Kandi tuttavia viene informata che ha ottenuto la parte nella serie tv che voleva firma le carte del divorzio.\nDacci un taglio.\nTrama.\nJudith e Herb sono ormai prossimi alle nozze e Alan e Charlie, nel portarle l'ultimo assegno degli alimenti, conoscono la sua futura cognata Myra, che non va affatto d'accordo con Judith. I due fratelli, Myra e Jake vanno al cinema e rientrando a casa Myra e Charlie, dopo aver conoscenza e essersi trovati molto simili, si baciano. Dopo l'ennesima litigata con Judith, Myra si trasferisce da Charlie fino al matrimonio e passano la notte insieme, dopo essersi confessati di piacersi l'un l'altra.\nIl matrimonio.\nTrama.\nAlan si infuria con Charlie per essere andato a letto con Myra, ma questa il giorno dopo gli chiede di farle da cavaliere al matrimonio e lui accetta. Durante la cerimonia gli rivela di essere anche lei prossima alle nozze mentre Alan, dopo aver portato Jake, viene avvicinato dalla ex moglie di Herb, rifiutandosi tuttavia di avere un rapporto sessuale con lei.\nIl dubbio.\nTrama.\nCharlie conosce Greg, un amico gay di Alan che frequenta il suo stesso gruppo di genitori separati, e crede che voglia far diventare gay anche loro due. Jake dice a Judith che Alan \u00e8 gay e questa lo dice anche ad Evelyn, mentre Charlie va dalla psicologa per assicurarsi di essere etero. Alan tenta di baciare Greg ma questi lo porta ad accettare di non essere gay.\nLezione di vita.\nTrama.\nAlan deve rinnovare la patente per cui chiede a Charlie di occuparsi di Jake: i due vanno all'ippodromo, dove il bambino vince una somma notevole, mentre Alan cede il suo posto ad una donna tentando inutilmente di fare colpo. Al suo rientro scopre della vincita del figlio ma, per dimostrare a Charlie che \u00e8 importante insegnargli dei valori, gli lascia i soldi, che Jake spende in un motorino in pessime condizioni. Alan insegna quindi al figlio il valore dei soldi.\nIl falegname.\nTrama.\nTutto l'esterno della casa \u00e8 ridotto male e Alan si rivolge a Fernando, un aitante falegname ispanico che diventa ben presto l'oggetto delle attenzioni delle donne che transitano in casa di Charlie. Questi diventa ben presto geloso del successo che riscuote quello che lui stesso considera una sua versione pi\u00f9 giovane e, dopo averlo trovato con la sua attuale fiamma Chloe, prima la riconquista con la ricchezza e poi lo licenzia.\nIl fidanzato di Evelyn.\nTrama.\nCharlie, Alan e Jake conoscono Teddy, il nuovo fidanzato di Evelyn. L'uomo invita i due figli della compagna a passare una serata con lui a Las Vegas e li conquister\u00e0 al punto da ottenere la loro benedizione per il matrimonio con la donna. Pochi giorni dopo Evelyn, desiderosa di avere altre avventure, lo lascer\u00e0, ma quando il suo nuovo uomo morir\u00e0 dopo aver assunto Viagra torner\u00e0 da Teddy, accontentando i figli."}
{"id": "1898580", "revid": "599013", "url": "https://it.wikipedia.org/wiki?curid=1898580", "title": "Des Bremner", "text": ""}
{"id": "1898581", "revid": "729019", "url": "https://it.wikipedia.org/wiki?curid=1898581", "title": "Stazione di Crema", "text": "La stazione di Crema \u00e8 una stazione ferroviaria posizionata lungo la linea Treviglio-Cremona all'interno della citt\u00e0 di Crema.\nStoria.\nIl primo edificio fu realizzato contestualmente o poco dopo la costruzione della linea ferroviaria, nel 1863. Non ci \u00e8 dato sapere come fosse, salvo il fatto che era in legno per un uso provvisorio.\nGi\u00e0 dagli inizi degli anni Settanta del XIX secolo si avviava una trattativa tra le amministrazioni comunale e provinciale con la Societ\u00e0 per le Ferrovie dell'Alta Italia, che in quel periodo gestiva la linea, affinch\u00e9 non solo fosse costruito un nuovo edificio, ma che esso fosse posizionato lontano dalla strada provinciale; infatti: \"...trovandosi l'attuale stazione provvisoria alla distanza di soli 60 m dalla strada provinciale, questa \u00e8 di frequente e per lungo tempo preclusa al pubblico transito con grave pregiudizio di incomodo dei veicoli e dei passeggeri\".\nL'idea era quella di fabbricare il nuovo edificio 300 metri pi\u00f9 a monte, in direzione Treviglio, tuttavia con la conseguenza di aprire una nuova via d'accesso ed una nuova porta daziaria. Furono questi costi aggiuntivi a far tramontare l'ipotesi di un altro luogo per la stazione cittadina.\nFinalmente nel 1882 prendevano i lavori per la costruzione di una nuova stazione in muratura, in prossimit\u00e0 della vecchia struttura provvisoria che, nel frattempo, era andata distrutta in un incendio il 7 febbraio dello stesso anno.\nLa stazione si trova anche a poche centinaia di metri dal ponte ferroviario che scavalca il Serio; a partire dal mese di luglio del 1944 questo ponte fu pesantemente e ripetutamente bombardato e distrutto; in tale situazione la stazione di Crema fungeva da capolinea per i treni in partenza per o in arrivo da Treviglio, mentre da e per Cremona i convogli fermavano presso il casello ferroviario del quartiere di San Bernardino.\nStrutture e impianti.\nLa stazione, gestita da RFI, \u00e8 dotata di un fabbricato viaggiatori composto di tre corpi in muratura. Quello centrale \u00e8 a due piani, quelli laterali ad un solo piano. Osservando l'edificio dal piazzale, il corpo di sinistra ospita la sala d'aspetto, quello di destra il bar-tabacchi.\nUna pensilina protegge i tre ingressi che danno sull'atrio, un'altra pensilina si trova verso il lato della linea per proteggere i passeggeri del primo binario. In linea con la stazione si trovano la colonna idraulica (che un tempo riforniva di acqua le locomotive a vapore) e la vecchia abitazione del casellante che governava il passaggio a livello di Viale Santa Maria della Croce.\nLa stazione \u00e8 dotata di un piazzale binari composto da due binari passanti e uno per le precedenze; \u00e8 presente anche un binario morto in direzione Cremona sul quale sono ferme due locomotive da manovra, una 245 e una 214. La stazione \u00e8 sprovvista di sottopassaggio (di conseguenza l'attraversamento \u00e8 consentito solo tramite le passerelle) e di pensiline. Il raccordo ferroviario verso l'ex Acciaieria Ferriera \u00e8 in disuso, quello per l'ex Arrigoni (poi Van den Bergh e oggi Bakemark) \u00e8 stato smantellato nel 2007. Permangono alcuni raccordi di servizio verso la Manni Sipre e per lo scalo merci. Quest'ultimo \u00e8 costituito da un ampio piazzale di fianco alla stazione su cui vi sono due binari tronchi in direzione Cremona e un fabbricato di gestione merci.\nServizi.\nLa stazione, che RFi classifica nella categoria \"silver\", dispone di:\nCon la fine del 2007 le Ferrovie dello Stato cessavano la gestione diretta del servizio di biglietteria. Dopo oltre un anno di lavori di adeguamento vi si sono insediati nel mese di febbraio 2009 gli uffici e lo sportello delle Autoguidovie, che effettuano anche la vendita di servizi ferroviari.\nLa biglietteria delle Autoguidovie \u00e8 aperta dal luned\u00ec al venerd\u00ec dalle 6.30 alle 18.30 e il sabato dalle 7.30 alle 12.30. Durante l'orario di chiusura i biglietti si possono acquistare presso l'edicola della stazione oppure, in alternativa, direttamente a bordo senza sovrapprezzo purch\u00e9 si avvisi all'atto della salita il capotreno posto nelle vetture o in cabina di guida."}
{"id": "1898586", "revid": "643494", "url": "https://it.wikipedia.org/wiki?curid=1898586", "title": "Episodi di Due uomini e mezzo (quinta stagione)", "text": "La quinta stagione della serie televisiva Due uomini e mezzo \u00e8 stata trasmessa negli Stati Uniti dal 24 settembre 2007 al 19 maggio 2008 su CBS.\nIn Italia i primi 12 episodi della stagione sono stati trasmessi dal 16 settembre al 6 novembre 2009 in prima visione su Rai 2. A partire dal 14 dicembre 2009 il canale digitale terrestre a pagamento Joi ha trasmesso in anteprima assoluta gli ultimi sette episodi della quinta stagione, anticipando cos\u00ec la trasmissione in chiaro.\nLa paura fa novanta.\nTrama.\nCharlie \u00e8 alle prese con un'irritazione intima mentre Jake comincia le scuole medie: il padre e lo zio tentano di metterlo in guardia da tutte le difficolt\u00e0 che si trovano in questo cambiamento ma lui si spaventa per tutte le cose che gli raccontano e marina la scuola. Alla fine Alan tenta di insegnargli l'importanza del coraggio, rimediando per\u00f2 solo un pestaggio da un automobilista, mentre si scopre che l'irritazione di Charlie \u00e8 una reazione allergica dovuta alla tinta per capelli.\nUna madre per amica.\nTrama.\nCharlie viene costretto da Evelyn a farle da accompagnatore ad una serata di gala, data l'assenza di Teddy, mentre Alan ha un appuntamento: Charlie e la madre si divertono molto e si vedono anche il giorno dopo, mentre la donna con cui Alan fa l'amore, Sharon, subito dopo si mette a piangere. Evelyn sfrutta quindi Charlie per concludere un'importante vendita immobiliare mentre Alan e Sharon si vedono di nuovo, sempre con gli stessi risultati.\nUn bel paio di orecchie.\nTrama.\nAlan esce con una donna della sua et\u00e0 e invita Charlie a cercarsi una compagna pi\u00f9 matura delle ragazze che frequenta di solito; dopo l'ennesima avventura Charlie accetta un'uscita in quattro, che per\u00f2 non va molto bene. L'uomo tuttavia rimane impressionato da Linda, la donna che gli viene presentata, e dopo essere stato arrestato per ubriachezza molesta finge di averlo fatto per uscire con lei, ottenendo cos\u00ec una cena insieme.\nIl fantasma di Rose.\nTrama.\nDopo una serata con Linda, Charlie crede di vedere Rose: la cosa si ripete alcune volte e si rende conto che la ragazza gli manca. Dopo averne parlato con Alan, Charlie si rivolge alla psichiatra: questa gli rivela che \u00e8 affetto dalla sindrome di Peter Pan e dalla paura di crescere e che, se vuole uscirne, dovr\u00e0 affrontare la sua avversione per le relazioni impegnative. Charlie va quindi a Londra a trovare Rose, che si \u00e8 davvero travestita in tutte le forme in cui l'ha vista, ma quando anche lei gli parla di matrimonio e famiglia torna a Los Angeles.\nQualcosa succeder\u00e0.\nTrama.\nAlan, controllando i conti, nota che Charlie non percepisce entrate da quasi un anno e cerca quindi di fare un po' di economia, ma il fratello non lo appoggia minimamente. Charlie conosce poi Brandon, il figlio di Linda, mentre Alan tenta inutilmente di ricevere aiuto economico dalle persone care, tanto da doversi ridurre a fare la cavia per un farmaco sperimentale. Charlie e Brandon entrano ben presto in confidenza e il padre del bambino, che lavora nel business della musica, ascoltando alcune canzoncine gli propone un sostanzioso contratto che Charlie accetta.\nLa tana dell'odio.\nTrama.\nAlan nega a Jake il permesso di andare ad un concerto mentre Charlie rimane ferito dal fatto che Linda non lo abbia invitato al party in cui ricever\u00e0 il premio di giudice dell'anno, anche se poi lo invita. Charlie, molto nervoso per il ricevimento, prende una pillola da Evelyn, che si riveler\u00e0 tutt'altro che un calmante, mentre Jake va al concerto di nascosto: Alan lo scopre e lo mette in punizione per tre mesi. Charlie, dopo aver dato spettacolo al ricevimento, viene lasciato da Linda, che lo vede come un ostacolo per la sua carriera, e si consola con una squillo.\nChi la dura la vince.\nTrama.\nAlan e Charlie hanno una furente discussione sull'arredamento, ma quando il primo capisce che in realt\u00e0 suo fratello non lo vuole pi\u00f9 per casa se ne va con Jake. I due cercano quindi ospitalit\u00e0 da Evelyn e Teddy tenta di risolvere la situazione, ma alla fine \u00e8 la donna a riuscirci.\nGrandi successi.\nTrama.\nCharlie riscuote sempre pi\u00f9 successo come autore di canzoni per bambini e Alan diviene ben presto geloso. Quando tuttavia Arty, il proprietario della casa discografica, chiede a Charlie di fare un concerto, questi rifiuta perch\u00e9 ha paura del palcoscenico, ma viene costretto dietro minaccia di querele. Charlie si presenta ubriaco al concerto ma i bambini si godono comunque un grande spettacolo: Charlie fa inoltre conquiste e Alan sta sempre peggio.\nSta' alla larga da mia figlia.\nTrama.\nAl ricevimento che Teddy ed Evelyn danno prima delle loro nozze Charlie, Alan e Jake conoscono la conturbante figlia dell'uomo, Courtney: subito dopo, tuttavia, Teddy chiede a Charlie di lasciarla perdere. Il giorno dopo i due si vedono comunque e Courtney ci prova spudoratamente, sebbene Charlie in un primo momento riesca a resistere. Courtney, per rimanere in silenzio, lo obbliga a comprare un bolide sebbene Teddy, giunto a casa sua per chiedere a entrambi di fargli da testimone, lo scopra subito.\nSiamo pari!\nTrama.\nJake viene lasciato dalla fidanzata e Alan e Charlie, ciascuno a suo modo, tentano di insegnargli come reagire. Telefonando ad una sua vecchia fiamma, Alan scopre che lei lo lasci\u00f2 per suo fratello e si infuria. Seguendo i consigli dello zio, Jake ottiene di uscire con la ragazza pi\u00f9 carina della classe mentre Alan si vendica ma Charlie riesce a farlo sentire in colpa. Charlie, per\u00f2, gli dice di continuare ad uscire con la ragazza in questione che, per\u00f2, si rivela un disastro a letto e prima di consumare Alan se ne va: Charlie gli spiega che l'ha fatto uscire con lei per scaricarla, per poi passare la notte con la ragazza che gli rub\u00f2 in passato.\nTedioso, banale e prevedibile.\nTrama.\nAlan e Charlie discutono della nuova relazione del primo, Donna, e il fratello riesce a convincerlo a non lasciarsi trascinare di nuovo in un impegno a lungo termine, anche perch\u00e9 la loro vita sessuale \u00e8 parecchio piatta. Alan, seguendo i consigli di Charlie, lascia Donna poco prima che questa gli proponesse un menage a trois, mentre Charlie, tentando di aiutare Jake a far conquiste, si prende una spruzzata di spray urticante negli occhi.\nPillole per elefanti.\nTrama.\nCharlie, dopo essere stato con una ragazza raffreddata, si ammala anche lui ma nessuno se ne occupa finch\u00e9 non compare Rose, di ritorno dall'Inghilterra, che se ne prende cura fin troppo, dandogli infatti delle pillole che lo fanno dormire per ben due settimane. Charlie infine scopre l'inganno e si libera di lei.\nUna vecchia amica.\nTrama.\nAlan incontra Cynthia, sua amica dai tempi del matrimonio, e dopo aver scoperto che anche lei ha divorziato gli chiede di uscire; Alan, tuttavia, chiede prima a Judith il permesso e la donna glielo accorda, sicura che lei non accetter\u00e0 mai. I due hanno un rapporto sessuale ma poi Cynthia gli rivela che Judith ha affermato che Herb \u00e8 il miglior amante che abbia mai avuto: Alan entra in crisi perch\u00e9 non ne capisce il motivo, ma dopo aver visto cosa sa fare Herb con la bocca tutto diviene chiaro.\nVuoti di memoria.\nTrama.\nAlan chiede a Charlie il numero di una prostituta mentre Jake si innamora della figlia di una ex fiamma dello zio conosciuta in caffetteria di cui per\u00f2 Charlie non ricorda il nome. La serata tuttavia si conclude malissimo per tutti e tre.\nIl paese dei balocchi.\nTrama.\nCharlie scopre che Mia si sposa, reagisce iniziando ad andare con molte donne e questo gli causer\u00e0 dei guai. Alla fine si presenta al matrimonio.\nMille farfalle congelate.\nTrama.\nCourtney dice a Charlie che, essendosi guadagnata la fiducia di Evelyn, non andr\u00e0 pi\u00f9 a letto con lui, ma rimane contrariata quando scopre che suo padre non vuole stipulare un accordo prematrimoniale. Charlie \u00e8 tuttavia sempre pi\u00f9 ossessionato dalla futura sorellastra mentre Teddy e Courtney litigano furiosamente perch\u00e9 questa \u00e8 di nuovo al verde: Charlie si lancia al suo capezzale e i due finiscono di nuovo a letto insieme. Si celebra infine il matrimonio tra Teddy ed Evelyn e durante la cerimonia Charlie chiede a Courtney di sposarlo e la donna accetta.\nMatrimonio sfortunato.\nTrama.\nPoco dopo la cerimonia Charlie e Courtney si appartano in camera e trovano il cadavere di Teddy, che apparentemente era con una donna. Le indagini della polizia rivelano che Courtney e Teddy non erano padre e figlia e che in realt\u00e0 erano dei truffatori ricercati, Nathan Krunk e Sylvia Fishman: l'uomo \u00e8 stato colto da infarto mentre stava con la complice.\nAngie.\nTrama.\nAlan, Jake e Charlie si recano in libreria per i compiti del ragazzino e qui Charlie, alla ricerca di un libro che lo aiuti a migliorare il suo rapporto con le donne, incontra l'autrice di un volume sul tema, Angie, una matura e affascinante signora. Charlie e Angie cominciano a frequentarsi e la donna conquista anche Alan e Jake col suo fare materno e dolce. \nCuriosit\u00e0: in questa puntata Alan si lamenta con Angie della poca considerazione che ricevono i chiropratici rispetto ai medici e che a loro non capitano \"soprannomi come McDreamy o McSteamy\", in riferimento alla fortunata serie TV Grey's anatomy.\nUna donna... matura!\nTrama.\nAlan e Charlie entrano in competizione per l'affetto di Angie; quando la donna scopre che Charlie ha avuto in passato una storia con la promessa sposa di suo figlio e questa lo lascia perch\u00e9 ancora innamorata di lui, lo lascia anche lei. Jake infine viene promosso alla classe successiva."}
{"id": "1898589", "revid": "254059", "url": "https://it.wikipedia.org/wiki?curid=1898589", "title": "Val Lasties", "text": "La Val Lasties \u00e8 una delle pi\u00f9 suggestive valli delle Dolomiti, nel gruppo montuoso del Sella (in ladino \"Group de la Sela\") .\nGeografia.\nLa Val Lasties \u00e8 attraversata dal corso superiore del Ruf de Antermont, che si unisce al torrente Avisio nei pressi di Canazei. La valle, che attraversa il Gruppo di Sella tagliandolo longitudinalmente \u00e8 famosa per la sua caratteristica forma a canyon, incassata al centro delle Dolomiti, con strapiombi che spesso superano i 500\u00a0m d'altezza e scorci suggestivi.\nL'altezza elevata, che va dai 2.953 metri della Forcella dei Camosci ai 1.900 metri del \"Pian de Schiavaneis\", fa s\u00ec che nella Val Lasties non siano presenti alberi. Per quasi tutti i 4 km della sua lunghezza, \u00e8 caratterizzata da una gigantesca distesa di frammenti di rocce e ghiaioni, e solamente alla fine tutto ci\u00f2 lascia spazio a un sottile strato erboso.\nVie di accesso.\nSi pu\u00f2 raggiungere facilmente la Val Lasties da Canazei, seguendo il segnavia 647 che parte dalla frazione di \"Pradel\". Partendo dal Sass Pordoi, vetta facilmente raggiungibile grazie alla funivia di Passo Pordoi, un sentiero ridiscende il \"Valon del Fos\" arrivando fino alla valle. Partendo dal Passo Gardena, si pu\u00f2 infine raggiungere la valle seguendo la \"Via Alpina\" fino all'imbocco del 647."}
{"id": "1898590", "revid": "121658", "url": "https://it.wikipedia.org/wiki?curid=1898590", "title": "Il concerto - Omaggio a Demetrio Stratos", "text": ""}
{"id": "1898591", "revid": "767487", "url": "https://it.wikipedia.org/wiki?curid=1898591", "title": "Santa Margherita (Ala)", "text": "Santa Margherita (\"Santa Margarita\" in dialetto trentino) \u00e8 una frazione del comune di Ala (TN), situata nella bassa Vallagarina, a nord di Ala sulla sinistra orografica del fiume Adige, con circa 1000 abitanti.\nConfina con le frazioni di Serravalle e Marani. Fu comune autonomo fino al 1928 quando venne soppresso e aggregato al comune di Ala.&lt;br&gt;\nIl paese \u00e8 cos\u00ec chiamato in onore dell'omonima Santa, Santa Margherita di Antiochia (275 - 20 luglio 290): infatti, ogni anno nel weekend della settimana del 20 luglio, avviene la sagra del paese dedicata alla patrona. Santa Margherita \u00e8 attraversata dal rio Rebus e dal Rio Remon.\nMonumenti e luoghi d'interesse.\nArchitetture militari.\nCaratteristica del paese \u00e8 la torre romanica, situata accanto alla chiesa, fu fatta costruire nel 1214 dal principe vescovo trentino Federico Vanga a guardia dell'ospizio sulla strada imperiale. L'atto di fondazione fu redatto il 16 ottobre: la chiesa e l'ospizio fortificato dovevano sorgere nel luogo detto \"Terabus\" situato in principio alla Roda sopra la strada, fra Marco ed Ala, in onore di Dio e Santa Margherita, e doveva essere chiamato \"ospizio alle fontane\". Era destinato a proteggere i viandanti e combattere ed estirpare i ladroni dai \"loro nidi rapaci\".&lt;br&gt;\nLa leggenda narra che la torre fosse stata costruita per controllare che non scoppiassero incendi nei boschi intorno e per vigilare contro i ladri. In localit\u00e0 \"C\u00e0 de l'Ora\", infatti, c'era un covo di banditi che assalivano i passanti, li derubavano dei soldi, delle mercanzie e dei cavalli e poi li uccidevano nascondendo i cadaveri nei sotterranei delle case."}
{"id": "1898594", "revid": "77332", "url": "https://it.wikipedia.org/wiki?curid=1898594", "title": "Pierre Maurice Duhem", "text": ""}
{"id": "1898595", "revid": "599013", "url": "https://it.wikipedia.org/wiki?curid=1898595", "title": "Tony Daley", "text": "Caratteristiche tecniche.\nEra un'ala."}
{"id": "1898596", "revid": "599013", "url": "https://it.wikipedia.org/wiki?curid=1898596", "title": "Corona castrense", "text": "La corona castrense (latino: \"corona castrensis\", \"corona dell'accampamento\"), detta anche corona vallare (latino: \"corona vallaris\", \"corona di vallo\") era una corona romana utilizzata come onorificenza della Repubblica e dell'Impero. Spettava al primo uomo che fosse entrato con le armi in pugno nell'accampamento nemico.\nCaratteristiche della corona castrense.\nLa corona era realizzata in oro, in foggia di palizzata acuminata, tipica dei valli difensivi degli accampamenti. Era il corrispettivo della corona muraria, destinata al primo uomo che forzasse le difese di una citt\u00e0."}
{"id": "1898597", "revid": "112063955", "url": "https://it.wikipedia.org/wiki?curid=1898597", "title": "Remainder", "text": "I remainder sono le giacenze di magazzino di opere non pi\u00f9 in commercio che l'editore cede in blocco alle librerie specializzate e che da queste vengono rivenduti a prezzi notevolmente ridotti. Un libro pu\u00f2 finire fuori commercio sia perch\u00e9 il titolo \u00e8 stato ristampato in una nuova edizione (spesso differente solo per copertina e veste grafica), sia perch\u00e9 \u00e8 andato fuori catalogo e, almeno per il momento, non se ne prevede una ripubblicazione. La reimmissione nel circuito commerciale costituisce una valida alternativa al macero, garantendo un risparmio per l'ambiente, e permettendo la circolazione residua di libri (e quindi di cultura) a bassissimo prezzo, consentendone l'acquisto a una platea pi\u00f9 ampia di fruitori rispetto all'acquisto nel solo circuito delle librerie.\nIl \"remainder\".\nPer smaltire le proprie giacenze ricavandone un - seppur parziale - rientro economico, molti editori immettono tali copie nel circuito dei \"remainder\", dove vengono vendute a un prezzo che di solito \u00e8 la met\u00e0 di quello originario di copertina, ma che, in taluni casi, pu\u00f2 arrivare a essere scontato anche del 70%, o del 90% in caso di offerte speciali o di titoli molto datati. \nTalvolta entrano per brevi periodi nel circuito dei \"remainder\" anche copie di titoli che sono ancora regolarmente in catalogo: si tratta, in questo caso, di titoli per i quali l'editore, sovrastimandone le possibilit\u00e0 di vendita, aveva stampato un numero eccessivo di copie rispetto a quanto richiesto dal mercato, con la creazione di indesiderate scorte di magazzino che necessita di dover smaltire.\nNegli Stati Uniti \u00e8 pratica usuale segnare i \"remainder\" con una riga nera a pennarello lungo la parte inferiore, vicino al dorso, rendendo dunque un \"remainder\" riconoscibile a prima vista rispetto a un libro acquistato a prezzo pieno, impedendo anche la possibilit\u00e0 che una libreria possa rimandarlo all'editore come reso. Tale pratica \u00e8 rara nel Regno Unito e assente in Italia.\nAllo stesso modo, negli USA il mercato dei \"remainders\" \u00e8 costituito soprattutto da edizioni rilegate (\"hardcovers\") o, al limite, da tascabili di fascia alta (\"quality paperbacks/trade paperbacks\"), mentre i tascabili pi\u00f9 economici (\"mass market paperback\") vengono direttamente avviati al macero e distrutti senza passare da tale circuito.\nIn Italia, invece, qualsiasi libro pu\u00f2 entrare nel circuito dei \"remainder\" se l'editore fa questa scelta. Il primo ad aprire una libreria specializzata nei \"remainder\" in Italia fu Biagio Melloni, nativo di Cento (FE). Nel 1961 fond\u00f2 il \u00abRemainders' Book Italiano\u00bb: il primo negozio fu aperto nel 1964 a Milano, poi fu la volta di Roma. Melloni combatt\u00e9 una lunga lotta contro i grandi editori, che non gli permettevano che applicasse sconti sui prezzi di copertina.\nAlla fine Melloni vinse per met\u00e0: ottenuta ragione sul piano legale, pot\u00e9 vendere volumi nuovi a met\u00e0 prezzo o addirittura con sconti fino al 75% del prezzo di copertina. A livello commerciale, invece, la sua avventura editoriale visse fasi alterne. Il suo ultimo negozio chiuse nel 2006.\nCanali di vendita.\nI \"remainder\" hanno pi\u00f9 canali di vendita. Alcune librerie, sia indipendenti sia facenti parte di una catena, vi dedicano una porzione dei loro spazi espositivi, tuttavia sono pi\u00f9 frequenti le librerie (o anche le bancarelle) specializzate solo in questo tipo di prodotto. Con l'avvento di internet, i \"remainder\" sono diventati un prodotto offerto, di solito, da tutte le principali librerie online, alcune delle quali si sono specializzate proprio nei \"remainder\"."}
{"id": "1898598", "revid": "123864253", "url": "https://it.wikipedia.org/wiki?curid=1898598", "title": "\u010cesk\u00e1 Zbrojovka Strakonice", "text": "\u010cesk\u00e1 Zbrojovka Strakonice \u00e8 un'azienda costruttrice di motociclette e di armi da fuoco con sede a Strakonice, in Repubblica Ceca dal settembre del 1919.\nStoria.\nLa fondazione avvenne nel 1918 in Cecoslovacchia come azienda armiera. Diverse aziende con matrice comune dal 1919 produssero armi e altri prodotti di meccanica come la \u010ceskoslovensk\u00e1 zbrojovka (\"Tschechoslowakische Waffenfabrik\"), automobili.\nNel 1919 viene fondata a Plze\u0148 una fabbrica di pistole, che dal 1921 si trasfer\u00ec a Strakonice. Costruirono pistole d'ordinanza \u010cZ-Ordonnanzwaffe per militari e polizia. Nel 1935 inizi\u00f2 la produzione di motociclcette, nel 1936 viene costruita una seconda fabbrica a Ungarisch Brod.\nSotto il protettorato Reichsprotektorat B\u00f6hmen und M\u00e4hren, nel periodo del nazionalsocialismo, nel 1939 l'azienda viene occupata per la produzione di armi, fino alla fine della seconda guerra mondiale, per la Wehrmacht.\nDopo la guerra la \"\u010cesk\u00e1 Zbrojovka\" nel 1946 viene statalizzata e indirizzata verso la produzione di motociclette, anche motocross e enduro, cos\u00ec come scooter a marchio \u010cezeta. Nel 1959 si festeggia il milionesimo esemplare prodotto da 1945.\nLa \"\u010ceskoslovensk\u00e1 zbrojovka\" dopo un'insolvenza cede la divisione di armi \u010cesk\u00e1 Zbrojovka Uhersk\u00fd Brod.\nNel 1992 la \u010cZ diventa societ\u00e0 per azioni, privatizzata nel 1993 dopo la caduta del comunismo e nel 1998 chiude le sue attivit\u00e0.\nMotoveicoli.\nL'azienda nacque come divisione delle officine \u0160koda con il nome di \"Jiho\u010desk\u00e1 zbrojovka\" (\"Armeria della Boemia Meridionale\"). La societ\u00e0 si fuse con un'altra attiva nello stesso settore a Vejprty ed una di Praga nel 1922. Si form\u00f2 quindi una societ\u00e0 per azioni con nome \"Armeria ceca di Praga dello Stabilimento di Strakonice\".\nNel 1929 la crescita della \u010cesk\u00e1 Zbrojovka raggiunse un punto di svolta: con il calo di vendite di armi seguito alla fine della prima guerra mondiale, la societ\u00e0 acquis\u00ec una fabbrica di componenti di biciclette a Kralupy nad Vltavou.\nLa produzione motociclistica \u010cZ inizi\u00f2 nel 1932 con una serie di biciclette a motore; a partire dal 1935 la Casa cecoslovacca inizi\u00f2 la produzione di motociclette vere e proprie: da ricordare una 500 bicilindrica due tempi ispirata ad una coeva DKW.\nNel 1936 la societ\u00e0 apr\u00ec uno stabilimento in Moravia, a Uhersk\u00fd Brod, che nel secondo dopoguerra diventer\u00e0 una fabbrica d'armi autonoma con il nome \u010cesk\u00e1 Zbrojovka Uhersk\u00fd Brod.\nPassata la Seconda guerra mondiale, la \u010cZ fu nazionalizzata e nel 1948, fusa con la Jawa. All'interno del gruppo la \u010cZ produceva veicoli di cilindrata medio-piccola (250\u00a0cm\u00b3 al massimo). Con gli anni cinquanta la casa di Strakonice inizi\u00f2 ad impegnarsi nelle competizioni, sia su strada che in fuoristrada: i risultati migliori li ebbe nel motocross, dove le potenti 250 e 500 cecoslovacche furono le prime moto da cross con motore due tempi a vincere dei titoli mondiali, mettendo in pratica fine al predominio del motore quattro tempi in auge fino ad allora, e conquistarono complessivamente 7 titoli (3 a testa per Jo\u00ebl Robert e per Paul Friedrichs, uno per Victor Arbekov) e nella Regolarit\u00e0 (15 Sei Giorni tra il 1948 e il 1982), mentre nel Motomondiale non si and\u00f2 pi\u00f9 in l\u00e0 di alcuni podi nelle classi 250 e 350 (da ricordare, in quest'ultima categoria, il secondo posto di Bohumil Stasa al GP di Cecoslovacchia 1971, dietro a Jarno Saarinen).\nPer quanto riguarda la produzione stradale, importanti furono le 125/175 lanciate nel 1968, spinte da un robusto monocilindrico due tempi, disponibili sia in versione stradale (le \"Sport\") che scrambler (le \"Trail\").\nCon gli anni settanta la \u010cZ perse rilevanti quote di mercato in Europa Occidentale e negli USA a favore delle moto giapponesi; si decise quindi di concentrare i propri sforzi commerciali verso i paesi del COMECON. Il crollo dell'Unione Sovietica segn\u00f2 l'inizio della crisi per Jawa e \u010cZ, che nel 1993 siglarono un accordo con la Cagiva per costruire su licenza una serie di modelli della Casa varesina. Le pessime condizioni finanziarie della Casa italiana portarono nel 1997 alla cessazione della produzione motociclistica \u010cZ; le officine di Strakonice furono riconvertite alla produzione di componentistica per la \u0160koda.\nTra i veicoli vanno ricordati i modelli:\nNegli anni novanta ha prodotto, per conto della Cagiva, i modelli roadster 125, 200.\nProdotti.\nMotociclette e scooter.\nMotori 1977, raffreddamento ad aria, mnocilindri due tempi:"}
{"id": "1898600", "revid": "767487", "url": "https://it.wikipedia.org/wiki?curid=1898600", "title": "Buonasera, signora Campbell", "text": "Buonasera, signora Campbell \u00e8 un film del 1968 diretto da Melvin Frank, con protagonista Gina Lollobrigida, che per la sua interpretazione si \u00e8 aggiudicata un David di Donatello.\nLa United Artists effettu\u00f2 le riprese in interni negli studi di Cinecitt\u00e0 a Roma, mentre alcune sequenze furono girate ad Ariccia nei Castelli romani (segnatamente in Piazza di Corte), presentata qui con il nome di fantasia di San Forino.\nIl film \u00e8 stato ispiratore di alcuni musical, come \"Carmelina\" e \"Mamma Mia!\".\nTrama.\nCarla \u00e8 una donna italiana che durante la guerra partorisce una figlia, Gia, nata da una relazione con tre militari americani, un caporale, un sergente e un tenente.\nI tre uomini, ignari dell'esistenza dei \"rivali\", credono ognuno di essere il padre della bambina; Carla quindi ne approfitta e nei vent'anni che trascorrono si fa inviare assegni per mantenere la ragazza agli studi presso un collegio svizzero.\nPer far tacere le chiacchiere di paese, Carla fa credere di essere vedova di un capitano americano da cui ha preso il cognome Campbell, ma l'improvviso arrivo dei suoi tre ex-amanti sconvolger\u00e0 le cose."}
{"id": "1898603", "revid": "71433", "url": "https://it.wikipedia.org/wiki?curid=1898603", "title": "Buona Sera, Mrs. Campbell", "text": ""}
{"id": "1898606", "revid": "767487", "url": "https://it.wikipedia.org/wiki?curid=1898606", "title": "John Deehan", "text": ""}
{"id": "1898607", "revid": "599013", "url": "https://it.wikipedia.org/wiki?curid=1898607", "title": "Johnny Dixon", "text": "\u00c8 scomparso il 20 gennaio 2009 \nCarriera.\nHa giocato con l'Aston Villa dal 1945 fino al suo ritiro 1961, accumulando 430 presenze. "}
{"id": "1898608", "revid": "287204", "url": "https://it.wikipedia.org/wiki?curid=1898608", "title": "Corona ovale", "text": "La corona ovale (latino: \"corona ovalis\"), detta anche corona di mirto, era una corona romana utilizzata come onorificenza della Repubblica e dell'Impero. Spettava al generale cui fosse stata tributata dal Senato romano un\"ovatio\", ma non il trionfo.\nCaratteristiche della corona ovale.\nLa corona ovale era realizzata in forma di serto di mirto, arbusto sacro alla dea Venere; tale corona veniva infatti conferita quando la vittoria militare fosse stata ottenuta con particolare facilit\u00e0, oppure quando la guerra non fosse stata debitamente dichiarata o si fosse combattuto contro un nemico ritenuto dalla legge come non lecito (schiavi, pirati) o per la resa da parte dei nemici prima della battaglia con una vittoria incruenta: in tal caso si affermava che la vittoria non provenisse da Marte, ma da Venere:\nSi trattava quindi di un'onorificenza inferiore rispetto alla corona trionfale, concessa quando non fosse possibile tributare il regolare trionfo."}
{"id": "1898611", "revid": "599013", "url": "https://it.wikipedia.org/wiki?curid=1898611", "title": "Kevin Richardson (calciatore)", "text": "Carriera.\nInizialmente arrivato in prestito nel 2000, il Blackpool decide di riscattare il cartellino: Richardson termina la propria carriera da professionista con la maglia del Blackpool a fine stagione."}
{"id": "1898613", "revid": "466539", "url": "https://it.wikipedia.org/wiki?curid=1898613", "title": "La complicata vita di Christine", "text": "La complicata vita di Christine (\"The New Adventures of Old Christine\") \u00e8 una sit-com statunitense che vede Julia Louis-Dreyfus nella parte di una madre single divorziata da poco. La serie ha debuttato il 13 marzo 2006 sulla CBS con una stagione di 13 episodi e, dopo 4 stagioni, \u00e8 stata rinnovata per una quinta stagione in onda a partire dal settembre 2009. La sit-com \u00e8 stata creata da Kari Lizer che ne \u00e8 anche produttore esecutivo; la serie ha inoltre ricevuto cinque nomination agli Emmy Awards (di cui uno vinto da Julia Louis-Dreyfus come miglior attrice comica) e una nomination ai Golden Globe.\nIl 18 maggio 2010 la CBS ha annunciato che la serie non sar\u00e0 rinnovata per una sesta stagione.\nTrama.\nChristine Campbell (Julia Louis-Dreyfus) \u00e8 una madre nevrotica appena divorziata e proprietaria di una palestra per donne che tenta continuamente di restare al passo con le persone intorno a lei. Una continua crepa nella sua vita \u00e8 l'irresponsabile ex-marito Richard (Clark Gregg) la cui nuova fidanzata si chiama sempre Christine (Emily Rutherford) - da qui l'appellativo di \"vecchia Christine\" per il personaggio della Louis-Dreyfus. Christine vive con il figlio Ritchie e suo fratello Matthew (Hamish Linklater), mentre Wanda Sykes interpreta Barb, migliore amica e collega di Christine. Christine deve inoltre affrontare l'ostilit\u00e0 delle \"mamme popolari\" (Alex Kapp Horner e Tricia O'Kelley) della scuola privata del figlio.\nNella serie hanno avuto anche ruoli ricorrenti attori noti, tra cui Blair Underwood, Dave Foley, Scott Bakula, Andy Richter, Jane Lynch e Eric McCormack.\nProgrammazione.\nIn Italia \u00e8 in onda, in anteprima esclusiva, su Rai 2 che ha trasmesso la prima stagione e buona parte della seconda dal 16 luglio 2008 tutti i giorni feriali alle 17.15 con un episodio quotidiano. I rimanenti episodi inediti della seconda stagione e tutta la terza stagione sono in onda, dal 7 giugno 2009 ogni sabato alle 18.10 e domenica alle 18.25 sempre su Rai 2.\nLa serie arriva in replica dal 17 agosto 2009, dal luned\u00ec al venerd\u00ec alle ore 20:25, su Mya, canale pay della piattaforma Mediaset Premium, il quale trasmette prima la quarta stagione e poi anche la quinta, in anteprima assoluta e prima di Rai 2."}
{"id": "1898617", "revid": "77332", "url": "https://it.wikipedia.org/wiki?curid=1898617", "title": "Fortunata Evolo", "text": ""}
{"id": "1898619", "revid": "71433", "url": "https://it.wikipedia.org/wiki?curid=1898619", "title": "The New Adventures of Old Christine", "text": ""}
{"id": "1898624", "revid": "1100311", "url": "https://it.wikipedia.org/wiki?curid=1898624", "title": "Stuart Gray (calciatore)", "text": "Carriera.\nCalciatore.\nComincia la sua carriera al Nottingham Forest, con cui comincia sin dalle giovanili. Nel 1983, dopo un prestito secco al Bolton, si trasferisce a titolo definitivo al Barnsley, in cui milita fino al 1987. Si trasferisce nel 1987 all'Aston Villa.\nGray si unisce al Southampton nel settembre 1991, che lo acquista per \u00a3 200.000. Inizialmente era considerato un perno della rosa, ma un grave infortunio al tendine d'Achille subito in FA Cup compromette la sua carriera.\nNel 1994 firma per Bognor Regis Town, con cui realizza una sola presenza. Al termine della stagione decide di ritirarsi dall'attivit\u00e0 agonistica.\nAllenatore.\nRitiratosi dall'attivit\u00e0 agonistica, comincia la sua carriera di allenatore al Southampton come preparatore. Nel 1998 diventa preparatore della prima squadra. Il 30 marzo 2001, in seguito all'esonero di Glenn Hoddle, viene nominato allenatore della prima squadra. Mantiene l'incarico fino al 21 ottobre 2001, quando viene sostituito da Gordon Strachan.\nNel gennaio 2002 vive una brevissima esperienza come preparatore all'Aston Villa.\nDopo varie esperienze come assistente e preparatore, il 2 gennaio 2007 viene nominato allenatore del Northampton, in sostituzione di John Gorman. Viene esonerato l'8 settembre 2009, a seguito di una serie di risultati negativi.\nIl 1\u00ba dicembre 2013 viene nominato allenatore del Sheffield Wednesday. L'11 giugno 2015 viene sostituito da Carlos Carvalhal."}
{"id": "1898628", "revid": "1543377", "url": "https://it.wikipedia.org/wiki?curid=1898628", "title": "Selianitika", "text": "Selianitika () \u00e8 un villaggio costiero greco, nel comune di Aigialeia, situato nel nord del Peloponneso. Si trova a 187\u00a0km ad ovest di Atene e a circa 30\u00a0km ad est di Patrasso, nella prefettura dell'Acaia. Selianitika ed il paese limitrofo di Longos sono famose per le loro bellissime spiagge lunghe circa 1,5\u00a0km, e sono tra le localit\u00e0 estive pi\u00f9 note dell'Acaia.\nLa popolazione \u00e8 di circa 1100 abitanti , secondo il censimento del 2001.\nGeografia e Clima.\nIl villaggio si affaccia sul Golfo di Corinto in una zona ricca di ulivi, aranci, limoni e viti. La citt\u00e0 pi\u00f9 vicina \u00e8 Aigio che si trova a 7\u00a0km ad est mentre la citt\u00e0 di Patrasso \u00e8 a circa 30\u00a0km ad ovest. La spiaggia \u00e8 di ghiaia (tipico del Golfo di Corinto) mentre il mare \u00e8 famoso per le acque cristalline. Il clima \u00e8 mediterraneo con inverni miti e poco piovosi e lunghe estati non particolarmente torride.\nInformazioni storiche.\nIl nome Selianitika deriva dal nome del villaggio di Seliana-Phelloe. Secondo lo storico A. Fotopoulos gli abitanti di Seliana cominciarono ad abbandonare le montagne per insediarsi nella zona costiera di Kryovrysi (dove oggi si trova Selianitika) gi\u00e0 nel periodo ottomano. Inizialmente i residenti di Seliana preferivano passare l'inverno a Selianitika e l'estate a Seliana, ma poi si stabilirono definitivamente sulla costa. Gli antichi abitanti di Seliana portarono con loro il culto di San Basilio che oggi \u00e8 il patrono del villaggio.\nInfrastrutture e trasporti.\nIl villaggio \u00e8 attraversato dalla vecchia strada nazionale () GR-8 che lo collega con i paesi vicini e le pi\u00f9 importanti citt\u00e0 dell'Achaia. Anche la nuova strada nazionale (\u039d\u03ad\u03b1 \u0395\u03b8\u03bd\u03b9\u03ba\u03ae \u039f\u03b4\u03cc\u03c2) GR-8A (Atene - Corinto - Patrasso) collega il villaggio con il resto della Grecia tramite l'uscita Selianitika/Longos. Sulla linea ferroviaria Kiato-Patrasso (in fase di costruzione nel 2013) \u00e8 prevista una fermata a Selianitika.\nEconomia.\nTurismo.\nSelianitika \u00e8 una stazione estiva per molti greci, in particolare per ateniesi e patriniesi. Il villaggio di conseguenza ha molti alberghi, ristoranti tipici, taverne e locali notturni.\nSelianitika \u00e8 anche una piccola stazione termale grazie ad una fonte di acqua sulfurea.\nAltre informazioni.\nIl pi\u00f9 vicino ospedale si trova a Aigio mentre a Rio (a 25\u00a0km ad ovest) c'\u00e8 uno dei pi\u00f9 grandi ospedali della Grecia (Ospedale dell'Universit\u00e0 di Patrasso). A Selianitika c'\u00e8 anche un medico dello stato (greco:\u03b1\u03b3\u03c1\u03bf\u03c4\u03b9\u03ba\u03cc\u03c2 \u03b9\u03b1\u03c4\u03c1\u03cc\u03c2) che pu\u00f2 essere contattato per le emergenze."}
{"id": "1898631", "revid": "1817215", "url": "https://it.wikipedia.org/wiki?curid=1898631", "title": "Jolyne Kujo", "text": " \u00e8 un personaggio del manga \"Le bizzarre avventure di JoJo\" ed \u00e8 la protagonista della sesta serie, \"Stone Ocean\", ambientata nel 2011.\nPersonaggio.\nFiglia di Jotaro Kujo e di una donna statunitense, oltre ad essere la prima protagonista femminile del manga, \u00e8 l'unico membro della famiglia Joestar a non essere portatore naturale di Stand, escludendo coloro che sono vissuti prima della scoperta di questo potere.\nJolyne ha trascorso gran parte della sua infanzia e prima adolescenza lontana dal padre, che spesso si assentava dalla famiglia per motivi di lavoro; all'eta di 14 anni rub\u00f2 una motocicletta e venne mandata in un riformatorio poi, a 19 anni, si un\u00ec a una banda di motociclisti.\nStoria.\nTrascorre tutta la prima parte della serie rinchiusa nel carcere di Green Dolphin Street, in Florida, accusata ingiustamente dell'omicidio di una persona, in realt\u00e0 investita dal suo fidanzato Romeo; durante la detenzione, ottiene il potere Stand grazie a una ferita provocata da un ciondolo, dono di sua madre, che conteneva la Freccia, regalo di Jotaro. Questo accorre poi per aiutarla a evadere ma, mentre discutono su come fare, si ritrovano sotto l'attacco dello stand di Enrico Pucci, Whitesnake, che riesce a rubare lo stand di Jotaro, Star Platinum, e a farlo cadere in coma. Jolyne allora rinuncia alla via di fuga per poter trovare chi ha attentato alla vita di suo padre e perch\u00e9 lo ha fatto, finendo per scontrarsi con numerosi portatori di Stand presenti nella prigione, tutti mandati contro di lei da Pucci.\nDopo essere evasi dalla prigione, Jolyne e i suoi compagni rimarranno invischiati in un intrigo che raggiunger\u00e0 il suo culmine a Cape Canaveral, dove affronteranno nuovamente Pucci e il suo nuovo stand C-Moon. Seppur in un primo momento riescano a metterlo alle strette, l'ulteriore evoluzione dello stand del nemico, Made in Heaven, pone fine all'universo per poi crearne uno nuovo, lasciando in grado di combattere solamente il giovane Emporio, un portatore di stand con cui la ragazza aveva fatto amicizia in prigione il quale, armato dello stand di Weather Report grazie ai poteri di Whitesnake, sconfigger\u00e0 il nemico. Alla fine del manga far\u00e0 la sua comparsa un personaggio di nome Irene, probabilmente l'equivalente alternativo di Jolyne.\nPersonalit\u00e0.\nJolyne inizialmente appare come una ragazza ribelle, con poco rispetto nei confronti delle autorit\u00e0 e del padre Jotaro Kujo (da cui si sente abbandonata) e dagli atteggiamenti provocatori; in seguito ai quattro mesi di prigionia, per\u00f2, inizia a sviluppare un carattere pi\u00f9 simile a quello del padre, dimostrando in pi\u00f9 occasioni grande intelligenza e sangue freddo in battaglia.\nStand.\nStone Free \u00e8 un mix tra uno stand a corto raggio e uno a lungo raggio: fino a due metri di distanza da Jolyne pu\u00f2 mantenere la sua forma umanoide, dopodich\u00e9 inizia a sbrogliarsi sotto forma di filo. Grazie ad esso, Jolyne pu\u00f2 fare innumerevoli cose, come origliare le conversazioni captando le vibrazioni (come si potrebbe fare con un telefono fatto con due bicchieri di plastica collegati al fondo da uno spago), passare attraverso spazi stretti e cos\u00ec via. Come per tutti gli stand a lungo raggio, la forza di Stone Free, quando \u00e8 sotto forma di filo, \u00e8 inversamente proporzionale alla distanza dal portatore."}
{"id": "1898635", "revid": "101246", "url": "https://it.wikipedia.org/wiki?curid=1898635", "title": "Teologico", "text": ""}
{"id": "1898645", "revid": "594360", "url": "https://it.wikipedia.org/wiki?curid=1898645", "title": "Anita Blake", "text": ""}
{"id": "1898646", "revid": "599013", "url": "https://it.wikipedia.org/wiki?curid=1898646", "title": "Angelino Soler", "text": "Professionista dal 1960 al 1969, vinse una edizione della Vuelta a Espa\u00f1a e quattro tappe al Giro d'Italia.\nCarriera.\nAtleta di buon livello, riusc\u00ec ad imporsi nella Vuelta a Espa\u00f1a del 1961 vincendo anche la frazione di Valencia. Anche nella stagione successiva seppe ottenere buoni risultati, conquistando tre tappe del Giro d'Italia e la relativa classifica GPM, nonch\u00e9 il Giro del Veneto.\nMa dopo quelle due stagioni non fu pi\u00f9 in grado di confermarsi e oltre al sesto posto al Tour de France 1963 ottenne solo due ulteriori risultati di rilievo: un'altra tappa al Giro d'Italia nel 1964 e la classifica finale della Vuelta a la Comunidad Valenciana nel 1966."}
{"id": "1898648", "revid": "2373", "url": "https://it.wikipedia.org/wiki?curid=1898648", "title": "Abelmosco", "text": ""}
{"id": "1898651", "revid": "1305772", "url": "https://it.wikipedia.org/wiki?curid=1898651", "title": "Canale Volga-Don", "text": "Il canale navigabile Lenin Volga-Don (, alfabeto latino: \"Volgo-Donskoj sudochodnyj kanal imeni V. I. Lenina\", abbreviato in \"\u0412\u0414\u0421\u041a\", alfabeto latino: \"VDSK\"), \u00e8 un canale artificiale che collega i fiumi Volga e Don nel punto in cui i loro corsi si trovano alla minore distanza, lungo 101\u00a0km, 45 dei quali costituiti da corsi di piccoli fiumi (loro affluenti) e da bacini artificiali.\nDal momento che collega i bassi corsi dei fiumi Volga e Don, il canale rappresenta la via d'acqua navigabile pi\u00f9 diretta che connetta il mar d'Azov (e quindi il mar Nero) con il mar Caspio.\nInoltre, il canale \u00e8 parte integrante del Sistema unificato di idrovie della Russia Europea, che permette di raggiungere tramite navigazione fluviale, oltre ai due bacini sopra citati, anche il mar Bianco (tramite la navigazione sul Volga e il passaggio sulla \"Suchona\", ramo sorgentifero della Dvina Settentrionale) e il mar Baltico (tramite il corso del Volga e il successivo passaggio sul canale di Mosca).\nStoria.\nL'idea di realizzare un collegamento tra i due fiumi venne formulata per la prima volta in tempi storicamente antichi. I primi scavi furono effettuati dai Turchi ottomani nel 1569, mentre lo zar Pietro il Grande fece un nuovo infruttuoso tentativo di costruire un canale verso la fine del XVII secolo. Anche in seguito furono elaborati numerosi nuovi progetti per unire i due fiumi ma nessuno di essi venne portato a termine.\nLa costruzione dell'attuale canale Volga-Don, su progetto dell'Istituto Gidroproekt () diretto da Sergej \u017duk, inizi\u00f2 prima dell'apertura del fronte orientale nel corso della seconda guerra mondiale, il che costrinse all'interruzione dei lavori; la realizzazione fu completata successivamente, tra il 1948 e il 1952, e il canale venne aperto alla navigazione il 1\u00ba giugno 1952. Il canale e le opere annesse furono costruiti soprattutto grazie all'opera di prigionieri, detenuti in numerosi appositi campi di lavoro. Per il 1952, il numero di forzati impiegati raggiunse i 100.000.\nIl canale, insieme al sistema integrato delle vie d'acqua (progettato dal capo-architetto Leonid Poljakov), \u00e8 rappresentativo di un complesso di strutture dedicate alla memoria delle battaglie per il controllo di Volgograd durante la guerra civile e a quella di Stalingrado nel corso della seconda guerra mondiale. Al completamento e all'apertura del canale venne dedicato anche un poema sinfonico, \"L'incontro del Volga e del Don\", da parte del compositore russo Sergej Prokof'ev.\nCaratteristiche e utilizzo del canale.\nIl canale parte dalla chiusa di Sarepta sul Volga (a sud di Volgograd) e termina nel bacino di Cimljansk sul Don, in corrispondenza della cittadina di Kala\u010d-na-Donu (Kala\u010d sul Don). Lungo il canale sono disposte nove chiuse nella valle del Volga che possono alzare le imbarcazioni di 88 metri, e quattro nella valle del Don che possono invece abbassare il livello delle acque di 44 metri. Queste chiuse sono di dimensioni inferiori rispetto a quelle presenti sul Volga, ma permettono comunque il transito di imbarcazioni fino a 5.000 tonnellate di stazza. Le chiuse pi\u00f9 piccole sono lunghe 145 metri, larghe 17 e profonde 3,6. Le dimensioni massime delle imbarcazioni che possono transitare sono quindi di 140 metri di lunghezza, 16,6 di larghezza e con un pescaggio di 3,5 (\"classe Volgo-Don massima\").\nIl canale Volga-Don \u00e8 alimentato dalle acque del Don, che vengono immesse grazie a tre potenti stazioni di pompaggio. Tra le merci che vengono generalmente trasportate dalla regione del Don a quella del Volga vi sono il carbone da Donec'k (nel Donbass, in Ucraina), minerali, materiali da costruzione e granaglie. I trasporti in senso inverso includono invece legname, pirite e prodotti derivati dal petrolio. Sul canale transitano anche imbarcazioni che trasportano passeggeri e turisti. Una parte dell'acqua del canale viene usata anche per l'irrigazione dei campi circostanti.\nSecondo il Dipartimento della Marina (\"Morskaja Kollegija\") del governo russo, nel 2004 sul canale Volga-Don sono transitate 10,9 milioni di tonnellate di merci. Dati del 2007 riferiscono che complessivamente, nei 55 anni in cui il canale \u00e8 stato operativo, sia stato percorso da 450.000 imbarcazioni che hanno trasportato 336 milioni di tonnellate di merci.\nIl futuro.\nDal 2007 le autorit\u00e0 russe stanno valutando due diverse opzioni per aumentare il volume di merci in transito nell'idrovia che va dal bacino del Caspio a quello del mar Nero. La prima opzione, spesso identificata come \"Volga-Don 2\" (), prevede la costruzione di un secondo canale, parallelo al primo, dotato di un sistema di chiuse di dimensioni maggiori, lunghe fino a 300 metri. Tale piano permetterebbe l'incremento della quantit\u00e0 di merci in transito da 16,5 milioni di tonnellate a 30. La seconda opzione, che sembra godere del sostegno del Kazakistan, che sarebbe anche il principale fruitore del canale sul piano commerciale, prevede la realizzazione del cosiddetto \"canale Eurasia\". Questo canale avrebbe un percorso pi\u00f9 meridionale, all'interno della depressione del Kuma-Many\u010d, che \u00e8 attualmente solcata dal meno funzionale e profondo canale Kuma-Many\u010d. Anche se la seconda opzione richiederebbe lo scavo di un canale di lunghezza maggiore rispetto a quella del canale Volga-Don, permetterebbe un collegamento pi\u00f9 diretto tra il Caspio e il mar d'Azov; sarebbe anche necessario un minor numero di chiuse, dal momento che la superficie del terreno si trova ad una quota minore di quella della zona in cui scorre il Volga-Don."}
{"id": "1898652", "revid": "110157", "url": "https://it.wikipedia.org/wiki?curid=1898652", "title": "Money and Cigarettes", "text": "Money and Cigarettes \u00e8 un album di Eric Clapton, pubblicato nel 1983."}
{"id": "1898662", "revid": "118498812", "url": "https://it.wikipedia.org/wiki?curid=1898662", "title": "Naim S\u00fcleymano\u011flu", "text": "Ha gareggiato nelle categorie dei pesi gallo (fino a 56 kg.) e dei pesi piuma (fino a 60/64/62 kg.).\nSottoposto a trapianto di fegato a seguito di una cirrosi nell'ottobre 2017, e successivamente colpito da emorragia cerebrale con conseguente edema, \u00e8 scomparso nel novembre dello stesso anno all'et\u00e0 di 50 anni.\nBiografia.\n\u00c8 fratello di Muharrem S\u00fcleymano\u011flu anche lui sollevatore.\nVinse tre Tornei Olimpici, sette Campionati del Mondo e sette Campionati Europei, registrando 46 primati mondiali. Prese parte a quattro edizioni dei Giochi Olimpici.\nSoprannominato \"Il piccolo Ercole\" (\"The Pocket Hercules\") a causa della bassa statura (1,47 m), \u00e8 stato il secondo di soli sette sollevatori a sollevare di slancio un peso pari a tre volte il suo. Sjulejmanov realizz\u00f2 il suo primo primato mondiale a 16 anni, ma manc\u00f2 l'occasione olimpica del 1984 quando la Bulgaria si un\u00ec all'Unione Sovietica nel boicottaggio delle Olimpiadi di Los Angeles.\nPoco tempo dopo, il regime comunista bulgaro obblig\u00f2 la minoranza turca del Paese ad adottare nomi bulgari; cosicch\u00e9 Sjulejmanov divenne noto come \"Naum \u0160alamanov\". Nel 1986, durante un viaggio a Melbourne per la finale dei Mondiali, Sjulejmanov disert\u00f2; riapparve in Turchia, dove ottenne la cittadinanza e cambi\u00f2 il cognome in \"S\u00fcleymano\u011flu\"; dopo la caduta del comunismo in Bulgaria, la famiglia lo raggiunse.\nScoppi\u00f2 una battaglia riguardo alla nazione che avrebbe dovuto rappresentare alle Olimpiadi di Seul: il governo bulgaro chiese e ottenne 1.250.000 dollari per lasciarlo gareggiare con la sua nuova nazione. S\u00fcleymano\u011flu non deluse, vincendo la medaglia d'oro nei pesi piuma. Si ritir\u00f2 a 22 anni, dopo aver vinto il Campionato Mondiale del 1989. Tuttavia, il fascino della competizione era troppo forte: torn\u00f2 in attivit\u00e0 nel 1991, vincendo la seconda medaglia d'oro alle Olimpiadi dell'anno seguente.\nLe Olimpiadi di Atlanta dovevano essere il suo canto del cigno: si ritir\u00f2 nuovamente dopo aver vinto la terza medaglia d'oro consecutiva. S\u00fcleymano\u011flu, per\u00f2, torn\u00f2 ancora in attivit\u00e0 per provare ad aggiungere un'altra medaglia d'oro alla serie, ma a Sydney non riusc\u00ec a sollevare 145\u00a0kg (sarebbe stato il primato mondiale) e venne eliminato dalla competizione. \nAlle elezioni generali turche del 1999 si candid\u00f2 come indipendente a rappresentare la Provincia di Bursa nella Grande Assemblea Nazionale; nel 2002 venne candidato dal Partito del Movimento Nazionalista a sindaco della municipalit\u00e0 di K\u0131ra\u00e7 (provincia di Istanbul) e rappresent\u00f2 lo stesso partito alle elezioni generali del 2006. Fall\u00ec in tutti i suoi tentativi."}
{"id": "1898668", "revid": "3115", "url": "https://it.wikipedia.org/wiki?curid=1898668", "title": "Oplontino", "text": ""}
{"id": "1898669", "revid": "401052", "url": "https://it.wikipedia.org/wiki?curid=1898669", "title": "Wusterhausen/Dosse", "text": "Wusterhausen/Dosse \u00e8 un comune di abitanti del Brandeburgo, in Germania, appartenente al circondario dell'Ostprignitz-Ruppin.\nGeografia fisica.\n\u00c8 attraversato dal fiume Dosse.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 22 zone, corrispondenti al centro abitato di Wusterhausen e a 21 frazioni (\"Ortsteil\"):"}
{"id": "1898670", "revid": "3115", "url": "https://it.wikipedia.org/wiki?curid=1898670", "title": "Oplontini", "text": ""}
{"id": "1898672", "revid": "4175", "url": "https://it.wikipedia.org/wiki?curid=1898672", "title": "Alcuni film importanti", "text": "Alcun film importanti \u00e8 una lista di quarantacinque pellicole pubblicata dal Pontificio Consiglio delle Comunicazioni Sociali nel 1995, in occasione del centesimo anniversario della nascita del Cinema, e in preparazione al Giubileo del 2000.\nA redigere la lista furono dodici esperti di cinema nominati da monsignor John Patrick Foley, all'epoca capo della Commissione Pontificia. Quest'ultimo tenne a precisare come non tutti i film meritevoli furono inseriti nella lista.\nQuesta si presenta in tre categorie (religione, valori, arte), e comprende film di vario genere tra cui l'horror, la fantascienza, l'animazione.\nL'uscita della lista provoc\u00f2 alcune polemiche da parte soprattutto dei registi esclusi, primo tra tutti Franco Zeffirelli."}
{"id": "1898677", "revid": "1305772", "url": "https://it.wikipedia.org/wiki?curid=1898677", "title": "Wusterhausen", "text": ""}
{"id": "1898678", "revid": "599013", "url": "https://it.wikipedia.org/wiki?curid=1898678", "title": "Giovanni Ferretti", "text": "Caratteristiche tecniche.\nEra un portiere, noto per l'abitudine di scendere in campo senza indossare i guanti.\nCarriera.\nComincia a giocare in quarta serie con la Casalese. A 18 anni viene ingaggiato dalla . A 22 anni passa all': \u00e8 il terzo portiere della squadra nerazzurra nella stagione 1962-1963, quella del primo scudetto dell'era Herrera. Nonostante sia chiuso da Lorenzo Buffon e Ottavio Bugatti, riesce a giocare quattro incontri (l'esordio \u00e8 datato 28 ottobre 1962 in Inter-Atalanta 1-2), dando il suo piccolo contributo al primo tricolore della Grande Inter. Si trasferisce quindi al e in seguito al Palermo in Serie B. Nella squadra siciliana vince due campionati cadetti e gioca tre stagioni in Serie A. Gioca in rosanero per dieci stagioni, prima come titolare, poi come riserva di Sergio Girardi.\nChiude la propria carriera nell', giocando 27 partite nel campionato di Serie B 1974-1975. In carriera ha disputato complessivamente 55 incontri in Serie A e 215 in Serie B.\n\u00c8 deceduto il 5 agosto 2007, all'et\u00e0 di 67 anni."}
{"id": "1898679", "revid": "287204", "url": "https://it.wikipedia.org/wiki?curid=1898679", "title": "Massimo Strazzer", "text": "Professionista dal 1991 al 2004, velocista, al Giro d'Italia si aggiudic\u00f2 la classifica a punti nel 2001 e due volte quella dell'intergiro (2001 e 2002).\nCarriera.\n\u00c8 stato un buon velocista, attivo nel corso degli anni novanta e agli inizi del terzo millennio. Dal 1991 al 1993 ha corso per la Jolly Componibili-Club 88, nel 1994 e 1995 per la Navigare-Blue Storm, per la Brescialat nel 1996, per la Roslotto-ZG Mobili nel 1997, la Cantina Tollo-Alexia Alluminio nel 1998, la Mobilvetta Design nel 1999 e 2001, la Alessio nel 2000, la Phonak Hearig Systems nel 2002 e 2003 e nel 2004 con la Saunier Duval-Prodir.\nHa partecipato dieci volte al Giro d'Italia, una al Tour de France e due alla Vuelta a Espa\u00f1a ma non \u00e8 mai riuscito a vincere tappe a queste grandi corse. Al Giro d'Italia ha conquistato la maglia ciclamino della classifica a punti nel 2001, la maglia azzurra dell'Intergiro nel 2001 e nel 2002 e negli stessi anni anche il Premio della Combattivit\u00e0.\nIn quattordici stagioni da professionista ha vinto trentadue corse su strada. Si \u00e8 imposto in frazioni di importanti corse come la Tirreno-Adriatico ed il Giro di Polonia e pu\u00f2 vantare due successi alla Cl\u00e1sica de Almer\u00eda, una delle pi\u00f9 prestigiose corse in linea spagnole. Ha trionfato per ben sei volte, di cui quattro consecutive, alla Millemetri del Corso di Mestre battendo tra gli altri Mario Cipollini.\n\u00c8 stato anche un buon pistard ed ha indossato per due volte la maglia azzurra della nazionale italiana in occasione dei Mondiali su pista nella specialit\u00e0 dell'inseguimento a squadre."}
{"id": "1898690", "revid": "247222", "url": "https://it.wikipedia.org/wiki?curid=1898690", "title": "Bantikow", "text": ""}
{"id": "1898692", "revid": "149727", "url": "https://it.wikipedia.org/wiki?curid=1898692", "title": "Barsikow", "text": ""}
{"id": "1898697", "revid": "123360624", "url": "https://it.wikipedia.org/wiki?curid=1898697", "title": "Qualificazioni al Campionato CONCACAF 1981", "text": "Sono elencate di seguito le date e i risultati per le qualificazioni al Campionato CONCACAF 1981.\nFormula.\n15 membri CONCACAF: 6 posti disponibili per la fase finale. Nessuna squadra \u00e8 qualificata direttamente alla fase finale. Le squadre e i posti disponibili sono suddivisi in due zone di qualificazione: \"Nord America\" (2 posti), \"Centro America\" (2 posti), \"Caraibi\" (2 posti).\nZona Nord America.\n e si qualificano alla fase finale.\nZona Centro America.\n e si qualificano alla fase finale.\nZona Caraibi.\nPrimo Turno.\n accede al secondo turno.\nSecondo Turno.\nGruppo 1.\n si qualifica alla fase finale.\nGruppo 2.\n si qualifica alla fase finale."}
{"id": "1898702", "revid": "83531", "url": "https://it.wikipedia.org/wiki?curid=1898702", "title": "Blankenberg", "text": ""}
{"id": "1898703", "revid": "12290", "url": "https://it.wikipedia.org/wiki?curid=1898703", "title": "Helena Kyle", "text": ""}
{"id": "1898705", "revid": "1776051", "url": "https://it.wikipedia.org/wiki?curid=1898705", "title": "Vices (Kick Axe)", "text": "Vices \u00e8 il primo album in studio dei Kick Axe, uscito nel 1984 per l'etichetta discografica Epic/Pasha Records."}
{"id": "1898707", "revid": "1745361", "url": "https://it.wikipedia.org/wiki?curid=1898707", "title": "Criso", "text": "Criso () \u00e8 un personaggio della mitologia greca, figlio di Foco e Asteria e discendente di Eaco, ricordato per essere il fondatore della citt\u00e0 di Crisa.\nMitologia.\nDiscendente da parte di madre di Deucalione aveva un fratello gemello, Panopeo con cui litigava fin dall'infanzia (nel mito si racconta che gi\u00e0 dal grembo materno i due litigassero).\nDal suo matrimonio con Antifazia ebbe un figlio, Strofio, andato a sua volta sposo ad Anassibia, sorella di Menelao e Agamennone. Dopo l'assassinio di quest'ultimo, Strofio ne salv\u00f2 l'erede Oreste, allevandolo insieme al proprio figlio Pilade: l'amicizia tra i due cugini sarebbe diventata proverbiale."}
{"id": "1898709", "revid": "149727", "url": "https://it.wikipedia.org/wiki?curid=1898709", "title": "B\u00fcckwitz", "text": ""}
{"id": "1898710", "revid": "149727", "url": "https://it.wikipedia.org/wiki?curid=1898710", "title": "Dessow", "text": ""}
{"id": "1898711", "revid": "1431409", "url": "https://it.wikipedia.org/wiki?curid=1898711", "title": "Charles Shaughnessy", "text": "Biografia.\nShaughnessy \u00e8 nato il 9 febbraio 1955 a Londra, figlio di Alfred Shaughnessy, uno sceneggiatore televisivo e dell'attrice Jean Lodge. Suo fratello, David Shaughnessy, \u00e8 anche attore e produttore e regista televisivo. Il suo bisnonno Thomas Shaughnessy era un amministratore ferroviario americano-canadese di origine irlandese. Essendo nato in una famiglia di show-business, ha iniziato a comparire in spettacoli durante la scuola primaria. Dopo aver frequentato l'Eton College, ha studiato giurisprudenza al Magdalene College dell'Universit\u00e0 di Cambridge, dove ha scritto una tesi sulla Camera dei Lord. Mentre era a Cambridge, \u00e8 entrato a far parte del club Footlights. Dopo essersi laureato, decise di tornare alla recitazione e si iscrisse a una scuola di recitazione di Londra, che port\u00f2 alla sua tourn\u00e9e in una compagnia di repertorio. Si \u00e8 trasferito negli Stati Uniti per seguire l'attrice Susan Fallender, che alla fine ha sposato.\n\u00c8 maggiormente noto per aver recitato come co-protagonista nella serie televisiva \"La tata\", interpretando il ricco impresario di Broadway Maxwell Sheffield. Ha inoltre recitato nuovamente con Fran Drescher nella sitcom \"A casa di Fran\".\nDoppiatori italiani.\nDa doppiatore \u00e8 sostituito da:"}
{"id": "1898712", "revid": "1573940", "url": "https://it.wikipedia.org/wiki?curid=1898712", "title": "Complesso del Carminiello al Mercato", "text": "Il complesso del Carminiello al Mercato (gi\u00e0 \"di Sant'Ignazio al Mercato\") \u00e8 un complesso architettonico di Napoli, costituito da una chiesa ed un collegio, sito alle spalle della chiesa di Santa Croce e Purgatorio al Mercato.\nStoria.\nLa struttura religiosa fu voluta dai gesuiti, che la dedicarono a sant'Ignazio di Loyola, e fu progettata da padre Pietro Provedi, architetto della Provincia Meridionale dell'ordine, a cui si deve anche il progetto del Ges\u00f9 Nuovo. La costruzione del collegio inizi\u00f2 nel 1611, quella della chiesa, a croce greca, nel 1614.\nNel 1767, a seguito del provvedimento di espulsione dei gesuiti adottato dal ministro borbonico Bernardo Tanucci, il complesso fu rinominato \"del Carminiello\", e divent\u00f2 un centro di prima alfabetizzazione e istruzione professionale (sartoriale) per fanciulle.\nOggi il complesso ospita un istituto professionale, l'I.P.S.C.T. Isabella D'Este; tuttavia la chiesa ed il chiostro, fortemente rimaneggiati, versano in uno stato di degrado e necessitano di lavori di restauro, di cui ha usufruito soltanto il collegio nel 2011.\nAlcuni locali ospitano il centro associativo di cultura islamica \"Zayd ibn Thabit\", costituendo di fatto la moschea di Napoli, ed altri l'associazione A.N.G.L.A.D. (Associazione Nazionale Genitori Lotta alla Droga)."}
{"id": "1898713", "revid": "149727", "url": "https://it.wikipedia.org/wiki?curid=1898713", "title": "Emilienhof", "text": ""}
{"id": "1898714", "revid": "767487", "url": "https://it.wikipedia.org/wiki?curid=1898714", "title": "Welcome to the Club (Kick Axe)", "text": "Welcome to the Club \u00e8 il secondo album in studio dei Kick Axe, uscito nel 1985 per l'Etichetta discografica Epic/Pasha Records."}
{"id": "1898717", "revid": "80339", "url": "https://it.wikipedia.org/wiki?curid=1898717", "title": "Depressione del Kuma-Manych", "text": ""}
{"id": "1898718", "revid": "1378703", "url": "https://it.wikipedia.org/wiki?curid=1898718", "title": "Beware the Heavens", "text": "Beware the Heavens, pubblicato nel 1999, \u00e8 l'album d'esordio della band speed power metal finlandese Sinergy."}
{"id": "1898722", "revid": "767487", "url": "https://it.wikipedia.org/wiki?curid=1898722", "title": "Gartow", "text": "Gartow \u00e8 un comune di 1.361 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 capoluogo della comunit\u00e0 amministrativa (\"Samtgemeinde\") omonima. Vi \u00e8 nato l'agronomo Wilhelm Lauche."}
{"id": "1898725", "revid": "149727", "url": "https://it.wikipedia.org/wiki?curid=1898725", "title": "Kantow", "text": ""}
{"id": "1898726", "revid": "767487", "url": "https://it.wikipedia.org/wiki?curid=1898726", "title": "Ron Saunders", "text": "\u00c8 l'unico allenatore ad aver guidato Aston Villa, Birmingham City e West Bromwich Albion.\nCarriera.\nGiocatore.\nCugino dell'allenatore statunitense di rugby Al Saunders, esord\u00ec da calciatore professionista nel 1954 con la maglia dell'Everton; in tredici anni di carriera segn\u00f2 oltre duecento reti per Everton, Gillingham, Portsmouth, Watford e Charlton Athletic, sua ultima squadra: si ritir\u00f2 infatti dal calcio giocato nel 1967.\nAllenatore.\nSubito dopo il suo ritiro, Saunders inizi\u00f2 la carriera di allenatore nello Yeowil Town, squadra che diresse per due anni. Nel 1969, dopo aver allenato per alcuni mesi l'Oxford United, fu assunto al Norwich City, da lui portato per la prima volta in massima serie nel 1972 grazie alla vittoria nel campionato di \"Second Division\".\nDurante la stagione 1973-74, Saunders fu assunto per pochi mesi al Manchester City, quindi pass\u00f2 all'Aston Villa, che allora militava in seconda divisione. Alla sua seconda stagione nei \"Villans\" Saunders riport\u00f2 la squadra in prima divisione approdando anche in Europa grazie alla vittoria della Coppa di Lega, successo bissato nel 1977. Nel 1981, dopo alcuni anni di assestamento, Saunders condusse l'Aston Villa alla vittoria del campionato dopo settantun anni di digiuno. Nel febbraio del 1982, con la squadra annaspante nelle parti basse della classifica (ma ai quarti di finale di Coppa dei Campioni), Saunders rassegn\u00f2 le dimissioni in favore del suo assistente Tony Barton, nonostante la dirigenza gli avesse offerto di rimanere in panchina fino al termine della stagione. Fu sostituito dal suo assistente Tony Barton, che guid\u00f2 la squadra alla storica vittoria in Coppa dei Campioni.\nAl termine del campionato, Saunders fu assunto come allenatore del Birmingham City, storico rivale cittadino dell'Aston Villa, che allen\u00f2 fino al 1986 rimanendo sempre in massima divisione, ad eccezione della stagione 1984-85, al termine della quale riport\u00f2 la squadra in \"First Division\" dopo che era retrocessa.\nL'ultimo incarico da allenatore di Ron Saunders risale alla stagione 1986-87, sulla panchina del West Bromwich, appena retrocesso dalla \"First Division\"."}
{"id": "1898727", "revid": "149727", "url": "https://it.wikipedia.org/wiki?curid=1898727", "title": "L\u00e4sikow", "text": ""}
{"id": "1898728", "revid": "17830614", "url": "https://it.wikipedia.org/wiki?curid=1898728", "title": "9 Network", "text": ""}
{"id": "1898729", "revid": "149727", "url": "https://it.wikipedia.org/wiki?curid=1898729", "title": "L\u00f6gow", "text": ""}
{"id": "1898732", "revid": "149727", "url": "https://it.wikipedia.org/wiki?curid=1898732", "title": "Metzelthin", "text": ""}
{"id": "1898735", "revid": "149727", "url": "https://it.wikipedia.org/wiki?curid=1898735", "title": "Nackel", "text": ""}
{"id": "1898736", "revid": "984922", "url": "https://it.wikipedia.org/wiki?curid=1898736", "title": "Adri\u00e1n Alonso", "text": "Biografia.\nInizi\u00f2 la carriera nel C.E.A. infantile di Teletrasmette, all'et\u00e0 di 5 anni; come attore a nove anni, quando suo zio l'invit\u00f2 a partecipare a La Bella e La bestia; dopo l\u00ec cominci\u00f2 ad avere offerte di lavoro.\nHa condiviso in commerciali il forte, Colgate, annunci su Pirateria, Club America, Cineminuto, Molto occhio, Telet\u00f3n, Big Cola, Freski Bon, Campagna di Vacuanci\u00f3n, Sabritas, McDonald's, Panca Serfin ed uno di teletrasmette Hai il valore o si \"avvale.\"\nPartecip\u00f2 anche a film come Voci Innocenti, All'Altro Lato, \"The Legend of Zorro\", accanto ad Antonio Banderas, I Love Miami e Il bambino Immigrante. Fu vincitore della Dea di Argento di PECIME 2006 come migliore attuazione infantile. Questo premio si concede per la prima volta nella storia di PECIME."}
{"id": "1898737", "revid": "1776051", "url": "https://it.wikipedia.org/wiki?curid=1898737", "title": "Rock the World (Kick Axe)", "text": "Rock the World \u00e8 il terzo album in studio dei Kick Axe, uscito nel 1986 per l'etichetta discografica Epic/CBS Records."}
{"id": "1898738", "revid": "729019", "url": "https://it.wikipedia.org/wiki?curid=1898738", "title": "Battaglia di M\u00e1laga", "text": "La battaglia di M\u00e1laga \u00e8 stata un'offensiva franchista, avvenuta nel febbraio 1937, volta a prendere il controllo della provincia di M\u00e1laga. Ai franchisti si aggiunse per la prima volta il Corpo truppe volontarie italiane, che fu determinante nella vittoria golpista.\nPrecedenti.\nDopo la mancata conquista di Madrid, e la sconfitta a La Coru\u00f1a, i nazionalisti cercarono di riprendere l'iniziativa. I nazionalisti sbarcarono al porto di Cadice, e iniziarono a distribuirsi su una striscia di 25\u00a0km di distanza alla citt\u00e0 di M\u00e1laga per assediarla.\nIl 17 gennaio inizi\u00f2 l'avanzata franchista, ad Ovest con la neonata Armata del Sud guidata da Queipo de Llano e Nord-Est con i soldati del colonnello Antonio Mu\u00f1oz Jim\u00e9nez. Entrambi gli attacchi trovarono poca resistenza, e nella prima settimana riuscirono ad avanzare per 15\u00a0km.\nI repubblicani non si resero conto che i due attacchi erano combinati per la conquista di M\u00e1laga, e si trovarono impreparati il giorno dell'assalto alla citt\u00e0, il 3 febbraio.\nI combattenti.\nUn misto di forze spagnole regolari, carliste e italiane parteciparono all'attacco nazionalista di M\u00e1laga. Gli spagnoli, circa 10.000, erano guidati dal Queipo de Llano, mentre le camicie nere erano guidate da Mario Roatta. Le truppe italiane erano composte da 5.000 effettivi, che componevano nove battaglioni meccanizzati equipaggiati con carri leggeri CV35 e blindati.\nI repubblicani, invece, erano composti da 40.000 miliziani andalusi del CNT. Anche se erano in numero maggiore rispetto ai golpisti e con il morale pi\u00f9 alto, i miliziani erano completamente impreparati sotto il profilo militare. Inoltre, le loro armi erano obsolete rispetto a quelle nazionaliste.\nLa battaglia.\nL'esercito del Sud inizi\u00f2 l'attacco a M\u00e1laga da ovest, partendo dalla cittadina di Ronda, il 3 febbraio. L'attacco da Nord inizi\u00f2 la notte del 4 febbraio, con gli italiani che avanzarono rapidamente, essendo i repubblicani impotenti davanti a carrarmati e ai blindati. I nazionalisti continuarono un costante progresso verso Malaga e il 6 febbraio raggiunsero le alture intorno alla citt\u00e0. Nel timore di accerchiamento, il comandante repubblicano, colonnello Villalba, ordin\u00f2 l'evacuazione di Malaga.\nL'8 febbraio le Camicie Nere italiane e l'esercito del Sud occuparono Malaga.\nConseguenze.\nI repubblicani che riuscirono a fuggire vennero fatti oggetto di tiro dai franchisti sulla strada per Almer\u00eda. Chi non riusc\u00ec a fuggire da M\u00e1laga venne ucciso o fatto prigioniero.\nLa devastante sconfitta subita dai repubblicani causarono il ritiro dei comunisti dal governo e dell'esecutivo di Valencia.\nIl capo del governo, Francisco Largo Caballero venne sostituito da Juan Negr\u00edn L\u00f3pez; il sottosegretario alla guerra, generale Asensio Torrado, venne sostituito da Carlos de Bar\u00e1ibar, un uomo senza preparazione militare.\nMussolini spettacolarizz\u00f2 ed enfatizz\u00f2 il successo delle truppe italiane ed increment\u00f2 il coinvolgimento italiano in Spagna, nonostante l'accordo di non intervento con la Spagna.\nI piani di cattura di Valencia vennero abbandonati e la partecipazione italiana fu concentrata sul pi\u00f9 ambizioso piano di conquista di Madrid."}
{"id": "1898743", "revid": "339392", "url": "https://it.wikipedia.org/wiki?curid=1898743", "title": "Oda (santo)", "text": ""}
{"id": "1898744", "revid": "767487", "url": "https://it.wikipedia.org/wiki?curid=1898744", "title": "W. J. Smith", "text": "Ha allenato l'Aston Villa dall'agosto 1926 al maggio 1934. All'epoca, la sua posizione si chiamava \"Secretary\" e non \"Manager\", denominazione che inizi\u00f2 con il suo successore Jimmy McMullan.\nDa nessuna parte risulta il suo nome ed \u00e8 sempre stato noto come W. J. Smith."}
{"id": "1898745", "revid": "1305772", "url": "https://it.wikipedia.org/wiki?curid=1898745", "title": "Cacciatrice", "text": "Cacciatrice nella mitologia celtica \u00e9 colei che ha il compito di indirizzare le anime perdute sulla terra riportandole nell'oltremondo."}
{"id": "1898746", "revid": "1442080", "url": "https://it.wikipedia.org/wiki?curid=1898746", "title": "IV (Kick Axe)", "text": "IV \u00e8 il quarto album in studio dei Kick Axe, uscito nel 2004 e distribuito in Europa per l'etichetta discografica MTM Music."}
{"id": "1898749", "revid": "77332", "url": "https://it.wikipedia.org/wiki?curid=1898749", "title": "Purificazione del tempio", "text": ""}
{"id": "1898750", "revid": "289247", "url": "https://it.wikipedia.org/wiki?curid=1898750", "title": "AS Mastini Varese", "text": ""}
{"id": "1898751", "revid": "289247", "url": "https://it.wikipedia.org/wiki?curid=1898751", "title": "Hc Varese", "text": ""}
{"id": "1898753", "revid": "1442080", "url": "https://it.wikipedia.org/wiki?curid=1898753", "title": "Greg Wells", "text": ""}
{"id": "1898755", "revid": "287204", "url": "https://it.wikipedia.org/wiki?curid=1898755", "title": "Apparecchiature chimiche", "text": "Le apparecchiature chimiche (o unit\u00e0 di un impianto chimico) sono le parti di cui un impianto chimico \u00e8 composto, entro le quale si svolge l'Operazione unitaria (cio\u00e8 operazioni chimico-fisiche che si possono ricondurre a uno scambio di calore, scambio di materia e quantit\u00e0 di moto) e il Processo unitario (che si riconduce a una reazione chimica).\nClassificazione delle apparecchiature chimiche.\nLe apparecchiature possono funzionare \"in continuo\" oppure \"in batch\" (dall'inglese, vuol dire \"a mucchio\"). Nelle operazioni \"in continuo\" l'apparecchiatura si comporta come un sistema termodinamico aperto, nel senso che riceve materia dall'esterno (\"alimentazione\"), la trasforma e la allontana (\"prodotto\"), raggiungendo durante il suo funzionamento uno stato stazionario, cio\u00e8 un regime in cui il comportamento del sistema termodinamico rimane costante nel tempo. Nelle operazioni \"in batch\", invece, l'apparecchiatura si comporta come un sistema termodinamico chiuso, senza correnti in entrata e uscita; si hanno cos\u00ec delle fasi di carico e scarico necessarie al riempimento e allo svuotamento dell'apparecchiatura, e spesso non viene raggiunto nessuno stato stazionario, ovvero il sistema attraversa dei \"periodo di regime transitorio\" pi\u00f9 lunghi. Il reattore CSTR e la colonna di distillazione sono esempi di apparecchiature in continuo, mentre la filtropressa \u00e8 un esempio di apparecchiatura \"batch\".\nNel caso in cui l'apparecchiatura sia percorsa da due correnti, a seconda che i versi delle correnti siano concordi o discordi, si dir\u00e0 che il funzionamento dell'apparecchiatura con \"scambio in equicorrente\" o \"in scambio in controcorrente\". Questa distinzione \u00e8 di fondamentale importanza nel calcolo della potenza di uno scambiatore di calore.\nSe nell'apparecchiatura si incontrano due flussi per scambiare materia, si pu\u00f2 distinguere tra apparecchiatura \"a contatto continuo\" (se le due correnti sono sempre in contatto tra loro) o \"a stadi\" (nel caso di un'apparecchiatura suddivisa in pi\u00f9 moduli in serie, per esempio una colonna a piatti).\nInoltre, le apparecchiature possono essere caratterizzate sia in base al processo che ospitano (per esempio \"colonna di distillazione\"), sia in base alle caratteristiche costruttive (per esempio \"colonna a riempimento\").\nSebbene in alcuni casi le apparecchiature operino a temperatura ambiente e a pressione atmosferica, in generale le apparecchiature di un impianto chimico possono operare a temperature e pressioni maggiori o minori di quelle relative all'ambiente. Si dir\u00e0 in particolare che un'apparecchiatura opera \"sottovuoto\" se la sua pressione interna \u00e8 minore di quella esterna, oppure \"in pressione\" se la pressione interna supera la pressione esterna.\nDescrizione di alcune apparecchiature chimiche.\nIl \"serbatoio\" ha in genere forma cilindrica con le estremit\u00e0 (chiamate \"testa\" e \"coda\") a calotta sferica schiacciata (precisamente torisferiche), in modo da sopportare elevati valori di pressione. Esistono anche serbatoi di forma sferica, utilizzati quando le pressioni in gioco sono elevatissime (ad esempio, per il contenimento di gas). In ambito petrolchimico si utilizzano, per i liquidi infiammabili, serbatoi \"a testa flottante\", nei quali il \"pelo libero\" del liquido corrisponde sempre al tetto del serbatoio, per cui l'innesco della fiamma \u00e8 scongiurato dall'assenza di gas comburenti (come l'ossigeno dell'aria).\nIl \"reattore chimico\" \u00e8 un'apparecchiature specializzata per convertire alcuni tipi di composti chimici in altri. Per la scelta dei reattori chimici con catalizzatore si possono adottare varie tipologie costruttive: \"Reattore a letto fisso\", \"Reattore a letto mobile\" o \"Reattore a letto fluidizzato\".\nNel reattore a letto fisso il catalizzatore \u00e8 fisso rispetto alle pareti del reattore, mentre nel reattore a letto mobile il catalizzatore \u00e8 in movimento rispetto alle pareti del reattore. Quindi se il catalizzatore \u00e8 sotto forma di blocchi ancorati al reattore, il reattore \u00e8 a letto fisso, mentre se il catalizzatore \u00e8 sotto forma di polvere disciolta ad esempio in un liquido, il reattore \u00e8 a letto mobile. A seconda di come si muove il catalizzatore, si hanno poi diverse tipologie di reattore a letto mobile, tra cui: Reattore a letto trascinato, a letto fluidizzato, ecc.\nNel reattore a letto fisso il catalizzatore solido eterogeneo \u00e8 ancorato al reattore e viene attraversato dai fluidi che contengono i reagenti. Per questo tipo di reattore, spesso si rende necessaria l'operazione di rigenerazione del catalizzatore solido eterogeneo, per contrastare l'avvelenamento della superficie del catalizzatore (per esempio, ad opera di depositi superficiali di coke). La rigenerazione dei reattori a letto fisso viene svolta in sede di manutenzione o ad intervalli regolari (utilizzando un sistema di valvole). Nei reattori a letto fluidizzato, il catalizzatore e i fluidi contenenti i reagenti e i prodotti, sono mantenuti in uno stato di continua miscelazione grazie all'azione dei soli fluidi e l'operazione di rigenerazione pu\u00f2 essere svolta in continuo.\nNella progettazione su larga scala si deve tenere conto del calore prodotto o assorbito dalle reazioni chimiche, predisponendo uno scambiatore di calore, come le \"serpentine di raffreddamento\" all'interno del reattore, o come le \"camicie\" (intercapedini sulla parete del serbatoio attraversate da un fluido di raffreddamento), o ancora, scambiatori di calore esterni al reattore, o raffreddando opportunamente sezioni del reattore con correnti di \"fluido fresco\", cio\u00e8 ancora non reagito (si parla in quest'ultimo caso di \"quenching\").\nPossono anche essere presenti unit\u00e0 (o sottounit\u00e0) di miscelazione, separazione, riscaldamento, raffreddamento o combinazioni di esse. Alcune unit\u00e0 possono contenere colture di microrganismi per lo svolgimento di processi biochimici, come la fermentazione o la produzione enzimatica.\nElenco di apparecchiature chimiche.\nEcco un elenco ragionato di apparecchiature chimiche presenti in un impianto chimico:\nApparecchiature ausiliarie.\nLe \"apparecchiature ausiliarie\" hanno una funzione pi\u00f9 strettamente legata al \"piping\" che non al processo in se stesso, nel senso che in esse non si esplicano delle operazioni unitarie (a parte la movimentazione delle correnti), ma piuttosto hanno dei compiti sussidiari al processo vero e proprio, cio\u00e8: movimentazione delle correnti, controllo del processo chimico, e intercettamento dei fluidi.\nElenco di alcune apparecchiature ausiliarie:"}
{"id": "1898756", "revid": "287204", "url": "https://it.wikipedia.org/wiki?curid=1898756", "title": "Saguinus labiatus", "text": "Il tamarino dal ventre rosso o tamarino labiato (\"Saguinus labiatus\" ) \u00e8 un primate platirrino della famiglia dei Cebidi.\nDistribuzione.\nCon tre sottospecie (\"Saguinus labiatus labiatus\", \"Saguinus labiatus rufiventer\" e \"Saguinus labiatus thomasi\") questo animale abita le aree di foresta pluviale primaria e secondaria periodicamente inondata del bacino amazzonico, perlopi\u00f9 nella zona di confine fra Per\u00f9 e Brasile.\nDescrizione.\nDimensioni.\nMisura fino a 70 cm di lunghezza, di cui pi\u00f9 della met\u00e0 spettano alla coda (pi\u00f9 lunga del corpo di almeno 10 cm), per un peso di circa mezzo chilo.\nAspetto.\nIl pelo \u00e8 nero sulla testa e la parte ventrale del corpo: il petto, il ventre e la parte interna delle zampe sono invece color rosso-ruggine (da cui il nome comune), mentre attorno alla bocca il pelo \u00e8 bianco (caratteristica dalla quale deriva invece il nome scientifico della specie). Il pelo pu\u00f2 essere bianco anche attorno alle orecchie, cos\u00ec come sparsi peli bianchi possono essere presenti sul quarto posteriore. La coda e le zampe posteriori presentano sfumature grigiastre.\nLe mani sono prive di pollici opponibili: il pollice, tuttavia, si differenzia ugualmente dalle altre dita perch\u00e9 dotato di unghia larga ed appiattita, anzich\u00e9 di unghie appuntide a guisa di artiglio.\nBiologia.\nSi tratta di animali diurni ed arboricoli, che vivono in gruppi. Molto caute e guardinghe, queste scimmiette hanno sviluppato una serie di accorgimenti per ridurre al minimo il tasso di perdite a causa della predazione: scelgono con cura i propri rifugi per la notte, che devono consistere in cavit\u00e0 con pi\u00f9 fori d'uscita, inoltre tendono a cambiare spesso rifugio ed a ritirarsi per dormire prima del tramonto, in modo tale da non farsi intercettare da eventuali predatori notturni nei paraggi. Inoltre, lasciano sempre delle sentinelle mentre si cibano o si muovono, le quali avvertono il gruppo dell'imminenza di una minaccia tramite una variet\u00e0 di vocalizzazioni diverse, a seconda della fonte di pericolo.\nAlimentazione.\nSi nutrono ai livelli pi\u00f9 bassi della volta forestale, senza tuttavia scendere quasi mai a terra: mangiano frutta matura, nettare ed insetti, che catturano avvicinandosi di soppiatto e finendoli con un balzo fulmineo ed un morso alla testa.\nRiproduzione.\nLa stagione riproduttiva va da ottobre a dicembre: la femmina dominante (che \u00e8 anche l'unica a potersi riprodurre), al termine di una gestazione di circa cinque mesi, d\u00e0 alla luce due gemelli, che vengono accuditi dall'intero gruppo.\nI cuccioli vengono svezzati attorno al terzo mese d'et\u00e0 e raggiungono la maturit\u00e0 sessuale attorno all'anno e mezzo di vita."}
{"id": "1898760", "revid": "767487", "url": "https://it.wikipedia.org/wiki?curid=1898760", "title": "Hansi Gnad", "text": "Collegamenti esterni.\n "}
{"id": "1898763", "revid": "1776051", "url": "https://it.wikipedia.org/wiki?curid=1898763", "title": "Associazione Sportiva Mastini Varese Hockey 1988-1989", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 1988-89.\nLe gare della stagione.\nPresenze e gol.\nPlayoff.\n Gara 1\n Varese - Bolzano 3-2\n Gara 2\n Bolzano - Varese 3-7\n Gara 1\n Varese - Fassa 2-1\n Gara 2\n Fassa - Varese 0-6\n Gara 3\n Varese - Fassa 4-2"}
{"id": "1898766", "revid": "729019", "url": "https://it.wikipedia.org/wiki?curid=1898766", "title": "Invasione luso-brasiliana", "text": "L'invasione luso-brasiliana, anche conosciuta come invasione portoghese del 1816, guerra contro Artigas (in Brasile) o seconda invasione portoghese del 1816, fu l'insieme delle operazioni militari succedutesi tra il 1816 e il 1820 in seguito all'invasione da parte dell'esercito allestito dal Regno Unito di Portogallo, Brasile e Algarve del territorio della Provincia Orientale del R\u00edo de la Plata, che sarebbe divenuta in futuro la Repubblica Orientale dell'Uruguay, e di una parte della regione argentina compresa tra i fiumi Uruguay e Paran\u00e1 (la cosiddetta \"Mesopotamia argentina\"); il conflitto fu esteso al sud del Brasile, e precisamente al Rio Grande do Sul, dal contrattacco organizzato dalle milizie orientali, che si opponevano all'invasione. La guerra ebbe come risultato l'annessione della \"Banda Oriental\", il territorio a est del fiume Uruguay, al Regno del Brasile con il nome di Provincia Cisplatina.\nI contendenti furono da un lato le milizie della \"Banda Oriental\" allestite dagli esponenti locali che si riconoscevano nella linea politica del \"caudillo\" Jos\u00e9 Gervasio Artigas, coadiuvate da alcuni capi politici e militari di altre province che componevano la Liga Federal e che scelsero di seguirlo, come Andr\u00e9s Guazurary; dall'altro lato combatterono le truppe regolari luso-brasiliane, comandate da Carlos Frederico Lecor.\nSul fronte marittimo, il conflitto si allarg\u00f2 oltre il R\u00edo de la Plata e il litorale argentino per estendersi in maniera globale, dal momento che i corsari fedeli ad Artigas perseguirono le imbarcazioni portoghesi e spagnole in Europa, in Africa e nei Caraibi.\nRiguardo all'invasione luso-brasiliana esistono poche fonti di informazione, in confronto a quelle reperibili su altri temi storici regionali. Ci\u00f2 si deve principalmente al disinteresse nei confronti di questa guerra da parte dei fondatori della storiografia uruguaiana (Juan Zorrilla de San Mart\u00edn, Francisco Bauz\u00e1, etc.), intenti a creare un'apoteosi della figura di Artigas, e a quello degli storici contemporanei, per la maggior parte dei quali il periodo di dominazione portoghese e brasiliana dell'Uruguay rappresenta una zona d'ombra tra l'epoca coloniale e il raggiungimento dell'indipendenza.\nCause della guerra.\nI motivi che portarono il re del Portogallo Giovanni VI di Braganza, insediatosi dal 1808 a Rio de Janeiro, a lanciarsi alla conquista della \"Banda Oriental\" possono essere suddivisi in generali e circostanziali.\nTra i primi spicca l'antica aspirazione portoghese a portare i confini brasiliani fino al R\u00edo de la Plata, sostenendo che tale situazione fosse prevista dal trattato di Tordesillas, per mezzo del quale Spagna e Portogallo si erano divisi il mondo nel 1494. Per questa ragione il R\u00edo de la Plata fu teatro di cruenti scontri nel corso dei secoli, anche dopo che le colonie americane riuscirono a rendersi indipendenti dalle potenze europee. Lo storico argentino Liborio Justo defin\u00ec \u201catavico\u201d tale conflitto e Ram\u00f3n Jos\u00e9 C\u00e1rcano afferm\u00f2 che la rivalit\u00e0 tra spagnoli e portoghesi si protrasse nella regione per tre secoli, dall'epoca della scoperta fino al periodo delle dittature militari.\nLa zona risultava strategica per essere lo sbocco di un enorme bacino idrografico, uno dei pi\u00f9 grandi del mondo, che si spinge fino al cuore dell'America del Sud, dalle ricche miniere di Potos\u00ed, nell'attuale Bolivia, al Paraguay, al Mato Grosso e fino a San Paolo. Inoltre, la \"Banda Oriental\" tra il XVIII e gli inizi del XIX secolo era una zona di importanti risorse agricole nella quale, in quelle che erano state le antiche \"vaquer\u00edas\", si produceva il \"tasajo\", un taglio di carne bovina che, salato, costituiva l'alimento base degli schiavi di origine africana che rappresentavano la base dell'economia brasiliana.\nSeguendo questa linea storica conflittuale, nel 1536 Buenos Aires fu fondata con il fine di impedire che i portoghesi risalissero il R\u00edo de la Plata. Durante il periodo in cui il regno di Portogallo fu integrato nell'Unione iberica, tra il 1580 e il 1640, si allentarono le precauzioni spagnole per difendere le mal definite frontiere tra i due regni, circostanza della quale approfitt\u00f2 il Portogallo per estendere il territorio brasiliano a ovest e a sud.\nNel 1680 il Regno del Portogallo fond\u00f2 Colonia del Sacramento, primo insediamento nell'attuale territorio dell'Uruguay, esattamente di fronte a Buenos Aires, sulla sponda settentrionale del R\u00edo de la Plata. Da quel momento si susseguirono diversi scontri e accordi precari tra portoghesi e spagnoli nella \"Banda Oriental\" e nel territorio di Misiones, conosciuti come \u201cguerre del R\u00edo de la Plata\u201d.\nIl Portogallo sfrutt\u00f2 anche a suo vantaggio le particolari circostanze politiche verificatesi a partire dall'invasione napoleonica della Spagna nel 1808, presentando la principessa Carlotta Gioacchina, moglie di Giovanni VI e sorella di Ferdinando VII, il re spagnolo prigioniero di Napoleone, come la migliore alternativa per preservare gli interessi della corona spagnola. Tuttavia la lotta comune contro il Bonaparte, che dalla Spagna voleva invadere il Portogallo a causa della mancata adesione al blocco continentale, fece rinviare per motivi di opportunit\u00e0 il progetto di occupazione delle colonie spagnole.\nAntecedenti diretti dell'invasione furono l'occupazione della parte orientale di Misiones compiuta dalle truppe portoghesi nel 1801, sotto il comando del bandeirante Jos\u00e9 Francisco Borges do Canto e i tentativi di instaurare un protettorato durante la crisi del 1808. Quest'ultima si verific\u00f2 quando il governatore di Montevideo, Francisco Javier de El\u00edo, entr\u00f2 in conflitto con il vicer\u00e9 del R\u00edo de la Plata, Santiago de Liniers, e arriv\u00f2 alla rottura politica e alla costituzione di una nuova giunta in citt\u00e0 il 21 settembre. La monarchia portoghese approfitt\u00f2 della situazione e invi\u00f2 il militare e diplomatico Joaquim Xavier Curado ad offrire l'accettazione di un protettorato nella \"Banda Oriental\", con la scusa di preservarla da un vicer\u00e9 visto con sospetto per le sue origini francesi. Al principio El\u00edo rifiut\u00f2 l'offerta, ma il susseguirsi degli avvenimenti, a partire dalla rivoluzione di Maggio del 1810 a Buenos Aires, permise ai portoghesi in due occasioni di tentare l'occupazione armata del territorio orientale. Le due occasioni si manifestarono nel 1811 e nel 1816.\nL'invasione portoghese del 1811 fu conseguenza di una richiesta inoltrata da Francisco Javier de El\u00edo, divenuto vicer\u00e9 del R\u00edo de la Plata, per intervenire contro i rivoluzionari. Questa invasione fu messa in atto nel contesto della rivoluzione di Maggio, quando El\u00edo aveva spostato a Montevideo la capitale del vicereame. La rivoluzione era per\u00f2 riuscita a raggiungere la \"Banda Oriental\": Jos\u00e9 Artigas e Jos\u00e9 Rondeau comandavano le truppe ribelli che, a seguito della vittoria nella battaglia di Las Piedras, posero d'assedio Montevideo il 21 maggio 1811. Nonostante fosse accerchiato e in difficolt\u00e0, El\u00edo riusc\u00ec a bloccare con la flotta navale fedele alla Spagna il porto di Buenos Aires e chiam\u00f2 in suo aiuto i portoghesi. Un mese dopo, in luglio, part\u00ec da Rio de Janeiro, diretta a sud, una spedizione militare di 4000 uomini al comando del generale Diego de Souza. Sconfitto in Paraguay e in Alto Per\u00f9 e con i propri commerci resi impossibili dal blocco navale, il governo rivoluzionario di Buenos Aires cerc\u00f2 a partire da agosto un accordo con Montevideo per ottenere la fine del blocco e il ritiro dei portoghesi. Gli abitanti della \"Banda Oriental\" fedeli ad Artigas rifiutarono l'armistizio, che li consegnava nelle mani del nemico, e seguirono il loro capo politico nel corso di un vero e proprio esodo di massa. Le truppe portoghesi non abbandonarono il territorio orientale fino all'agosto del 1812, quando, con la mediazione del governo britannico, l'accordo Rademaker-Herrera pose temporaneamente fine alle ostilit\u00e0.\nNel 1816, la situazione di guerra tra il movimento federale e Buenos Aires (che in pratica assicurava quanto meno la neutralit\u00e0 di quest'ultima in caso di occupazione della \"Banda Oriental\", culla della rivolta) e il clima di restaurazione in Europa, che negava alle colonie il diritto di rendersi indipendenti dalle monarchie titolari (che giustificava il Portogallo ad intervenire contro i rivoluzionari anti-spagnoli), risultarono circostanze favorevoli alla realizzazione dell'antico obbiettivo portoghese.\nLa famiglia reale che nel 1808 era emigrata a Rio de Janeiro fuggendo dall'invasione francese non aveva pi\u00f9 niente a che vedere con la corte orgogliosa che nel 1816 preoccupava l'Inghilterra per le sue mire espansionistiche. Le infinite possibilit\u00e0 del ricco territorio brasiliano, lo sviluppo economico prodotto dall'apertura dei porti della colonia al commercio internazionale, avvenuta nel 1808, e la distanza dai conflitti europei provocarono nella direzione politica portoghese un'idea audace: convertire il Brasile nel centro di decisione del regno e nella sede permanente delle sue autorit\u00e0. Questa idea fu presa in seria considerazione dal re in particolar modo dopo la morte, nel 1816, della madre, la regina Maria, affetta da tempo da malattia mentale. Il principe reggente Giovanni sal\u00ec formalmente al trono con il nome di Giovanni VI; il nuovo monarca fece delle vicende americane il centro della sua politica. Il Brasile sembrava promettere ai Braganza un futuro che il piccolo Portogallo non avrebbe potuto offrire.\nGi\u00e0 il 16 dicembre 1815 un decreto aveva trasformato il Regno del Portogallo in Regno Unito di Portogallo, Brasile e Algarve; il Brasile cessava cos\u00ec di essere una colonia e, con il nome di Regno del Brasile, diventava parte integrante dello stato. La politica espansiva si accentu\u00f2 e l'idea di un impero brasiliano fu incoraggiata e supportata. Questa politica non coincideva con i piani dell'Inghilterra, e ad essa si oppose l'ambasciatore britannico Lord Strangford, che in precedenza aveva avuto una grande influenza sul governo portoghese. Le proteste arrivarono al loro culmine quando lo stesso re chiese a Londra, nell'aprile del 1815, la sostituzione del diplomatico, ottenendola immediatamente. Questi fatti non alterarono l'antica dipendenza del Portogallo, e in seguito del Brasile imperiale, dalla politica economica dell'Impero Britannico; la relativa emancipazione di Giovanni VI nei confronti della potenza britannica, che fino a quel momento aveva controllato da vicino la politica portoghese, gli permise di mettere in atto il progetto di invadere e annettere la Provincia Orientale. Particolare interesse nel progetto avevano i grandi proprietari terrieri del Rio Grande do Sul, che da una parte aspiravano al controllo del porto di Montevideo come sbocco alla propria attivit\u00e0 commerciale, mentre dall'altra erano preoccupati dalle riforme agrarie attuate da Artigas, secondo le quali si stabiliva la facolt\u00e0 di confisca delle terre appartenenti ai nemici della rivoluzione e la loro distribuzione al proletariato rurale secondo la consegna che \u201ci pi\u00f9 infelici saranno i pi\u00f9 privilegiati\u201d. Inoltre, all'interno del caos imperante nelle Province Unite del R\u00edo de la Plata, il radicalismo di Artigas rendeva la Provincia Orientale un pericoloso centro di diffusione di idee federaliste e repubblicane. Non \u00e8 un caso, dunque, che quelli che in futuro saranno i pi\u00f9 importanti capi del separatismo riograndense nella guerra dei Farrapos, come Bento Gon\u00e7alves da Silva e Bento Manuel Ribeiro abbiano avuto un ruolo di primo piano nell'invasione.\nInfine, gli immigrati spagnoli e americani che si erano rifugiati in Brasile persuasero anch'essi il re portoghese e brasiliano Giovanni VI ad intraprendere una campagna militare nella Provincia Orientale con l'obbiettivo di conquistarla. Gaspar de Vigodet, ultimo governatore spagnolo di Montevideo, e il frate Cirilo Alameda promossero l'avventura con la speranza che, una volta ottenuta la vittoria, il Portogallo avrebbe restituito i territori conquistati alla corona spagnola. I rivoluzionari unitari di Buenos Aires esiliati in seguito all'ammutinamento federalista del 1815, capeggiati da Carlos Mar\u00eda de Alvear, speravano nella sconfitta di Artigas e fornivano ai luso-brasiliani informazioni utili per i loro piani di guerra; gli stessi orientali contrari all'operato di Artigas si mossero in tal senso. Particolare importanza ebbe Nicol\u00e1s Herrera, che riuniva nella sua persona il doppio ruolo di orientale contrario ad Artigas e di segretario del governo Alvear rovesciato nel 1815; le sue conoscenze in merito alla geografia e alla realt\u00e0 politica e la relazioni da lui consegnate ai portoghesi indicanti le forze militari di cui disponeva la Provincia Orientale ebbero notevole importanza. Grazie alle informazioni di cui era in possesso, ad Herrera fu affidato il ruolo di segretario del generale Lecor, incaricato di dirigere l'invasione.\nLa complicit\u00e0 del Direttorio unitario argentino.\nIl principale inconveniente della campagna militare consisteva nella possibilit\u00e0 che il governo delle Province Unite del R\u00edo de la Plata intervenisse in difesa di quello che formalmente era un territorio che gli apparteneva fin dalle origini; al Portogallo infatti non conveniva iniziare una guerra il cui esito sarebbe stato incerto. Secondo gli storici uruguaiani Washington Reyes Abadie, Oscar H. Bruschera e Tabar\u00e9 Melogno, e l'argentino Ra\u00fal Scalabrini Ortiz, la sicurezza della neutralit\u00e0 fu garantita in primo luogo da Manuel Jos\u00e9 Garc\u00eda, inviato delle Province Unite presso la corte reale portoghese a Rio de Janeiro, per evitare un eventuale appoggio di questa all'impero spagnolo, che in quel periodo era impegnato in una campagna volta al recupero delle colonie americane che si erano rese indipendenti. Nella sua corrispondenza, Garc\u00eda esprime l'augurio che il governo brasiliano riesca ad estirpare il contagio federalista e afferma che l'invasione possa entrare negli interessi di entrambe le potenze regionali.\nQuanto al ruolo di Juan Mart\u00edn de Pueyrred\u00f3n, che assunse la carica di Direttore Supremo nel 1816, lo storico uruguaiano Lincoln Maiztegui Casas asserisce che questi, pur differenziandosi dal gruppo degli unitaristi radicali al quale apparteneva Garc\u00eda, riteneva che il governo unitario non sarebbe stato in grado di sconfiggere da solo il rapido estendersi del movimento federale nelle province; come i precedenti governanti di Buenos Aires, Pueyrred\u00f3n vedeva di buon occhio un'eventuale sconfitta di Artigas, considerato alla stregua di un barbaro. L'atteggiamento del Direttore Supremo nei confronti dell'invasione rimase ambiguo, rispondendo da un lato agli sviluppi positivi che essa poteva portare nella lotta contro i movimenti federalisti del litorale argentino, e dall'altro lato a un'opinione pubblica che si opponeva decisamente alla perdita della Provincia Orientale e alla paventata creazione in suo luogo di un piccolo stato indipendente, propugnata dagli interessi britannici nell'area.\nAlla fine Pueyrred\u00f3n collabor\u00f2 con l'invasione, non solo perch\u00e9 non dichiar\u00f2 guerra ai luso-brasiliani di fronte all'occupazione di una parte del paese che governava, ma anche perch\u00e9 attacc\u00f2 le province della \"Liga Federal\", che non poterono collaborare alla difesa del territorio orientale allestita da Artigas. D'altra parte, l'intransigenza di Artigas, che neg\u00f2 sempre di riconoscere l'autorit\u00e0 di Buenos Aires, port\u00f2 al Direttore Supremo la convinzione che non fosse possibile trovare un accordo con il \"caudillo\" orientale.\nNei primi momenti dell'invasione, Pueyrred\u00f3n mand\u00f2 un suo emissario, Nicol\u00e1s de Vedia, ad incontrare Lecor, chiedendogli di assicurarsi che l'invasione non sarebbe proseguita a Entre R\u00edos e lasciando nel contempo disposizione al suo inviato di osservare durante i colloqui una stretta neutralit\u00e0; Vedia torn\u00f2 a Buenos Aires con la promessa che le truppe portoghesi non sarebbero andate oltre la Provincia Orientale, ottenuta dalle sue conversazioni con Nicol\u00e1s Herrera. In seguito Pueyrred\u00f3n invi\u00f2 armi e forniture di guerra ad Artigas, sebbene di scarso volume, emise un prestito per spese militari e costitu\u00ec una commissione di guerra incaricata di valutare e organizzare il possibile conflitto.\nPiani di guerra.\nPiano militare delle truppe luso-brasiliane.\nL'esercito luso-brasiliano poteva contare in totale tra i 10000 e i 12000 uomini, ottimamente armati e disciplinati, veterani delle guerre napoleoniche; aveva inoltre un rodato servizio di spionaggio, che gli permise di conoscere con precisione le principali mosse di Artigas, e una cura rigorosa di ogni dettaglio, con un servizio sanitario composto da 30 medici. Le truppe cominciarono a concentrarsi a Rio de Janeiro nel marzo del 1816; il corpo di spedizione era agli ordini del generale Carlos Frederico Lecor. Il 13 maggio 1816, giorno del suo compleanno, il re Giovanni VI pass\u00f2 in rassegna con orgoglio e stupore le truppe destinate all'invasione.\nIl piano delle operazioni prevedeva l'invasione della \"Banda Oriental\" e della regione compresa tra i fiumi Paran\u00e1 e Uruguay.\nLe istruzioni date dal re a Lecor il 4 giugno 1816, sottoscritte dal marchese di Aguilar, sono particolarmente illustrative per conoscere i moventi e i propositi dell'azione portoghese nella Provincia Orientale e nei territori rioplatensi. Lecor ricevette disposizione che, pur avendo la forza necessaria per battere Artigas, sarebbe stato conveniente \u201cdare prova di umanit\u00e0\u201d, e gli si concesse il potere di trattare con il capo orientale sulla base di alcune condizioni; queste prevedevano la possibilit\u00e0 di accoglierlo in esilio in una citt\u00e0 brasiliana e di permettergli di vendere i propri beni. Inoltre, gli ufficiali orientali avrebbero potuto essere ammessi nell'esercito luso-brasiliano, se lo avessero richiesto; allo stesso modo si sarebbero potuti arruolare come cadetti tutti i giovani delle famiglie di Montevideo.\nIn ultima istanza si raccomand\u00f2 in maniera particolare di conservare la pi\u00f9 stretta neutralit\u00e0 con il governo di Buenos Aires, e, nel caso fosse stato richiesto da questo, di assicurare di non voler raggiungere la sponda meridionale del R\u00edo de la Plata. Il giorno seguente il rilascio di queste istruzioni, il 5 giugno 1816, Giovanni VI nomin\u00f2 Lecor governatore e capitano generale di Montevideo; nei disegni della corte portoghese, dunque, il porto avrebbe dovuto assumere un governo separato da quello del restante territorio occupato.\nLe divisioni luso-brasiliane.\nLa preparazione dell'invasione cominci\u00f2 alla met\u00e0 del 1815. Il primo passo fu quello di spostare in Brasile la divisione dei Volontari Reali (\"Divis\u00e3o de Voluntarios Reais do Principe\"), che rappresentava il corpo d'elite destinato alle operazioni e che era comandata dallo stesso Lecor. Nella divisione operava come consigliere l'inglese William Carr Beresford, promosso al grado di maresciallo dal principe reggente, ed era composta da due brigate, comandate da Jorge de Avillez Zuzarte e Francisco Homen de Magalh\u00e3es Pizarro; ogni brigata era costituita da due battaglioni di cacciatori, tre squadroni di cavalleria e un parco d'artiglieria. La divisione contava in totale 6000 unit\u00e0. Lecor trasfer\u00ec via terra i suoi uomini fino a Porto Alegre, dove mise a punto un nuovo piano con il Capitano Generale di Rio Grande do Sul, il marchese di Alegrete. Secondo questo ordine d'operazioni lo stesso Lecor, al comando del suo corpo d'elite, avrebbe dovuto marciare lungo il litorale atlantico in direzione di Maldonado e Montevideo, fiancheggiato dalla squadra navale, comandata dal conte di Viana.\nLa divisione del generale Bernardo Silveira avrebbe dovuto invadere Cerro Largo avendo come obbiettivo finale Paysand\u00fa e il compito di proteggere il lato destro di Lecor; la sua forza era composta da 2000 uomini, tra i quali figuravano alcuni Volontari Reali e 800 miliziani di cavalleria riograndense.\nIl tenente colonnello Abreu, al comando di 650 uomini, si sarebbe occupato con il brigadiere Chagas del territorio di Misiones. Il maggiore Jardim ricevette il compito di assicurare le comunicazioni tra questi due ultimi capi e di vigilare sulle trib\u00f9 indigene dei Charr\u00faa e dei Minu\u00e1n.\nDa ultimo, una nutrita riserva di 2000 uomini e 11 pezzi d'artiglieria, al comando di Joaquim Xavier Curado, sarebbe rimasta a Ibirapui\u00e1 Chico, pronta a muovere in appoggio di qualunque contingente.\nLe maggiori difficolt\u00e0 del piano erano costituite dalle enormi distanze presenti tra le diverse colonne dell'esercito, che potevano creare problemi di approvvigionamento e di collegamento. Per questo motivo era fondamentale riuscire a tenere fuori dal conflitto Buenos Aires e conquistare nel modo pi\u00f9 celere possibile la piazza di Montevideo, trasformandola in un'efficiente base per le operazioni militari contro la resistenza.\nIl piano di Artigas.\nArtigas venne a conoscenza dei piani portoghesi nei primi giorni del 1816. Il \"caudillo\" gi\u00e0 intuiva i propositi di invasione grazie a varie lettere da lui intercettate; dopo essere entrato in possesso di un'importante missiva proveniente da Rio de Janeiro avvert\u00ec immediatamente il capo militare della regione di Misiones, Andr\u00e9s Guazurary. A questi invi\u00f2 l'11 gennaio, lo stesso giorno nel quale metteva in allarme il suo uomo a Montevideo, istruzioni nelle quali avvisava della certezza dei preparativi in corso e chiedeva di impedire il passaggio della frontiera a qualunque portoghese. Le indicazioni chiedevano inoltre a Guazurary di abbandonare Candelaria, lasciandovi una guarnigione per controllare eventuali movimenti dal Paraguay, e raggiungere Santo Tom\u00e9, dove sarebbe stato pi\u00f9 facile difendere la zona nel caso di un'eventuale invasione portoghese. Due giorni dopo diffuse la notizia a tutte le autorit\u00e0 della Provincia Orientale, avvertendole della necessit\u00e0 di dover combattere l'invasore fino all'ultima goccia di sangue.\nIl capo orientale attu\u00f2 rapidamente una serie di misure preventive, che andarono intensificandosi nei mesi successivi. Vennero organizzati corpi di cavalleria, furono dislocate guarnigioni in posti strategici e fu disposta la requisizione di armi e munizioni; si ordin\u00f2 la fabbricazione di polvere da sparo e furono permesse l'interrogazione degli individui sospetti e la fucilazione dei cospiratori. Fu disposto l'invio di armi ed equipaggiamenti militari nell'accampamento di Purificaci\u00f3n del Hervidero, che avrebbe dovuto diventare il quartier generale della resistenza all'esercito invasore.\nQuando ebbe la certezza dell'invasione, Artigas concep\u00ec un audace piano strategico, consistente nel forzare il fiume Uruguay a monte dell'affluente Ibicuy e portare la guerra nel territorio brasiliano, con lo scopo di tagliare le comunicazioni e isolare l'avanguardia dalla riserva e dagli approvvigionamenti. I colpi pi\u00f9 rapidi e forti avrebbero dovuto essere portati dal territorio di Misiones, in modo da rendere difficile l'avanzata verso Montevideo. Le truppe di Fructuoso Rivera e Fernando Otorgu\u00e9s si sarebbero occupate di sbarrare la strada pi\u00f9 probabile, quella di Cerro Largo e Melo, mentre allo stesso Artigas sarebbe spettato il compito di comandare il contrattacco al quartier generale portoghese nel Rio Grande do Sul.\nOrganizzazione militare delle truppe di Artigas.\nArtigas frazion\u00f2 il territorio della \"Banda oriental\" in cinque zone militari, ponendo un generale al comando di ciascuna di esse; i comandanti erano rispettivamente il fratello Manuel Francisco Artigas, Tom\u00e1s Garc\u00eda de Z\u00fa\u00f1iga, \u00c1ngel N\u00fa\u00f1ez, Pedro Fuentes e Miguel Gadea. Il \"caudillo\" orientale contava su una forza compresa tra i 6000 e gli 8000 uomini armati, anche se alcuni elevano la cifra a 9000 o 10000, nella loro maggioranza miliziani, buoni guerriglieri ma privi di disciplina e precariamente armati. Possedevano una nutrita cavalleria ma scarsa fanteria; nella cifra sono compresi 3000 indios guaran\u00ed.\nSeppure si trovasse in un contesto difensivo, Artigas elabor\u00f2 un piano strategico offensivo, cercando di portare la guerra nel territorio nemico e di colpire i luso-brasiliani nel loro punto pi\u00f9 debole: le linee di comunicazione. All'azione offensiva nel nord affianc\u00f2 una strategia difensiva elastica nel sud della \"Banda Oriental\".\nLo schieramento del \"caudillo\" orientale prevedeva l'allestimento di tre divisioni. Quella pi\u00f9 a nord, comandata dal figlio adottivo Andr\u00e9s Guazurary, popolarmente chiamato \"Andresito\", era schierata sulla sponda destra del fiume Uruguay, a nord del R\u00edo Cuareim, ed era composta da una colonna di soldati provenienti da Entre R\u00edos, guidata da Pantale\u00f3n Sotelo, e da quella dello stesso Guazurary. La divisione centrale, stanziata nei pressi di Purificaci\u00f3n del Hervidero, era costituita da una colonna d'avanguardia di 3400 uomini al comando di Andr\u00e9s Latorre e da una riserva che doveva fungere da appoggio alla prima, guidata da Jos\u00e9 Gervasio Artigas. La terza divisione aveva il compito di ostacolare l'avanzata luso-brasiliana; era composta dalla colonna di Fructuoso Rivera, posta a difesa di Maldonado, e da quella di Fernando Otorgu\u00e9s, stanziata pi\u00f9 all'interno, nella zona di Melo.\nSviluppo delle azioni belliche terrestri.\n1816.\nLe ostilit\u00e0 cominciarono il 28 agosto, quando l'avanguardia dell'esercito di Carlos Frederico Lecor, al comando del maresciallo Sebasti\u00e3o Pinto de Ara\u00fajo Correia, occup\u00f2 la fortezza di Santa Teresa, avvertendo con un proclama che \u201ci generali portoghesi avevano istruzione di trattare gli orientali come i propri figli\u201d.\nFronte nord.\nIniziata l'invasione, Artigas mise in atto il suo piano, che prevedeva che Guazurary riconquistasse il territorio orientale di Misiones, occupato da anni dai portoghesi, puntando verso l'antica riduzione di San Francisco Borja; nel frattempo l'alfiere Pantale\u00f3n Sotelo, al comando del contingente proveniente da Entre R\u00edos, avrebbe dovuto cercare un punto per attraversare pi\u00f9 a valle l'Uruguay con l'obbiettivo di portargli appoggio. Il 12 settembre Guazurary attravers\u00f2 il fiume, innescando le prime scaramucce; il giorno seguente e il 16 settembre ottenne due piccoli successi che gli aprirono la strada per San Borja, quartier generale di Francisco das Chagas Santos, che divenne da questo momento il suo diretto avversario nel conflitto.\nIncaricato di guidare la riserva, il comandante portoghese Joaquim Xavier Curado invi\u00f2 una colonna agli ordini del tenente colonnello Jos\u00e9 de Abreu per impedire che le forze di Sotelo si unissero con quelle di Andresito Guazurary, mentre un'altra sua pattuglia, guidata da Alejandro Queir\u00f3, fu costretta a ritirarsi dopo aver incontrato l'avanguardia di Artigas in quella che fu posteriormente chiamata battaglia di Santa Ana.\nSotelo attravers\u00f2 l'Uruguay, ma fu attaccato di sorpresa il 21 settembre da Abreu, che lo respinse; lo stesso giorno, Guazurary cinse d'assedio San Borja. Un secondo tentativo di attraversare il fiume pi\u00f9 a monte da parte di Sotelo fu respinto nuovamente, mentre il 3 ottobre Andresito attacc\u00f2 a San Borja; le forze luso-brasiliane di Chagas, aiutate dall'arrivo di Abreu, lo sconfissero in quella che fu chiamata battaglia di San Borja, costringendolo a ritirarsi anch'esso sulla sponda occidentale dell'Uruguay. Il 19 ottobre, Jo\u00e3o de Deus Mena Barreto intercett\u00f2 Jos\u00e9 Antonio Berd\u00fan, che al comando di 700 uomini cercava di portare aiuto a Guazurary e Sotelo, e lo sconfisse nella sanguinosa battaglia di Ibirocahy.\nCon tutti i suoi uomini sconfitti, Artigas si apprestava ad essere attaccato anch'esso. Curado gli invi\u00f2 contro Joaquim de Oliveira \u00c1lvares, che il 27 ottobre lo sconfisse nella battaglia di Carumb\u00e9; dopo aver perso 500 uomini nello scontro, il \"caudillo\" orientale fu costretto a ritirarsi sul fiume Arapey per riorganizzare le sue forze. In soli 36 giorni le truppe luso-brasiliane riuscirono cos\u00ec ad arrestare le manovre offensive di Artigas sul fronte settentrionale, impedendo in tal modo l'unione delle forze orientali e il successo di un piano intelligentemente concepito.\nLa missione Dur\u00e1n-Gir\u00f3.\nAl verificarsi dell'invasione, il governatore di Montevideo Miguel Barreiro cerc\u00f2 aiuto presso Pueyrred\u00f3n, dal momento che, al di l\u00e0 dello scontro politico con Artigas, il territorio della \"Banda Oriental\" apparteneva formalmente alle Province Unite del R\u00edo de la Plata. Il Direttore Supremo si disse disposto a inviare aiuti consistenti in cambio del riconoscimento del potere centrale di Buenos Aires e dell'adesione al Congresso di Tucum\u00e1n.\nBarreiro invi\u00f2 due delegati, Juan Jos\u00e9 Dur\u00e1n e Juan Francisco Gir\u00f3, a cercare un accordo; questi furono ricevuti da una giunta straordinaria nella quale figuravano le pi\u00f9 alte cariche delle Province Unite. In essa Pueyrred\u00f3n manifest\u00f2 la sua volont\u00e0 di intervenire, ma il consiglio si oppose a tale risoluzione; il Direttore Supremo fece quindi mettere a verbale la sua posizione contraria al parere dell'assemblea.\nDur\u00e1n e Gir\u00f3 accettarono le condizioni di Pueyrred\u00f3n e firmarono l'accordo l'8 dicembre. Quando inviarono la notizia a Montevideo, tuttavia, trovarono l'opposizione di Barreiro e, soprattutto, di Artigas, che indirizz\u00f2 loro una lettera infuocata nella quale li accus\u00f2 di non essere stati investiti del potere di firmare un accordo simile. Il Cabildo di Montevideo tent\u00f2 di riparare la situazione inviando a Buenos Aires un altro mediatore, Tom\u00e1s Garc\u00eda de Z\u00fa\u00f1iga, che ottenne solamente l'invio a Colonia del Sacramento di 300 fucili e 30000 munizioni; alla richiesta di un patto stabile in cambio della rinuncia di Artigas alle mire sulla provincia di Santa Fe il \"caudillo\" orientale non rispose.\nFronte sud.\nMentre la controffensiva orientale falliva a nord, l'invasione proseguiva lungo il litorale atlantico. L'avanguardia luso-brasiliana, comandata da Sebasti\u00e3o Pinto de Ara\u00fajo Correia, occup\u00f2 la citt\u00e0 di Castillos il 5 settembre 1816. Dalla sua posizione di Maldonado, Fructuoso Rivera avanz\u00f2 verso est per seguire l'avanzata nemica; dopo essere uscito sconfitto da una scaramuccia al Paso de Chafalote si limit\u00f2 ad osservare i movimenti dell'avanguardia luso-brasiliana, aspettando il momento opportuno per attaccarne gli elementi pi\u00f9 arretrati.\nL'avanguardia luso-brasiliana di Ara\u00fajo Correia alla fine sconfisse Rivera il 19 novembre nella battaglia di India Muerta, costringendo il comandante orientale a lasciare sul terreno 250 morti, 38 prigionieri e un cannone; lo scontro costitu\u00ec una violazione alle istruzioni di Artigas, che aveva ordinato di mantenere la difensiva su tale fronte. La stessa divisione portoghese fu per\u00f2 sconfitta l'8 dicembre nella battaglia del Sauce dal comandante orientale Guti\u00e9rrez. Due giorni prima, Fernando Otorgu\u00e9s aveva sconfitto un'altra pattuglia dell'esercito invasore nella battaglia di Pablo P\u00e9rez. Nonostante l'esito di questi scontri, Lecor continu\u00f2 la sua marcia verso Maldonado con il grosso della spedizione.\nOtorgu\u00e9s cerc\u00f2 di unire le sue forze con quelle di Rivera, per poter attaccare la divisione di Bernardo da Silveira; le divergenze tra i due comandanti orientali, per\u00f2, impedirono l'attacco. Il primo si ritir\u00f2 sulla linea del fiume Y\u00ed, mentre il secondo invi\u00f2 Juan Antonio Lavalleja all'inseguimento di Silveira, che nel frattempo aveva occupato la citt\u00e0 di Minas. Lavalleja approfitt\u00f2 delle alture circostanti per porre d'assedio il sito per 8 giorni.\nLe vittorie portoghesi avevano fin qui impedito il successo del piano di Artigas, ma non avevano ancora distrutto le sue forze. Curado ordin\u00f2 un ripiegamento generale per far rifiatare le sue truppe. Il \"caudillo\" orientale, invece, mand\u00f2 il 9 dicembre una missiva al Cabildo di Montevideo, nella quale invit\u00f2 la guarnigione ad uscire dalla citt\u00e0 per combattere gli invasori e a raderne al suolo le mura per evitare di farne un caposaldo nemico. Quando si venne a conoscenza di tali indicazioni, le milizie civiche di Montevideo si ribellarono e imprigionarono il governatore Barreiro; la rivolta fu per\u00f2 soffocata da un altro corpo cittadino, formato da schiavi di origine africana (\"Cuerpo de Libertos\"). Barreiro fu liberato personalmente da Manuel Oribe e i responsabili della sollevazione furono catturati.\nAlla fine del 1816, gli 8000 soldati di Artigas erano ridotti alla met\u00e0 (3200 morti, quasi 400 prigionieri, 1600 fucili persi e 15000 cavalli catturati). Lecor intim\u00f2 la resa agli orientali, ma Artigas rispose con rabbia che se gli fossero venuti a mancare gli uomini \u201cavrebbe combattuto con i cani randagi\u201d.\n1817.\nFronte nord.\nInsistendo nel suo piano di portare la guerra in territorio nemico, Artigas avanz\u00f2 Andr\u00e9s Latorre sul R\u00edo Cuareim, mentre lui stesso si appost\u00f2 ad Arapey con una riserva di 500 uomini; nello schieramento avversario, il marchese di Alegrete, che aveva rilevato Curado, riusc\u00ec ad aggirare l'avanguardia orientale. Arrivato sul torrente Catal\u00e1n, Alegrete mand\u00f2 una divisione di 600 uomini, al comando di Abreu, direttamente contro l'accampamento di Artigas. Il 3 gennaio 1817 i portoghesi attaccarono a sorpresa; in quella che fu in seguito chiamata battaglia di Arapey il \"caudillo\" orientale rischi\u00f2 di essere catturato, e fu costretto a ritirarsi con forti perdite. Il giorno seguente, Latorre attacc\u00f2 Alegrete, impegnandolo nella battaglia del Catal\u00e1n; dopo una fase iniziale favorevole agli orientali, l'arrivo della cavalleria di Abreu consegn\u00f2 la vittoria ai portoghesi in quello che fu lo scontro pi\u00f9 sanguinoso di tutta la guerra. Gli orientali lasciarono sul campo di battaglia 900 morti e 290 prigionieri.\nLo stesso 4 gennaio, Alegrete ordin\u00f2 a Francisco das Chagas Santos di distruggere tutti i villaggi sulla sponda sinistra del fiume Uruguay, per evitare altre invasioni; al comando di 1000 uomini, Chagas devast\u00f2 la provincia di Corrientes e distrusse tutto ci\u00f2 che pot\u00e9.\nPer un periodo di due mesi, Chagas sottomise i villaggi di entrambe le sponde dell'Uruguay a un regime di terrore che ripugn\u00f2 anche molti portoghesi. Posto a difesa della regione di Misiones, Andr\u00e9s Guazurary ingaggi\u00f2 alcune scaramucce, per poi ritirarsi sul fiume Paran\u00e1, adempiendo in tal modo alle disposizioni di Artigas, che erano quelle di non intraprendere azioni se non si fosse stati sicuri del risultato favorevole.\nA partire da marzo, \u201cAndresito\u201d cominci\u00f2 a riconquistare i villaggi di Misiones con l'aiuto delle milizie di Corrientes, guidate dal capitano Aranda; venuto a conoscenza della situazione, Chagas invase nuovamente il territorio. Il villaggio di Ap\u00f3stoles decise di resistere agli invasori; il 2 luglio arriv\u00f2 in soccorso alle milizie locali lo stesso Guazurary, che sconfisse i portoghesi nella battaglia di Ap\u00f3stoles, costringendoli a ripiegarsi al di fuori di Misiones.\nLa capitolazione di Montevideo.\nIl 4 gennaio 1817 Lecor prese la citt\u00e0 di Maldonado, stabilendo un contatto con la flottiglia portoghese del conte di Vianna, e concordando con questi le successive azioni su Montevideo; nello stesso tempo, Silveira riusc\u00ec a liberarsi dell'assedio di Lavalleja e un\u00ec le sue forze a quelle di Lecor nel quartier generale di Pan de Az\u00facar. Fallita la controffensiva orientale al nord, la strada per il principale porto della regione non mostrava ostacoli ai luso-brasiliani, che disponevano di 8000 uomini contro i 600 della guarnigione che difendeva la piazza. Le milizie orientali abbandonarono la citt\u00e0 e si unirono alle forze che Tom\u00e1s Garc\u00eda de Z\u00fa\u00f1iga aveva ammassato sul fiume Santa Lucia. La fretta con la quale si effettuarono le operazioni non consent\u00ec di demolire la mura, come aveva ordinato Artigas; la mattina del 19 gennaio gli ultimi carri attraversarono il torrente Miguelete, lasciando via libera a Lecor.\nIl Cabildo offr\u00ec cos\u00ec la propria resa a Lecor, che rispose il giorno stesso, dichiarando che il sovrano portoghese avrebbe conservato tutti i privilegi della citt\u00e0, e avrebbe inoltre concesso la libert\u00e0 di commercio della quale godevano gli altri porti brasiliani. Il giorno successivo, il generale prese possesso di Montevideo e ordin\u00f2 di issare la bandiera portoghese su tutti gli edifici pubblici; poco dopo apr\u00ec il porto alle navi mercantili britanniche, che aspettavano impazienti nel R\u00edo de la Plata. Lecor non si sent\u00ec per\u00f2 al sicuro nella citt\u00e0: il 15 febbraio eman\u00f2 un editto nel quale considerava i seguaci di Artigas \u201cperturbatori dell'ordine pubblico\u201d e ordinava che i loro beni fossero bruciati e le famiglie fossero imprigionate su navi da guerra.\nGuerra di guerriglia.\nSuccessivamente alla presa di Montevideo, le truppe luso-brasiliane si trovarono a dover affrontare numerose azioni ostili al di fuori della citt\u00e0. Il 19 marzo furono attaccate di sorpresa al Paso de Cuello da una pattuglia guidata da Lavalleja; nell'occasione, i Volontari Reali portoghesi riuscirono ad avere la meglio sulle truppe orientali. Quattro giorni pi\u00f9 tardi, invece, l'avanguardia luso-brasiliana di Silveira Pinto sub\u00ec un duro attacco dalla divisione di Rivera, soffrendo numerose perdite. Dopo lo scontro la divisione portoghese decise di tornare a Montevideo, asserragliandosi nella citt\u00e0.\nI portoghesi si videro obbligati a costruire un lungo fossato, sul quale furono attaccati ripetutamente dalle pattuglie orientali, che non permisero loro di uscire dall'accerchiamento. La strategia dei luogotenenti di Artigas complic\u00f2 i rifornimenti alle truppe di Lecor; queste tentarono diverse sortite, ma furono sempre respinte dagli attacchi portati da Rivera, Lavalleja, Manuel Oribe e Ignacio Oribe.\nDissapori tra i capi orientali.\nNell'aprile del 1817 Artigas si incontr\u00f2 pi\u00f9 volte con i suoi luogotenenti, dai quali apprese che l'opinione prevalente era quella di trovare un accordo con Buenos Aires per ottenere aiuti contro l'esercito invasore. Il \"caudillo\" respinse questa ipotesi, e si ritir\u00f2 nel suo quartier generale di Purificaci\u00f3n dopo aver nominato Fructuoso Rivera comandante della \u201ccolonna sinistra\u201d dell'esercito, destinata a operare su Montevideo, mentre la \u201ccolonna destra\u201d avrebbe dovuto occupare il centro della campagna sotto il comando di Fernando Otorgu\u00e9s. I principali capi orientali si riunirono per respingere la designazione del giovane Rivera, eleggendo al suo posto Tom\u00e1s Garc\u00eda de Z\u00fa\u00f1iga; questi rifiut\u00f2 l'incarico dopo l'arrivo di una missiva di Artigas, nella quale invitava gli autori della sollevazione a prendere atto delle conseguenze. Pur riconfermato dal \"caudillo\" al comando della colonna, tuttavia, Rivera decise di abbandonare la sua posizione accusando gli altri comandanti di boicottarlo e di intercettare i fondi a lui destinati.\nIl \"Batall\u00f3n de Libertos\", composto da schiavi di origine africana e comandato da Rufino Bauz\u00e1, uno dei capi che si erano espressi per l'accordo con Buenos Aires, abbandon\u00f2 la guerra; l'unit\u00e0 concord\u00f2 con i luso-brasiliani di entrare a Montevideo per imbarcarsi verso la sponda meridionale del R\u00edo de la Plata, dopo aver rassicurato Lecor che non sarebbe tornata a combattere.\nArtigas promosse una consultazione tra la popolazione dei villaggi orientali attraverso i suoi capi militari, dalla quale ottenne pieno appoggio al suo operato. Il 13 novembre invi\u00f2 a Pueyrred\u00f3n una lettera che conteneva in pratica la sua dichiarazione di guerra a Buenos Aires.\n1818.\nFronte Nord.\nIl 18 marzo, Francisco das Chagas Santos usc\u00ec da San Borja con forze pi\u00f9 numerose rispetto a quelle della campagna militare condotta l'anno precedente. Il 31 marzo si scontr\u00f2 con le forze del comandante generale di Misiones, Andr\u00e9s Guazurary, coadiuvate da quelle guidate dal capitano di Corrientes, Serapio Rodr\u00edguez; dopo 4 giorni di combattimento, la battaglia si risolse con la vittoria portoghese. Dopo aver spedito i prigionieri a San Borja, Chagas distrusse tutto ci\u00f2 che era rimasto dell'abitato di San Carlos, nel quale si era svolto il confronto.\nAllarmato dall'avanzata nemica, Guazurary chiese aiuto al governatore di Corrientes, Juan Bautista M\u00e9ndez, che pose 600 uomini al comando di Francisco Vedoya con lo scopo di contrastare l'invasione. Vedoya, tuttavia, us\u00f2 gli uomini che gli erano stati forniti per spodestare lo stesso governatore M\u00e9ndez e instaurare nella provincia un governo unitario. Con l'appoggio della divisione di Pantale\u00f3n Sotelo, Guazurary dirott\u00f2 il suo esercito su Corrientes e rimise al potere il governatore federalista; il 21 agosto fece il suo ingresso nella citt\u00e0 di Corrientes, a piedi e disarmato, in testa alle sue truppe.\nFronte centrale.\nCon il proposito di mettere in atto il piano di Lecor, che prevedeva di arrivare al fiume Uruguay e separare in tal modo l'esercito di Artigas dalle milizie di Entre R\u00edos, Curado, che comandava l'esercito stazionato nel Rio Grande do Sul, riapr\u00ec le ostilit\u00e0 nel febbraio del 1818, avanzando verso sud alla testa di 4000 uomini. In suo aiuto, il 2 maggio penetr\u00f2 nel fiume Uruguay una squadriglia navale portoghese, comandata da Jacinto Roque de Sena Pereira; l'operazione fu eseguita con l'appoggio del governo di Buenos Aires, che permise il passaggio dell'isola di Mart\u00edn Garc\u00eda.\nMentre le imbarcazioni portoghesi minacciavano Arroyo de la China, Bento Manuel Ribeiro riusc\u00ec ad attraversare il fiume Uruguay alla testa di 560 uomini, penetrando in tal modo nel territorio di Entre R\u00edos e attaccando alle spalle la guarnigione di Gorgonio Aguiar, che controllava il corso d'acqua con alcune batterie d'artiglieria. Riattraversato il fiume, Ribeiro si pose alla caccia di Artigas; Fructuoso Rivera, che aveva il compito di ostacolare l'avanzata dei luso-brasiliani e di rubarne i cavalli, riusc\u00ec a respingerlo il 14 giugno in uno scontro minore sul fiume Chapicuy. Nonostante la momentanea battuta d'arresto, ricominci\u00f2 presto l'inseguimento del \"caudillo\" orientale, che aveva abbandonato Purificaci\u00f3n. Riuscito finalmente a intercettarlo, Ribeiro lo sorprese il 4 luglio nella battaglia di Queguay Chico; solo l'intervento di Rivera salv\u00f2 Artigas da un disastro totale, ma non imped\u00ec la cattura di numerosi prigionieri.\nLo sfaldamento delle forze di Artigas.\nI principali luogotenenti di Artigas finirono per essere fatti prigionieri. Juan Antonio Lavalleja fu catturato mentre esplorava il terreno con una pattuglia di pochi uomini; vistosi circondato, ordin\u00f2 di attaccare ugualmente il nemico. L'aneddotica storiografica afferma che quando stava per essere giustiziato sul posto, il comandante portoghese intim\u00f2 ai suoi soldati di non torcere un capello a una persona cos\u00ec coraggiosa.\nLavalleja fu mandato prigioniero nell'\"Ilha das Cobras\" con la moglie. Furono presi prigionieri anche Bernab\u00e9 Rivera, Manuel Francisco Artigas e Joaqu\u00edn Su\u00e1rez. Tom\u00e1s Garc\u00eda de Z\u00fa\u00f1iga disert\u00f2 e gli fu data buona accoglienza da Lecor, che lo tenne in gran considerazione.\nA quasi due anni dall'inizio dell'invasione, il generale portoghese riusc\u00ec finalmente a unire le sue forze con quelle di Curado, consolidando il suo potere a sud del R\u00edo Negro e occupando Colonia del Sacramento, i porti del litorale e tutta la zona orientale. Ad Artigas rimase il solo controllo della spopolata porzione settentrionale della \"Banda Oriental\".\n1819.\nLa mediazione di San Mart\u00edn.\nIl 1819 inizi\u00f2 con un tentativo di mediazione da parte di Jos\u00e9 de San Mart\u00edn, che, dopo l'attraversamento delle Ande e la liberazione del Cile, era allora il militare di maggior prestigio delle Province Unite del R\u00edo de la Plata. Profondamente preoccupato dalla guerra civile tra il Direttorio e le province federaliste e dall'invasione luso-brasiliana, il \"Libertador\", che si trovava in quel periodo a Cuyo, chiese a Bernardo O'Higgins di mediare nel conflitto, e scrisse lettere personali indirizzate a Pueyrred\u00f3n, al \"caudillo\" di Santa Fe, Estanislao L\u00f3pez, e allo stesso Artigas. O'Higgins invi\u00f2 come mediatori Luis de la Cruz e Salvador de Caraveda, con l'incarico di incontrare i tre capi sopra segnalati; il Direttore Supremo, tuttavia, da tempo in guerra con Artigas, rifiut\u00f2 qualunque accordo. A O'Higgins non rimase che disporre il rientro dei suoi inviati. Le lettere di San Mart\u00edn ad Artigas e L\u00f3pez non raggiunsero mai i destinatari: i mediatori cileni le consegnarono a Manuel Belgrano, che decise di non inviarle.\nNuovo progetto di controffensiva.\nRinfrancato dai successi delle truppe federali nelle Province Unite, nel 1819 Artigas pianific\u00f2 una nuova controffensiva. Riunite le forze disperse del capitano Aguiar, integr\u00f2 il suo esercito con alcuni squadroni formati da indigeni provenienti da Misiones e Corrientes, al comando di Sotelo e del cacicco guaran\u00ed Francisco Javier Sit\u00ed, formando un corpo di 3000 uomini. Nel maggio del 1819 Artigas cerc\u00f2 di ripetere la controffensiva fallita tre anni prima, elaborando un piano audace come il precedente. Guazurary avrebbe dovuto attaccare al nord, attraendo le truppe luso-brasiliane, mentre Artigas, con il grosso dell'esercito, si sarebbe occupato di sfondare il fronte, attaccando di sorpresa il generale Bento Correia de C\u00e2mara sul fiume Santa Mar\u00eda e puntando su Porto Alegre.\nSu disposizione del \"caudillo\" orientale, nel marzo del 1819 Guazurary organizz\u00f2 nuovamente il suo esercito, abbandonando la citt\u00e0 di Corrientes alla testa delle truppe di Misiones, coadiuvate da quelle correntine affidate a S\u00e1nchez Negrete. Il 25 aprile riusc\u00ec ad attraversare il fiume Uruguay con un esercito che contava tra i 1600 e i 2000 uomini, occupando le antiche riduzioni gesuite, esclusa San Borja, e stabilendosi nel villaggio di San Nicol\u00e1s, dove stabil\u00ec il suo quartier generale. Chagas marci\u00f2 verso di lui e lo attacc\u00f2. Guazurary riusc\u00ec a respingere i luso-brasiliani e ad inseguirli, nonostante avesse subito un duro bombardamento d'artiglieria. Chagas chiese aiuto ad Abreu e al governatore di Rio Grande, il conte di Figueira, mentre Guazurary trov\u00f2 enormi difficolt\u00e0 a comunicare con Artigas nel tentativo di unire le proprie forze a quelle del \"caudillo\".\nLasciata la responsabilit\u00e0 della piazza al capitano Tirapar\u00e9, si diresse a sud per incontrare Artigas; non riuscendo nell'intento, e impossibilitato a contattarlo, invert\u00ec la marcia, venendo alla fine sorpreso e sconfitto nella battaglia di Itacurub\u00ed. Rimasto con soli 7 compagni, qualche giorno pi\u00f9 tardi fu intercettato da una pattuglia portoghese; catturato, fu inviato nell'\"Ilha das Cobras\" insieme con gli altri capi militari orientali. La sconfitta e la cattura di \u201cAndresito\u201d sancirono il fallimento del piano di Artigas, le cui cause principali erano da attribuire alla sproporzione numerica tra le parti belligeranti e alla differenza di armamento, organizzazione e istruzione. Consapevole della sua situazione, Artigas non ritenne opportuno continuare le azioni pianificate e lasci\u00f2 le sue truppe divise in varie colonne, al comando dei suoi luogotenenti, prima di ritirarsi sul fiume Uruguay per organizzare una terza controffensiva.\nNel novembre del 1819, Artigas cerc\u00f2 di sfruttare una serie di circostanze favorevoli dovute all'incapacit\u00e0 di movimento dei luso-brasiliani, causata dalla guerriglia orientale; il \"caudillo\" si stabil\u00ec ad Arerungu\u00e1, dove si dedic\u00f2 a concentrare e disciplinare le sue forze. Nel frattempo Lecor era assediato a Montevideo da Felipe Duarte, al quale Artigas aveva affidato tale compito, mentre Curado era trincerato sul R\u00edo Negro e Abreu copriva la frontiera sul fiume Santa Mar\u00eda al comando di 600 uomini. Con l'intenzione di colpire il nemico nel suo punto pi\u00f9 debole e tagliargli ogni comunicazione, il capo orientale attacc\u00f2 il 14 dicembre il colonnello Abreu, infliggendogli una completa sconfitta nella battaglia di Santa Mar\u00eda; la vittoria per\u00f2 non ebbe conseguenze rilevanti, e i 400 uomini che Pedro Gonz\u00e1lez aveva condotto all'inseguimento dei portoghesi furono presto respinti dal generale Bento Correia de C\u00e2mara. Passato in inferiorit\u00e0 numerica, Artigas decise di tornare sul torrente Mataojo per raccogliere nuove truppe, lasciando Latorre a presidiare il fiume Tacuaremb\u00f3 Chico.\nIl 28 ottobre, nel frattempo, Bento Manuel Ribeiro aveva sconfitto Fructuoso Rivera nella battaglia di Arroyo Grande, ponendo in pratica fine ai combattimenti sul fronte meridionale del conflitto.\n1820.\nIl 1820 cominci\u00f2 con un'altra sconfitta per le truppe orientali: a gennaio Andr\u00e9s Latorre fu sorpreso e battuto nella valle di Belarmino e costretto a ripiegare nel territorio della \"Banda Oriental\". Latorre mont\u00f2 un accampamento a Tacuaremb\u00f3, dove rimase in attesa degli ordini di Artigas. Il 22 gennaio fu per\u00f2 attaccato di sorpresa dal conte di Figueira, al comando di 3000 uomini; la battaglia di Tacuaremb\u00f3 fu l'ultimo scontro dell'intero conflitto e pose fine alla resistenza orientale. Artigas ripar\u00f2 ad Entre R\u00edos, lasciando il solo Rivera a comandare le uniche truppe organizzate presenti all'interno del territorio della \"Banda Oriental\".\nContravvenendo agli ordini del suo comandante, il 3 marzo 1820 Rivera stipul\u00f2 un armistizio con Bento Manuel Ribeiro nei pressi del torrente Tres \u00c1rboles, interrompendo la corrispondenza con il \"caudillo\".\nSviluppo delle azioni belliche marittime.\nGuerra di corsa.\nQuantunque le truppe di Artigas facessero ricorso alla guerra navale, come nel caso delle feluche \"Sabeyro\" e \"Valiente\", entrate in azione alla met\u00e0 del 1816, questa fu considerata uno strumento per appoggiare dai fiumi i movimenti delle truppe di terra. Un anno dopo, queste e altre navi si sarebbero spinte a Rio de Janeiro e, salendo ancora, avrebbero minacciato le coste di Bahia, Pernambuco, Cear\u00e1 e Maranh\u00e3o, provocando allarme e innescando una serie di reazioni che per\u00f2 non riuscirono a fermare i corsari.\nNel 1816 Artigas entr\u00f2 in contatto con Thomas Lloyd Halsey, console degli Stati Uniti d'America a Buenos Aires e imprenditore, che utilizz\u00f2 la guerra di corsa come mezzo politico e opportunit\u00e0 d'affari; Halsey ebbe l'appoggio del suo governo, che simpatizzava con la rivoluzione di Artigas. Nell'incontro tra i due uomini, tenutosi a Purificaci\u00f3n, il \"caudillo\" evit\u00f2 l'ingerenza diretta di uno stato straniero rifiutando le squadre di mercenari statunitensi offerte da Halsey e riusc\u00ec ad estendere lo scontro dal R\u00edo de la Plata ai mari del mondo. Il console part\u00ec per Baltimora con le patenti di corsa e una lettera di Artigas al presidente James Monroe.\nIl comandante orientale elabor\u00f2 un'ordinanza in 18 punti nella quale regolament\u00f2 la guerra di corsa. Le patenti erano costituite da tre documenti: una patente di navigazione nella quale si individuava l'imbarcazione e la sua nazionalit\u00e0, una patente di corsa che autorizzava l'attacco alle navi nemiche e una patente ufficiale di cattura nella quale si autorizzava ogni ufficiale della nave corsara a prendersi cura della sicurezza delle imbarcazioni catturate e a condurle in un porto situato in territorio amico o neutrale. Dopo l'incontro tra Artigas e Halsey inizi\u00f2 una febbrile attivit\u00e0 corsara, provocata dalle patenti in bianco che il console fece giungere a Baltimora e in altri porti degli Stati Uniti. Fino al 1821, con Artigas gi\u00e0 sconfitto ed esiliato in Paraguay, Halsey continu\u00f2 a consegnare tali documenti, arrivando anche ad operare come armatore di alcune spedizioni.\nLa strategia navale di Artigas consisteva nel cercare di bloccare il porto di Buenos Aires, impedendo l'arrivo delle navi commerciali europee, e di promuovere il saccheggio delle imbarcazioni portoghesi e spagnole; allo stesso modo sper\u00f2 con questi mezzi di giungere all'opinione pubblica mondiale e interessarla alla situazione rioplatense. La strategia per\u00f2 port\u00f2 anche conflitti con interessi imperiali europei, dibattimenti giudiziari nelle corti del Maryland, reclami da parte delle nazioni che si sentivano danneggiate e cause intentate dai capitani corsari, che si protrassero a volte fin dopo l'indipendenza dell'Uruguay. Le campagne corsare si rivelarono sorprendentemente cospicue: 50 tra golette e brigantini riuscirono a catturare pi\u00f9 di 200 imbarcazioni nemiche di fronte alle coste di Brasile, Africa, Antille, Madagascar, Spagna e Portogallo.\nPedro Campbell, un irlandese che era arrivato con le invasioni britanniche tra le file delle truppe d'occupazione, fin\u00ec per combattere nella regione in qualit\u00e0 di marinaio votato all'indipendenza orientale; nel 1816, Artigas gli diede l'incarico di intercettare e catturare nel Paran\u00e1 le decine di imbarcazioni dirette a Buenos Aires, provocando gravi danni al commercio della citt\u00e0. L'azione per\u00f2 non ebbe in questo periodo conseguenze pesanti per il governo portoghese. Le imbarcazioni dei corsari erano di scarso tonnellaggio e il teatro delle operazioni era limitato nel R\u00edo de la Plata a un'area relativamente ridotta compresa tra Buenos Aires e Maldonado; la strategia bellica era inoltre limitata dal fatto che Pueyrred\u00f3n fece esercitare una severa custodia alle navi portoghesi dirette a Buenos Aires.\nNel 1817, con le truppe di Artigas in severa difficolt\u00e0 e i luso-brasiliani diretti verso i principali porti dell'area, la presenza dei corsari cominci\u00f2 a farsi pi\u00f9 massiccia. La maggior parte dei capitani che decisero di issare la bandiera tricolore di Artigas era di origine anglosassone; uno di essi, John Daniels, partito da Baltimora a bordo della goletta \"Irresistible\", riusc\u00ec a catturare 29 navi in 14 mesi, guadagnando una fortuna.\nI fronti di combattimento.\nFiume Uruguay.\nAllo scopo di garantire la difesa delle province federaliste alleate e nel contempo fornire appoggio all'offensiva contro le \"Misiones Orientales\", Artigas fece allestire nell'alto Uruguay una flottiglia che affid\u00f2 al comando di Justo Yegros. Questa squadra navale permise nel 1816 il ripiegamento di Pantale\u00f3n Sotelo sulla sponda destra del fiume e diede aiuto ad Andr\u00e9s Guazurary bombardando le difese di S\u00e3o Borja quando il \"caudillo\" indigeno attacc\u00f2 il quartier generale di Chagas.\nNella previsione che i luso-brasiliani tentassero di risalire il fiume, il comandante orientale aveva fatto costruire due serie di batterie a sbarrare il passaggio: una poco a sud di Paysand\u00fa e l'altra alla confluenza del torrente Perucho Verna, affidata al comando di Gorgonio Aguiar. A completare lo sbarramento aveva allestito un'ulteriore flottiglia di 14 imbarcazioni, tra le quali figurava una cannoniera. Il 12 marzo 1818 la flotta dell'ammiraglio portoghese Sena Pereira, che aveva risalito il fiume dopo essere partita da Montevideo, riusc\u00ec a distruggere il primo sbarramento; entrata in contatto con la divisione di Bento Manuel Ribeiro, aiut\u00f2 quest'ultimo ad invadere il territorio di Entre R\u00edos e a mettere fuori uso l'intero sistema difensivo. La flottiglia orientale dell'alto corso dell'Uruguay fu dissolta lo stesso anno a seguito della caduta in mani nemiche delle proprie basi operative.\nFiume Paran\u00e1.\nNel fiume Paran\u00e1, Artigas aveva da tempo allestito una squadriglia al comando del capitano francese Luis Lanche per impedire alle truppe di Buenos Aires di penetrare nelle province aderenti alla \"Liga Federal\". Dopo l'arresto di Lanche, nel 1818 una nuova squadriglia navale, comandata da Pedro Campbell, fece base a Corrientes per impedire un'eventuale invasione dal Paraguay, eventualmente favorita dal governo di Buenos Aires; altro compito affidato alla squadra navale era quello di impedire i commerci di Buenos Aires e di sequestrare tutte le imbarcazioni provenienti dal suo porto. Negli ultimi mesi dello stesso anno, con Artigas in seria difficolt\u00e0, Campbell continu\u00f2 a combattere nel Paran\u00e1 contro le truppe inviate dal Direttorio di Buenos Aires, ottenendo qualche vittoria.\nR\u00edo de la Plata.\nAl verificarsi dell'invasione luso-brasiliana, Artigas diede inizio alla guerra di corsa con l'obbiettivo di ostacolare il commercio portoghese in tutta la zona. La prima base navale fu posta a Colonia del Sacramento, da dove era facile controllare l'arrivo di navi commerciali a Buenos Aires, Tra il 1816 e il 1817 i corsari di Colonia catturarono tre mercantili portoghesi; l'ultima di queste catture motiv\u00f2 la rappresaglia di Lecor attraverso una serie di spedizioni e una vigilanza continua nell'estuario. Nel 1818 il comandante dell'esercito invasore dispose che buona parte della flotta presente a Montevideo bloccasse il porto di Colonia, annullando le operazioni delle navi corsare; a marzo dello stesso anno la citt\u00e0 cadde in mano portoghese.\nOceano Atlantico.\nImpossibilitato ad armare imbarcazioni a Colonia del Sacramento e a Montevideo, dopo il 1818 Artigas ricorse alle sue relazioni con gli Stati Uniti d'America per utilizzare i porti l\u00ec presenti, in particolare quello di Baltimora. Nel corso dell'anno aument\u00f2 la presenza dei corsari autorizzati dal \"caudillo\" orientale nell'Oceano Atlantico, continuando a crescere nei due anni successivi; i commerci portoghesi e spagnoli soffrirono perdite cospicue, a tal punto che l'Inghilterra smise di accettare assicurazioni sulla merce portoghese che non fosse trasportata da imbarcazioni militari. Il Portogallo fu costretto a utilizzare il sistema dei convogli per scortare i propri mercantili con navi da guerra. Nel 1819 una flotta che si riconosceva in Artigas blocc\u00f2 i porti brasiliani a nord di Rio de Janeiro; la sua attivit\u00e0 paralizz\u00f2 in pratica i commerci tra il Portogallo e il nord del Brasile, al punto che il governatore di Pernambuco dichiar\u00f2 che i corsari minacciavano di lasciarlo senza pi\u00f9 alcuna nave.\nConseguenze.\nAlla fine dell'invasione luso-brasiliana almeno 4000 orientali (il 6% della popolazione) erano morti in tre anni e mezzo di resistenza. Artigas si diresse sulla sponda occidentale del fiume Uruguay, accompagnato da 300 cavalieri. Nel frattempo, i \"caudillos\" federali Francisco Ram\u00edrez ed Estanislao L\u00f3pez, seguendo gli ordini di Artigas, avanzarono su Buenos Aires e il 2 febbraio 1820 sconfissero l'ultimo Direttore Supremo, Jos\u00e9 Rondeau, nella battaglia di Cepeda. Dopo la disastrosa sconfitta, Rondeau fu costretto a dimettersi e Manuel de Sarratea gli successe al governo di Buenos Aires.\nSarratea si incontr\u00f2 a Pilar, a 5 leghe dalla citt\u00e0, con i vincitori e, dopo un breve negoziato, firm\u00f2 il 26 febbraio 1820 un accordo tra le province di Santa Fe, Provincia di Entre R\u00edos e Buenos Aires nel quale si stabilivano la pace e l'introduzione del federalismo, conosciuto come trattato del Pilar. Si deliber\u00f2 che nello spazio di due mesi si sarebbe riunita un'assemblea di deputati delle tre province, invitando a partecipare anche le altre, per costituire un governo centrale al quale sarebbe toccato il compito di instaurare un sistema federale. Fu approvata un'amnistia e si decret\u00f2 la libera navigazione dei fiumi Paran\u00e1 e Uruguay; le autorit\u00e0 del regime caduto avrebbero dovuto affrontare il giudizio di un tribunale opportunamente designato. Riguardo alla Provincia Orientale, invasa e occupata, si stabil\u00ec soltanto che di fronte alla minaccia di una potenza straniera, che occupava una provincia alleata, i governi di Santa Fe ed Entre R\u00edos avrebbero ricevuto da Buenos Aires aiuti adeguati a resistere ad ogni eventualit\u00e0.\nNon fu dichiarata la guerra al Portogallo, come avrebbe voluto Artigas. Si defin\u00ec la Provincia Orientale semplicemente \u201calleata\u201d, negandole il ruolo di membro della nuova entit\u00e0 politica, e non fu riconosciuto al \"caudillo\" orientale il titolo di \u201cProtettore dei Popoli Liberi\u201d, confinandone il potere alla sua sola provincia. L'unit\u00e0 del movimento federale, al momento del trionfo, risult\u00f2 irrimediabilmente spezzata.\nIl trattato del Pilar, che per Artigas fu una cospirazione con i nemici dei \u201cpopoli liberi\u201d imbastita per attaccare l'uomo che essi avevano scelto per proteggersi, origin\u00f2 una guerra contro Ram\u00edrez e un patto con le province di Corrientes e Misiones. Ram\u00edrez sconfisse il piccolo esercito di Artigas in una successione di scontri tra il giugno e l'agosto del 1820; il \"caudillo\" orientale part\u00ec infine per l'esilio in Paraguay, ponendo fine a un ciclo storico durato un decennio.\nNel frattempo, la totalit\u00e0 del territorio della \"Banda Oriental\" rimase nelle mani dei luso-brasiliani, e, con il nome di \u201cProvincia Cisplatina\u201d, si convert\u00ec in una divisione amministrativa del Regno Unito di Portogallo, Brasile e Algarve. Quando, nel 1820, Giovanni VI decise di tornare con la famiglia e la corte a Lisbona a causa dell'insorgere di alcuni movimenti liberali in Portogallo, il figlio maggiore del re ed erede al trono, Pietro di Braganza, rimase a Rio de Janeiro in qualit\u00e0 di reggente; intelligente e ambizioso, si leg\u00f2 ai latifondisti brasiliani e si pose a capo di una cospirazione indipendentista.\nQuando il padre, nel 1822, allarmato dall'indipendenza della politica di Pietro rispetto alle disposizioni che provenivano da Lisbona, ordin\u00f2 al figlio di tornare in Europa, quest'ultimo rifiut\u00f2, e proclam\u00f2 al senato brasiliano le parole \"Eu fico\" (\u201cio resto qui\u201d). Il 7 settembre Pietro, mentre si trovava sulle sponde del torrente Ipiranga, ricevette una lettera dal re nella quale questi dichiarava nullo il rifiuto a raggiungerlo e gli poneva un ultimatum; il principe ereditario, in quello che fu in seguito chiamato \u201cgrido di Ipiranga\u201d, proclam\u00f2 infine l'indipendenza del Brasile. Le truppe dei \"Voluntarios Reais do Principe\", generalmente di origine portoghese, accolsero con riluttanza le decisioni di Pietro I; il conflitto armato, tuttavia, non scoppi\u00f2, e le divisioni portoghesi tornarono al loro luogo d'origine.\nLa Provincia Cisplatina si trasform\u00f2 in un territorio del nascente Impero del Brasile, all'interno del quale per\u00f2 non rimase a lungo; nel 1825, un movimento indipendentista guidato da Juan Antonio Lavalleja, chiamato \"Cruzada Libertadora\" (in italiano \u201ccrociata liberatrice\u201d), pose fine all'occupazione brasiliana; dopo che gli orientali ebbero proclamato la loro indipendenza dal Brasile e l'annessione alle Province Unite del R\u00edo de la Plata, l'imperatore rispose dichiarando guerra. La guerra argentino-brasiliana dur\u00f2 3 anni e si concluse con una mediazione britannica da parte di Lord Ponsonby, che sanc\u00ec la totale indipendenza nel 1828 della \"Banda Oriental\", sia dal Brasile che dalle Province Unite, con il nome di Stato Orientale dell'Uruguay."}
{"id": "1898773", "revid": "599013", "url": "https://it.wikipedia.org/wiki?curid=1898773", "title": "Johan van der Velde", "text": "Professionista dal 1978 al 1990, vinse tre tappe al Giro d'Italia e tre al Tour de France.\nCarriera.\nAgli inizi della carriera dimostr\u00f2 predisposizione per le gare a tappe, imponendosi al Tour de Romandie nel 1978 e nel Crit\u00e9rium du Dauphin\u00e9 Lib\u00e9r\u00e9 del 1980, anno in cui fu anche miglior giovane al Tour de France. Questi risultati non furono confermati nei grandi giri, dove si limit\u00f2 ad ottenere successi parziali, tra cui tre maglie ciclamino al Giro d'Italia ed il terzo posto al Tour de France 1982. Ottenne vittorie anche in corse in linea come la Coppa Bernocchi, la Freccia del Brabante ed il Meisterschaft von Z\u00fcrich.\nAl Giro d'Italia 1988 fu protagonista della quattordicesima tappa, lungo l'ascesa innevata verso il Passo del Gavia, con un attacco solitario lungo la salita, ben presto fermato da un principio di congelamento. La susseguente discesa fino a Bormio, per il freddo e il pericolo del gelo formatisi sull'asfalto, fu ancora pi\u00f9 difficoltosa: van der Velde arriv\u00f2 con quasi 47 minuti di distacco dal vincitore della tappa, il connazionale Erik Breukink. Tale vicenda \u00e8 ricordata nella canzone \"Tulipani\" del gruppo reggiano Offlaga Disco Pax. Nonostante le difficolt\u00e0, riusc\u00ec a mantenere la maglia ciclamino fino alla fine del Giro.\nDopo il ritiro.\nDopo il ritiro dalle corse, avvenuto nel 1990, van der Velde inizi\u00f2 a giocare d'azzardo e ad assumere anfetamine. Commise anche dei piccoli furti, il pi\u00f9 grave dei quali avvenne quando una notte fece irruzione, insieme al fratello Theo, in un ufficio postale con l'intento di rubare macchine per stampare francobolli: in conseguenza di ci\u00f2 fu arrestato e condannato a qualche mese di galera.\nUscito dal carcere, Johan ha dovuto vendere i trofei che aveva vinto e la sua villa per ripianare i debiti. Nel 1999 ja partecipato all'edizione olandese del \"Grande Fratello Vip\" ed in seguito si \u00e8 convertito alla fede cristiana. Successivamente \u00e8 rientrato nel mondo del ciclismo, seppur con incarichi minori: dopo una collaborazione nel team di pubbliche relazioni della Quick-Step, \u00e8 stato assunto come autista dalla Roompot Orange Cycling Team nel 2015."}
{"id": "1898774", "revid": "83531", "url": "https://it.wikipedia.org/wiki?curid=1898774", "title": "Scacco matto nel Bronx", "text": "Scacco matto nel Bronx \u00e8 un film TV del 2005 che parla di un insegnante che aiuta i suoi alunni di una scuola di un quartiere difficile a cavarsela, insegnando loro a giocare a scacchi."}
{"id": "1898776", "revid": "149727", "url": "https://it.wikipedia.org/wiki?curid=1898776", "title": "Sechzehneichen", "text": ""}
{"id": "1898777", "revid": "77332", "url": "https://it.wikipedia.org/wiki?curid=1898777", "title": "Pavel Alexandrovi\u010d Florenskij", "text": ""}
{"id": "1898778", "revid": "149727", "url": "https://it.wikipedia.org/wiki?curid=1898778", "title": "Segeletz", "text": ""}
{"id": "1898779", "revid": "149727", "url": "https://it.wikipedia.org/wiki?curid=1898779", "title": "Tramnitz", "text": ""}
{"id": "1898780", "revid": "149727", "url": "https://it.wikipedia.org/wiki?curid=1898780", "title": "Trieplatz", "text": ""}
{"id": "1898781", "revid": "119406917", "url": "https://it.wikipedia.org/wiki?curid=1898781", "title": "Wulkow", "text": ""}
{"id": "1898783", "revid": "80339", "url": "https://it.wikipedia.org/wiki?curid=1898783", "title": "Canale Volga Don", "text": ""}
{"id": "1898787", "revid": "1543377", "url": "https://it.wikipedia.org/wiki?curid=1898787", "title": "Top of the World (Brandy)", "text": "Top of the World \u00e8 un brano musicale R&amp;B della cantante statunitense Brandy con la partecipazione del rapper Ma$e, prodotto da Rodney \"Darkchild\" Jerkins e scritto da questi con Fred Jerkins III, Mason Betha, LaShawn Daniels, Traci Hale, Isaac Phillips, and Nycolia Turman per il secondo album in studio della cantante, \"Never Say Never\". Il brano \u00e8 stato pubblicato nell'autunno del 1998 come secondo singolo tratto dall'album per il mercato internazionale, infatti in Usa ha scalato solo le classifiche radiofoniche. Il singolo ha avuto successo in vari paesi, ed \u00e8 arrivato al numero 2 nella classifica del Regno Unito.\nVideo.\nIl videoclip del singolo \u00e8 stato diretto dal regista Paul Hunter ed ha un'ambientazione urbana. Si apre con la camera che esce dalla finestra di un appartamento per mostrare alcune scene di strada, come ragazzi che eseguono passi di break dance sul marciapiede. Ma$e esce da una Mercedes e inizia a rappare l'intro del pezzo. Brandy, che inizialmente viene mostrata semplicemente in una camera spoglia ma vivacemente colorata, diventa improvvisamente protagonista di fenomeni soprannaturali: parla al telefono mentre \u00e8 sdraiata sul muro di un palazzo sfidando la legge di gravit\u00e0, fluttua nell'aria, rimane sospesa, accende lampadine col semplice tocco delle mani, cammina sui muri. Durante il ponte della canzone l'artista inizia a fluttuare sopra le macchine in coda, e le persone incredule scendono dai veicoli per osservarla meglio. Brandy esegue anche una coreografia con un numeroso corpo di ballerini, in una larga pedana situata tra due palazzi. Ma$e, che rimane a terra per tutto il video, alla fine prende per mano la cantante sospesa a mezz'aria e la invita a scendere. IN questo video Brandy, oltre a sfoggiare la capigliatura a treccine lasciate libere tipica del suo look di quegli anni, presenta anche delle acconciature pi\u00f9 sofisticate, in cui i capelli sono raccolti sopra la testa per formare due o quattro trecce classiche.\nRicezione.\nNegli Usa il singolo non \u00e8 stato pubblicato nei negozi, per cui \u00e8 entrato solo in alcune classifiche di Billboard, tra cui la Hot 100 Airplay (dedicata esclusivamente al passaggio in radio), dove ha raggiunto la posizione numero 44. \u00c8 comunque riuscito ad entrare nella top40 della classifica R&amp;B e nella top10 della Rhytmic Top40. Nella ARC Weekly Top 40 invece, non solo \u00e8 riuscito ad entrare in classifica, ma \u00e8 arrivato anche alla posizione numero 12.\nNel Regno Unito invece la canzone \u00e8 diventata una di quelle di maggior successo della cantante: non solo \u00e8 arrivata al numero 1 delle classifiche R&amp;B britanniche, dove \u00e8 rimasta per 6 settimane di seguito, ma \u00e8 arrivata perfino al numero 2 nella classifica nazionale, posizione raggiunta anche dal precedente The Boy Is Mine, ottenendo anche il disco d'argento, con oltre 200.000 copie vendute. In Canada il singolo \u00e8 arrivato al numero 21, mentre in Nuova Zelanda, dopo essere entrato al numero 20 il 18 ottobre 1998, ha raggiunto la posizione numero 11 due settimane pi\u00f9 tardi, diventando il terzo singolo della cantante ad ottenere questa posizione, dopo \"I Wanna Be Down\" e \"Best Friend\", oltre ad essere l'ottavo singolo della cantante ad essere entrato nella top20 neozelandese. In Australia \u00e8 il quarto singolo di Brandy ad essere entrato nella top40, dove ha raggiunto la posizione numero 39, la stessa ottenuta in Francia, dove \u00e8 stato il secondo singolo di Brandy ad essere mai entrato in classifica."}
{"id": "1898788", "revid": "110157", "url": "https://it.wikipedia.org/wiki?curid=1898788", "title": "Chiesa di Maria Santissima del Rosario (Fasano)", "text": "La chiesa Maria santissima del Rosario \u00e8 una chiesa di Fasano, in provincia di Brindisi. Antico convento delle monache carmelitane, detto impropriamente \"teresiane\", costruito nel 1628, oggi il suo antico chiostro \u00e8 luogo centrale della vita cittadina.\nStoria.\nIn origine la chiesa faceva parte del monastero seicentesco di San Giuseppe, di propriet\u00e0 delle monache carmelitane di clausura. La storia del monastero cominci\u00f2 nel 1604 quando Giovanni Calefati dispose per testamento il lascito di duemila ducati da impiegare nella costruzione di un monastero di \u201cDonne Monache\u201d a Fasano. Pochi anni dopo iniziarono i lavori per la costruzione della chiesa e dei locali annessi, la costruzione del fabbricato per\u00f2 si interruppe per mancanza di fondi. Nel frattempo (1681), le due germane di origine spagnola Palma e Francesca La Itta y Loio fondarono il Conservatorio di terziarie teresiane e in un decennio le religiose raggiunsero le trenta unit\u00e0, accrescendo con la loro dote il patrimonio del Conservatorio. Ben presto la casa dei La Itta si rivel\u00f2 inadeguata ad accoglierle tutte, per cui il Parlamento dell'Universit\u00e0 di Fasano cedette alle suore il convento ancora incompleto da 85 anni. I lavori di completamento e ristrutturazione sono documentati fino al 1774.\nIl 3 maggio 1694 le suore s'insediarono con grande solennit\u00e0 nel Monastero, alla presenza una numerosa folla di cittadini. Dopo l'insediamento, la Priora chiese al Papa di rendere di clausura il Convento, cos\u00ec nel 1698 Innocenzo XII dispose che il Conservatorio diventasse Monastero Carmelitano sotto il titolo di San Giuseppe, non secondo lo stile teresiano ma sotto la protezione della carmelitana fiorentina S. Maria Maddalena de' Pazzi. In esso visse una Venerabile, Madre Rosa Maria Serio (1674-1726), sua figlia spirituale. Della Madre Rosa Maria \u00e8 possibile esista un richiamo in un affresco, molto danneggiato, nell'antica chiesa di Santa Maria della Grazia. \nNel 1873, dopo la proclamazione dell'Unit\u00e0 d'Italia, le leggi dello Stato sopprimono le Congregazioni religiose, incamerando nelle propriet\u00e0 statali il loro patrimonio. Il monastero, divenuto propriet\u00e0 del demanio, viene dato al Comune di Fasano. Alle monache \u00e8 consentito di rimanervi fino al 4 dicembre 1908 in attesa di nuovi ordini, ma l'et\u00e0 avanzata e le malattie le costringono a chiedere al Papa nel maggio 1908 il permesso (accordato con Decreto del 1\u00ba giugno successivo) di uscire dal Monastero prima della scadenza.\nNel 1908 le monache lasciarono il monastero e tre anni dopo venne ceduto dal comune alla confraternita del Santissimo Rosario, la stessa che ha in custodia la chiesa di San Nicola. Nel 1919 il chiostro del convento sub\u00ec modifiche e restauri divenendo una piazza nella quale fu ospitato il mercato ortofrutticolo (piazza del Mercato Coperto) e venne dotato di una fontana marmorea in stile littorio al centro tra due lunghi porticati. Nel 2004 la struttura \u00e8 diventata una galleria commerciale chiamata \"Portici delle Teresiane\".\nDescrizione.\nLa chiesa presenta l'interno ad unica navata e conserva alcuni elementi claustrali (delle grate e un'apertura nel muro per la distribuzione della comunione alle monache che assistevano alla messa nel coretto, oggi adibito a sacrestia).\nL'altare principale \u00e8 dedicato alla Madonna del Rosario, la cui immagine, realizzata nel 1656 dalla popolazione per voto in seguito al salvataggio da una pestilenza, \u00e8 situata in una nicchia in vista.\nLe nicchie laterali ospitano altre sculture: a sinistra \"san Vincenzo Ferrer\", i \"Santi Medici\" e \"Ges\u00f9 nell'orto\" (statua portata in processione durante i riti della Settimana Santa); a destra \"Madonna Addolorata\", \"Madonna del Carmine\" e \"Ges\u00f9 Bambino di Praga\", quest'ultimo vestito di un abito opera di sarte e ricamatrici locali.\nNella chiesa vi sono anche dipinti di scuola napoletana, tra le quali una tela di \"San Francesco che riceve le stimmate\" e un grande affresco che raffigura la \"Pentecoste\"."}
{"id": "1898790", "revid": "123597101", "url": "https://it.wikipedia.org/wiki?curid=1898790", "title": "Giovanni Fidanza", "text": "Professionista dal 1989 al 1997, ottenne una vittoria di tappa al Giro d'Italia e una al Tour de France. Dal 1998 al 2011 \u00e8 stato direttore sportivo di squadre professionistiche maschili, mentre dal 2018 \u00e8 alla guida dell'Eurotarget-Bianchi-Vitasana.\nCarriera.\nVelocista, Fidanza pass\u00f2 professionista nel 1988 con la Chateau d'Ax di Gianluigi Stanga. Nei due anni seguenti riusc\u00ec ad imporsi in una tappa sia al Tour de France, nel 1989, che al Giro d'Italia, nel 1990. Nella \"Corsa rosa\" del 1989 vinse invece la maglia ciclamino della classifica a punti. Fra i risultati di rilievo spiccano anche il secondo posto nel Trofeo Laigueglia nel 1990 e le vittorie in due tappe del Tour de Romandie e in una della Tirreno-Adriatico. Si ritir\u00f2 dalle corse nel 1997, dopo una stagione alla Saeco-Estro.\nDopo il ritiro ha svolto l'attivit\u00e0 di direttore sportivo per numerose squadre professionistiche maschili, tra cui il Team Polti (dal 1998 al 2000) e la Telekom/T-Mobile (dal 2003 al 2006). Nel 2007 \u00e8 stato fondatore della Still Bike, formazione giovanile in cui hanno poi gareggiato anche le figlie Arianna e Martina; nel 2015 \u00e8 invece direttore sportivo del team Women's AL\u00c9-Cipollini, dirigendo sempre la figlia Arianna, come pure nel 2017 alla guida dell'Astana Women's Team. Nel 2018 dirige la nuova Eurotarget-Bianchi-Vitasana, dirigendo ancora Arianna e facendo debuttare tra le Elite la figlia Martina."}
{"id": "1898794", "revid": "287204", "url": "https://it.wikipedia.org/wiki?curid=1898794", "title": "Bruno Mazza", "text": "Carriera.\nClub.\nProdotto del vivaio cremasco, gioca nel Crema fino al 1948, tolta una breve parentesi al (senza scendere in campo in incontri in massima serie) ed alla .\nDopo aver giocato per due stagioni in Serie B (notevole in particolare l'annata 1946-1947 con ben 24 reti all'attivo) viene acquistato dal in cambio di Alfredo Bargagliotti e Vittorio Ghiandi.\nCoi rossoblu esordisce in Serie A il 19 settembre 1948 in occasione della \"goleada\" sul (\u00e8 proprio lui l'autore della rete del definitivo 7-1) ma in Liguria resta una sola stagione, quindi viene ceduto alla Lucchese. Gioca nella squadra toscana per due stagioni, contribuendo con 20 reti complessive all'attivo (fra esse si ricorda in particolare una realizzazione in occasione dello storico successo dei toscani in casa della del capodanno 1950) ad altrettante salvezze della squadra rossonera.\nDopo una stagione al , conclusasi con la retrocessione in Serie B della matricola lombarda, approda all'. Con la squadra milanese vince due scudetti consecutivi. Rimane in nerazzurro per tre stagioni, collezionando 83 presenze e 7 reti.\nIn seguito gioca nella , dove non riesce ad imporsi come titolare ma, scendendo in campo in 4 occasioni, conquista il terzo scudetto della carriera, il primo per la compagine viola.\nChiude la carriera da professionista nel disputando il campionato di Serie B 1956-1957.\nHa collezionato complessivamente 206 presenze e 33 reti in Serie A e 90 presenze e 41 reti in Serie B\nNel gennaio 1961 diviene allenatore/giocatore del Crema insieme a Giuseppe Della Frera, venendo poi esonerati entrambi il 10 dicembre dello stesso anno.\nNazionale.\nEsordisce in Nazionale nell'aprile del 1953 a Praga, partita in cui la squadra azzurra viene sconfitta per 2-0 dalla Cecoslovacchia. Rester\u00e0 quella l'unica occasione in cui indosser\u00e0 la maglia della Nazionale maggiore.\nAllenatore.\nNel 1961 va ad allenare il Crema, squadra in cui gi\u00e0 aveva giocato da calciatore."}
{"id": "1898795", "revid": "17837044", "url": "https://it.wikipedia.org/wiki?curid=1898795", "title": "Costituzione della Repubblica romana", "text": ""}
{"id": "1898800", "revid": "1305772", "url": "https://it.wikipedia.org/wiki?curid=1898800", "title": "Imputati dal Tribunale penale internazionale per l'ex Jugoslavia", "text": "Lista completa degli indiziati del Tribunale penale internazionale per l'ex Jugoslavia, accusati di vari reati come il genocidio, crimini di guerra contro l'umanit\u00e0 durante le guerre jugoslave (1991-1995), la guerra del Kosovo (1999) e il conflitto in Macedonia (2001)\nVoci correlate.\nDi seguito sono riportate le accuse pi\u00f9 frequenti:"}
{"id": "1898801", "revid": "1543377", "url": "https://it.wikipedia.org/wiki?curid=1898801", "title": "Miscelazione", "text": "Nell'ambito della chimica e dell'ingegneria chimica, la miscelazione (in inglese \"mixing\") \u00e8 l'operazione unitaria per mezzo della quale si crea una miscela a partire da pi\u00f9 sostanze o miscele di solidi, liquidi, o gas.\nL'operazione di miscelazione viene sfruttata in una moltitudine di processi, industriali e non, tra i quali:\nLa miscelazione in laboratorio.\nA scala di laboratorio, la \"miscelazione\" pu\u00f2 essere svolta anche manualmente, per semplice agitazione meccanica (cio\u00e8 scuotendo il recipiente o con l'ausilio di apposite astine). Quando \u00e8 richiesta una perfetta omogeneizzazione delle fasi, si fa ricorso ad apparecchiature specifiche. Un'apparecchiatura utilizzata in laboratorio per la miscelazione \u00e8 l'agitatore magnetico.\nUn agitatore magnetico \u00e8 composto da una piastra magnetica che ha anche la funzione di riscaldare il recipiente che \u00e8 poggiato su di essa ed un'ancoretta magnetica, che viene immersa all'interno del fluido da agitare. Al variare del campo magnetico imposto dalla piastra magnetica, varia la velocit\u00e0 di rotazione dell'ancoretta magnetica, e quindi varia l'efficienza della miscelazione.\nUn'altra apparecchiatura da laboratorio per la miscelazione \u00e8 il miscelatore vortex, utilizzato per agitare provette o vetreria simile. Nel miscelatore vortex, la provetta viene inserita in un alloggiamento di gomma che ruota in maniera eccentrica grazie all'azione di un motore elettrico.\nLa miscelazione industriale.\nApparecchiature industriali per la miscelazione.\nA seconda della miscibilit\u00e0 dei fluidi che si vuole trattare, si possono avere le seguenti soluzioni:\nRecipienti agitati.\nI recipienti agitati sono le apparecchiature per la miscelazione per eccellenza, in quanto si prestano a venire impiegati in una ampia classe di processi industriali.\nUn recipiente agitato \u00e8 composto essenzialmente da un serbatoio cilindrico munito di coperchio flangiato, entro il quale \u00e8 disposto un agitatore o girante o \"impeller\" (generalmente in posizione assiale). Sulle pareti del recipiente agitato sono disposti 3 o 4 setti frangivortice o \"diaframmi\" (in inglese \"baffle\"), che hanno lo scopo di evitare la formazione di vortici profondi. In assenza di \"setti frangivortice\" si creerebbe un moto d'insieme (o rotazione di corpo rigido) del fluido, ostacolando la condizione di perfetta miscelazione; inoltre se il vortice profondo arrivasse alla girante, parte dell'aria verrebbe ad essere miscelata assieme al liquido da trattare, con effetti spesso indesiderati. Una alternativa all'uso dei setti (per apparecchiature di dimensioni non troppo elevate) \u00e8 il posizionamento inclinato (o in posizione non perfettamente assiale) della girante.\nI recipienti agitati possono inoltre essere provvisti di una camicia o di serpentine interne per il raffreddamento o il riscaldamento del fluido da miscelare. Ad esempio, nel caso dell'impiego come CSTR per reazioni esotermiche, la camicia esterna permette il raffreddamento dell'apparecchiatura, mentre la continua agitazione indotta dalla girante previene la formazione di \"hot spot\", ovvero punti in cui la temperatura raggiunge valori non ammissibili dal punto di vista della sicurezza dell'impianto.\nLetti fluidizzati.\nI letti fluidizzati sono particolari apparecchiature chimiche, che permettono l'omogeneizzazione di solidi granulari grazie al passaggio di un fluido nel serbatoio che li contiene. L'operazione di fluidizzazione provoca un forte miscelamento del solido, e quindi \u00e8 indicata nel caso di reazioni fortemente esotermiche, per le quali \u00e8 fondamentale smaltire il calore in maniera efficiente. Il continuo rimescolamento delle particelle solide nel letto fluidizzato incrementa, oltre al coefficiente di scambio di calore, anche il coefficiente di scambio di materia.\nAgitatori a flusso assiale e a flusso radiale.\nLa miscela pu\u00f2 essere mossa dall'agitatore in direzione \"prevalentemente assiale\" (ovvero lungo l'asse di rotazione dell'albero) o in direzione \"prevalentemente radiale\" (ovvero in direzione perpendicolare all'asse di rotazione dell'albero). La direzione del flusso (assiale o radiale) dipende dalla geometria della girante impiegata.\nAgli agitatori a flusso prevalentemente assiale appartengono le \"giranti a pale piatte inclinate\" e le \"eliche marine\"; in questo caso si massimizza la portata movimentata, mentre gli sforzi di taglio impressi dalla girante alla miscela sono minimi.\nAgli agitatori a flusso prevalentemente radiale appartengono le \"giranti Rashton\" (o \"a disco con pale\"), le \"giranti paddle\", gli \"agitatori a barre\" e gli \"agitatori a disco\"; in questo caso si massimizzano gli sforzi di taglio impressi dalla girante alla miscela (quindi la turbolenza locale), mentre la portata movimentata \u00e8 minima.\nOltre alla geometria della girante, anche l'altezza della girante dal fondo del recipiente agitato influenza il tipo di flusso. Ad esempio posizionando una girante Rashton molto vicino al fondo del serbatoio ci si riconduce al caso del flusso prevalentemente assiale.\nLe giranti di tipo assiale vengono preferite nei processi \"bulk-motion controlled\", ovvero processi di omogeneizzazione di fluidi miscibili e dispersione solido-liquido, nei quali \u00e8 cruciale la massimizzazione del moto d'insieme.\nLe giranti di tipo radiale vengono invece preferite nei processi \"shear-rate controlled\", ovvero processi in cui \u00e8 necessaria la rottura di un'interfaccia di fasi (ad esempio liquidi immiscibili), per i quali sono necessarie forze di taglio elevate.\nNumero di potenza e numero di pompaggio.\nI parametri da tenere in considerazione nel dimensionamento di un agitatore sono essenzialmente la portata trattata e la capacit\u00e0 di pompaggio.\nQuesti parametri vengono associati a due numeri adimensionali, chiamati numero di potenza (in inglese \"power number\") NP e numero di pompaggio (in inglese \"pumping number\") NQ, definiti come:\nin cui:\nConoscendo la natura della miscela da trattare e stabilita la geometria dell'agitatore, possiamo ricavare direttamente portata smaltita a partire dal numero di pompaggio e la potenza assorbita dal numero di potenza (da qui il nome delle due quantit\u00e0 adimensionali).\nIl numero di potenza \u00e8 maggiore per gli agitatori radiali, mentre il numero di pompaggio \u00e8 maggiore per gli agitatori assiali.\nDerivazione dell'equazione di progetto.\nEquazione costitutiva e equazione di bilancio della quantit\u00e0 di moto.\nConsideriamo un agitatore con asse dell'albero disposto verticalmente, e fissiamo il nostro riferimento cartesiano sull'asse dell'albero (o mozzo), con formula_4 rivolto verso il basso, nella stessa direzione quindi dell'accelerazione di gravit\u00e0 formula_5.\nLa velocit\u00e0 e la pressione dipendono dalle coordinate spaziali (x,y,z) e dal tempo (t):\nAssumendo che il fluido sia incomprimibile, la densit\u00e0 formula_3 rimane costante nel tempo. Inoltre introduciamo l'ipotesi di fluido newtoniano, per cui lo sforzo tangenziale formula_9 \u00e8 dato da:\nessendo formula_11 lo spostamento tangenziale subito da un elementino di fluido in corrispondenza della velocit\u00e0 tangenziale v.\nL'equazione costitutiva per questo sistema si scrive:\nmentre l'equazione di bilancio della quantit\u00e0 di moto:\nin cui formula_12 \u00e8 la derivata totale del vettore velocit\u00e0.\nLe condizioni al contorno associate sono:\nsi pu\u00f2 introdurre la pressione dinamica P come:\nin termini di pressione dinamica, l'equazione di bilancio di quantit\u00e0 di moto diventa:\nin questa maniera abbiamo inglobato due termini in uno.\nAdimensionalizzazione dell'equazione costitutiva e dell'equazione di bilancio della quantit\u00e0 di moto.\nLe equazioni viste possono essere adimensionalizzate introducendo le seguenti quantit\u00e0 adimensionalizzanti:\nessendo N il periodo di rotazione della girante.\nA partire dalle quantit\u00e0 adimensionalizzanti definiamo le quantit\u00e0 seguenti adimensionali:\nDefiniamo inoltre i seguenti operatori adimensionali:\nL'equazione costitutiva e l'equazione di bilancio adimensionalizzate sono:\nessendo \"Re\" il numero di Reynolds.\nLa seconda equazione pu\u00f2 essere riscritta come:\nAdimensionalizzando le condizioni al contorno, otteniamo:\nin cui formula_30 \u00e8 il numero di Froude.\nNell'ipotesi di pelo libero piatto o se la superficie \u00e8 chiusa da un tetto flottante, la velocit\u00e0 adimensionale perde la sua dipendenza dal numero di Froude. In queste condizioni, essendo formula_31 indipendente da formula_32 e formula_30, possiamo ritenere che sussista una similitudine geometrica e dinamica, ovvero lo \"scale-up\" non modifica le caratteristiche del sistema.\nGeometria standard.\nNella progettazione dei recipienti agitati si preferisce spesso non dimensionare l'apparecchiatura massimizzando il numero di portata per i processi di omogeneizzazione e il numero di pompaggio per i processi di dispersione, bens\u00ec si sceglie per il dimensionamento una \"geometria standard\", i cui dati in letteratura sono pi\u00f9 reperibili rispetto alle altre geometrie possibili. Addirittura si fa uso di girante Rashton, che \u00e8 una girante radiale, anche per i processi di omogeneizzazione (per i quali sarebbe preferibile una girante assiale), perch\u00e9 in questa maniera possiamo ricondurci alla geometria standard, che \u00e8 loptimum in termini di sicurezza del processo.\nNella figura a fianco sono riportate le misure della geometria standard, che possono essere scalate in virt\u00f9 della costanza del numero di portata e del numero di pompaggio.\nSistemi solido-liquido.\nNella miscelazione di una fase solida con una fase liquida, non si raggiunge quasi mai (dal punto di vista operativo) la condizione di sospensione uniforme, che \u00e8 la condizione fluidodinamica in cui la concentrazione di solidi disciolti nel recipiente \u00e8 costante al variare dell'affondamento. Uno dei pochi casi in cui la condizione di sospensione uniforme \u00e8 voluta riguarda la reazione di polimerizzazione.\n\u00c8 invece di maggiore interesse pratico la condizione che viene detta con terminologia inglese \"just suspension condition\", che corrisponde alla condizione in cui ogni particella solida rimane sul fondo del recipiente per un tempo non superiore a 1-2 secondi, per cui in un determinato istante la stragrande maggioranza delle particelle solide sono disponibili agli scambi di materia e di calore. In queste condizioni, la concentrazione dei solidi sospesi nella miscela aumenta all'aumentare dell'affondamento.\nLa frequenza formula_34 corrispondente alla \"just suspension condition\" pu\u00f2 essere ricavata dalla seguente correlazione, detta correlazione di Zwietering (1958):\nin cui:\nSistemi liquido-liquido e gas-liquido.\nSe consideriamo un processo di dispersione liquido-liquido (immiscibili tra loro) o gas-liquido, aumentando il numero di giri al minuto (formula_45, in [rpm]) della girante, a parit\u00e0 di portata gassosa insufflata nel distributore, attraversiamo diversi regimi, aventi grado di miscelazione crescente.\nPer velocit\u00e0 angolari basse, ricadiamo nel regime di \"girante allagata\", in cui la fase dispersa sale dal distributore senza avere un considerevole aumento dell'interfaccia tra le fasi.\nA velocit\u00e0 angolari maggiori si ha la formazione di un anello di ricircolo primario sopra la girante; siamo in \"condizione di carico\" (\"loading\").\nAumentando ulteriormente N, siamo in condizione di \"completa dispersione\", con la formazione di due anelli di ricircolazione primaria: uno sopra la girante e uno sotto di essa.\nPer velocit\u00e0 angolari ancora maggiori, si ha la comparsa di anelli di ricircolazione secondaria."}
{"id": "1898802", "revid": "927797", "url": "https://it.wikipedia.org/wiki?curid=1898802", "title": "Saguinus mystax", "text": "Il tamarino dai mustacchi (\"Saguinus mystax\" ) \u00e8 un primate platirrino della famiglia dei Cebidi.\nDistribuzione.\nCon due sottospecie (\"Saguinus mystax mystax\" e \"Saguinus mystax pluto\") vive in gran parte del bacino amazzonico brasiliano (stati di Amazonas, Acre e Rond\u00f4nia), cos\u00ec come la Bolivia settentrionale ed il Per\u00f9 orientale.\nPreferisce le aree di confine fra foresta pluviale primaria e secondaria.\nDescrizione.\nMisura circa 65 cm di lunghezza, di cui poco pi\u00f9 della met\u00e0 spetta alla coda, per un peso di 400 g.\nAspetto.\nIl pelo \u00e8 nero scuro uniforme, fatta eccezione per un paio di baffoni bianchi (presenti in ambedue i sessi) che incorniciano il labbro superiore, e che danno il nome alla specie. La coda non \u00e8 prensile, mentre le zampe presentano unghie appuntite simili ad artigli, fatta eccezione per i pollici (non opponibili) che sono dotati di un'unghia larga ed appiattita.\nBiologia.\nSi tratta di animali diurni ed arboricoli: vivono in gruppetti che contano generalmente meno di dieci individui. Caso raro tra i callitricidi, questi animali fanno ampio ricorso al \"grooming\", in special modo i maschi. All'interno del gruppo possono a volte osservarsi episodi di tensione intraspecifica, generalmente scatenati dal mancato rispetto della gerarchia sociale durante i pasti.\nAlimentazione.\nSi tratta di animali onnivori: la loro dieta \u00e8 incentrata su frutta ed insetti, anche se all'occasione possono catturare e mangiare piccoli vertebrati od uova. A differenza degli uistit\u00ec, mancano delle specializzazioni evolute per nutrirsi di linfa ed infatti non se ne nutrono mai: il fatto che questa fonte di cibo abbondante e poco dispendiosa da cercare sia assente dalla loro dieta si ripercuote anche sul numero dei gruppi, che nei tamarini \u00e8 sempre inferiore rispetto agli uistit\u00ec.\nRiproduzione.\nLa femmina partorisce due gemelli dopo una gestazione di cinque mesi: i cuccioli pesano complessivamente un quarto del peso materno e vengono trasportati dall'intero gruppo, per non affaticare ulteriormente la madre gi\u00e0 provata dal parto, venendo lasciati a lei solo per la poppata, a intervalli di due o tre ore.\nI cuccioli vengono svezzati attorno ai tre mesi e possono dirsi sessualmente maturi attorno ai due anni d'et\u00e0."}
{"id": "1898808", "revid": "16627", "url": "https://it.wikipedia.org/wiki?curid=1898808", "title": "Universit\u00e9 Libre de Bruxelles", "text": ""}
{"id": "1898810", "revid": "1745361", "url": "https://it.wikipedia.org/wiki?curid=1898810", "title": "Crisantide", "text": "Nella mitologia greca, Crisantide era il nome di una donna che viveva nell'Argolide, di lei si narra in una versione della storia di Demetra\nIl mito.\nVi sono diversi racconti sul mito del rapimento di Persefone ad opera di Ade, uno di essi racconta che la donna fu rapita nel Peloponneso. In tale episodio, la dea era ospite di Pelasgo e Crisantide le raccont\u00f2 del rapimento."}
{"id": "1898817", "revid": "611126", "url": "https://it.wikipedia.org/wiki?curid=1898817", "title": "La fabbrica di cioccolato", "text": "Con il titolo La fabbrica di cioccolato possono indicarsi le opere seguenti:"}
{"id": "1898819", "revid": "1573940", "url": "https://it.wikipedia.org/wiki?curid=1898819", "title": "Chiesa di San Giuseppe (Fasano)", "text": "San Giuseppe \u00e8 una chiesa di Fasano, in provincia di Brindisi.\nSi trova sul fianco sinistro della chiesa matrice e risale agli inizi del Novecento: venne consacrata nel 1923 ed \u00e8 oggi destinata a sala per incontri culturali.\nL'interno presenta un ambiente di stile neoclassico, arricchito nel 1994 con sei vetrate realizzate con tecnica \u201ctiffany\u201d da un artista locale, rappresentanti i \"Quattro Evangelisti\", \"San Giuseppe col Bambino in braccio\", e una \"Croce con la spiga di grano e l'uva\".\nLa chiesa ospita inoltre la grande tela (270\u00a0cm x 202\u00a0cm) raffigurante la \"Morte di san Carlo Borromeo\", commissionata dal nipote del bal\u00ec di Santo Stefano per la chiesa matrice ad un anonimo pittore locale. Fu dipinta in stile tardo cinquecentesco ed era in passato custodita nella cappella dedicata al santo nella chiesa matrice. \u00c8 stata ritrovata in un locale parrocchiale e restaurata nel 1993, per essere quindi sistemata nell'attuale collocazione."}
{"id": "1898822", "revid": "124123", "url": "https://it.wikipedia.org/wiki?curid=1898822", "title": "Giovan Battista Montini", "text": "Biografia.\nScarse notizie rimangono della sua vita e poche opere sono a lui attribuite. Il suo stile pittorico fa capo a quella corrente artistica che ha il suo maggiore esponente in Carlo Dolci.\nSue opere certe sono un quadro intitolato \"Il pellegrinaggio di Tobia al tempio\" appartenente ad un ciclo di storie di Tobia e Tobiolo commissionatogli dai capitani della Misericordia di Firenze negli anni 1632-33 , un \"Sant'Antonio\" e una tela raffigurante \"San Domenico che resuscita il figlio di una matrona romana\", ambedue conservate presso l'Opificio delle pietre dure a Firenze, il \"Trionfo della Vera Croce\" nella Collegiata di San Cassiano a San Casciano in Val di Pesa, un \"San Domenico\" conservato nel Convento di San Domenico a Fiesole, sempre a Fiesole nella Badia Fiesolana \u00e8 esposto un dipinto a lui attribuito che reca la data mutila \"164...\", unica testimonianza cronologica della sua attivit\u00e0."}
{"id": "1898826", "revid": "767487", "url": "https://it.wikipedia.org/wiki?curid=1898826", "title": "Golfo di Khambhat", "text": "Il golfo di Khambhat (in precedenza noto come golfo di Cambay) \u00e8 un'insenatura del mar Arabico lungo la costa occidentale dell'India, nello stato del Gujarat.\n\u00c8 lungo circa 130\u00a0km, e divide la parte orientale dello stato dal Kathiawar, regione peninsulare del Gujarat. I fiumi Narmada e Tapti sfociano nel golfo, caratterizzato da bassi fondali con molte secche e banchi di sabbia come il Mal Bank alla foce dei fiumi o i Malacca Banks alla confluenza del golfo col mare Arabico. L'area \u00e8 nota per le sue maree estreme, con grandi variazioni in altezza e velocit\u00e0.\nIl golfo di Khambhat \u00e8 stato un importante centro di commerci sin dall'antichit\u00e0, con i porti di Bharuch (Broach), Surat, Khambhat, Bhavnagar e Daman che univano l'India centrale alle rotte commerciali dell'oceano Indiano, con Surat che fu il porto pi\u00f9 importante del Gran Mogol."}
{"id": "1898827", "revid": "17832023", "url": "https://it.wikipedia.org/wiki?curid=1898827", "title": "Golfo di Cambay", "text": ""}
{"id": "1898829", "revid": "1543377", "url": "https://it.wikipedia.org/wiki?curid=1898829", "title": "Ipotesi del mondo a IPA", "text": "L'ipotesi del mondo a IPA \u00e8 un'ipotesi sull'origine della vita che propone gli idrocarburi aromatici policiclici (IPA) come basi per un mondo pre-RNA. Nonostante non sia ancora stata sperimentata, nel 2007 la Sonda Cassini/Huygens ha rilevato la presenza di toline anioniche nelle regioni superiori dell'atmosfera di Titano.\nEsperimenti come quello di Miller ed altri permettono la semplice costruzione di primitive molecole organiche tra cui gli amminoacidi. L'ipotesi del mondo a RNA mostra come l'RNA possa divenire proprio catalizzatore (ribozima), e quindi divenire base dell'evoluzione della vita. In mezzo vi sono alcuni passaggi mancanti come ad esempio l'origine delle molecole di RNA. L'ipotesi del mondo a IPA \u00e8 stato proposto nel 2005 da Simon Nicholas Platts.\n\u00c8 noto che gli idrocarburi aromatici policiclici sono un probabile costituente del mare primordiale. Gli IPA non sono normalmente solubili facilmente nell'acqua di mare, ma qualora soggetti a radiazione ionizzante come per esempio la luce ultravioletta, gli atomi di idrogeno pi\u00f9 esterni possono essere strappati e rimpiazzati con un gruppo idrossile, rendendo gli IPA maggiormente solubili in acqua.\nGli IPA sono anfilici, il che significa che hanno parti che sono sia idrofile che idrofobe. Pertanto in soluzione, come i lipidi, tendono ad autoorganizzarsi in pile, con le parti idrofobe protette.\nIn questa pila auto-ordinante, la separazione tra gli anelli \u00e8 di 0.34 nm, la medesima separazione rilevata nell'RNA e nel DNA. Le molecole pi\u00f9 piccole si attaccheranno naturalmente agli anelli di IPA. Tuttavia, tali anelli, durante la formazione, tendono a ruotare su se stessi, il che porta a dislocare i composti attaccati che colliderebbero con quelli agganciati a quelli sopra e sotto. Pertanto questo incoraggia legami preferenziali sulle molecole del piano come le basi pirimidine e purine. Queste basi sono similmente anfiliche e quindi tendono anch'esse ad allinearsi in simili pile, terminando un'efficiente impalcatura per la formazione di una spina dorsale di acidi nucleici lungo le basi.\nUn lieve cambiamento di acidit\u00e0 avrebbe poi permesso alle basi di rompere la pila originaria di IPA e formare cos\u00ec molecole come l'RNA."}
{"id": "1898834", "revid": "287204", "url": "https://it.wikipedia.org/wiki?curid=1898834", "title": "Chiesa di Santa Maria Assunta (Fasano)", "text": "La chiesa di Santa Maria Assunta \u00e8 una chiesa di Fasano, in provincia di Brindisi.\nSituata sul fianco destro della chiesa matrice \u00e8 una piccola chiesa barocca, con campanile con coronamento \"a cipolla\". Venne edificata nel 1727 su sottoscrizione di re Ferdinando IV.\nNel 1999 \u00e8 stata integralmente restaurata.\nL'altare principale \u00e8 dedicato alla \"Madonna Assunta\" in Cielo, con un gruppo scultoreo di angeli. Le nicchie laterali custodiscono le statue di \"San Vincenzo\", dell\"Addolorata\", di \"Santa Rita\" e di \"Ges\u00f9 morto\" (statua portata in processione durante i riti della Settimana Santa).\nFra i dipinti su tela conservati ci sono: una \"Presentazione di Ges\u00f9 Bambino al Tempio\", la \"Visita di Maria a Elisabetta\", \"Maria in ritiro al Tempio\", l\u2019\"Annunciazione\", le \"Anime purganti\" e \"Maria Assunta\" (alcune opere molto probabilmente provengono dalla ormai distrutta chiesa della Madonna del Castello)."}
{"id": "1898836", "revid": "118933743", "url": "https://it.wikipedia.org/wiki?curid=1898836", "title": "Saguinus pileatus", "text": "Il tamarino testarossa (\"Saguinus pileatus\" ) \u00e8 u primate platirrino della famiglia dei Cebidi.\nLa specie \u00e8 endemica della zona di foresta pluviale circostante il lago T\u00e9f\u00e9, in Brasile.\nVeniva considerato una sottospecie di \"Saguinus mystax\" (\"S. mystax pileatus\").\nIl pelo \u00e8 uniformemente nero, fatta eccezione per il pelo attorno al muso (glabro e roseo), che \u00e8 bianco e forma due baffetti. Il pelo della testa, dalla nuca alla fronte, presenta sfumature rossicce, che hanno fruttato alla specie il nome comune e quello scientifico.\nHa abitudini diurne ed arboricole, vive in gruppetti capitanati da una femmina dominante che \u00e8 anche l'unica a potersi riprodurre, inibendo l'ovulazione alle femmine subordinate tramite l'emissione di feromoni. La femmina pu\u00f2 accoppiarsi promiscuamente con tutti i maschi (poliandria), ma sono stati osservati anche casi di poliginia e monogamia.\nSi nutre di frutta ed insetti: occasionalmente mangia anche uova e piccoli vertebrati, qualora riesca a trovarli e sopraffarli."}
{"id": "1898840", "revid": "289247", "url": "https://it.wikipedia.org/wiki?curid=1898840", "title": "Chiesa di Santa Maria a Bagnano (Certaldo)", "text": ""}
{"id": "1898848", "revid": "1573940", "url": "https://it.wikipedia.org/wiki?curid=1898848", "title": "Chiesa di San Francesco d'Assisi (Fasano)", "text": "San Francesco d'Assisi \u00e8 una chiesa parrocchiale di Fasano in provincia di Brindisi, costruita nel 1885 per commissione del Terzo ordine francescano.\nPresenta un'unica navata e una facciata coronata da timpano.\nL'altare principale \u00e8 dedicato a san Francesco di Assisi. Conserva statue in cartapesta salentine, tra cui l\u2019\"Ecce Homo\", portato in processione durante i riti della settimana santa), la \"Desolata\", \"Santa Chiara\" e la \"Madonna della Croce\". Quest'ultima, in seguito ad un decreto vescovile che metteva al bando le statue dei santi con abiti in stoffa, fu spostate nella cappella cimiteriale dei terziari francescani, dove venne dimenticata fino a quando apparve in sogno ad una devota e fu riportata in chiesa dopo un accurato restauro."}
{"id": "1898852", "revid": "599013", "url": "https://it.wikipedia.org/wiki?curid=1898852", "title": "B.J. McKie", "text": "Carriera.\nGuardia con una forte attitudine ad attaccare il canestro, come dimostrano i tanti falli subiti in carriera, McKie ha frequentato il college della Carolina del Sud. Il suo esordio sui parquet europei \u00e8 avvenuto con la maglia cipriota del Keravnos Nicosia, seguita da un biennio in Germania, tra Gie\u00dfen 46ers e TBB Trier. \u00c8 arrivato in Legadue nel 2005-06, durante la quale McKie ha militato nelle file della Zarotti Imola, diventando un idolo dei tifosi romagnoli a suon di punti e formando un'ottima coppia con il panamense Michael Hicks. I due contribuiscono al raggiungimento dei playoff da parte di Imola, che viene per\u00f2 eliminata ai quarti di finale da Rieti.\nDopo aver sfiorato durante la stagione 2006-07 la promozione in Serie A con la Pepsi Caserta, \u00e8 passato per la stagione 2007-08 all'Edimes Pavia, proprio la stessa squadra che nell'aprile del 2007 neg\u00f2 alla sua Pepsi la promozione, infliggendole un'inaspettata sconfitta all'ultima giornata. Malgrado McKie si sia tolto la soddisfazione di battere proprio la Pepsi in casa (ma al ritorno le cose andarono diversamente, con i casertani che batterono Pavia) la stagione non \u00e8 delle pi\u00f9 felici per lui, tagliato prima della fine del campionato, e per la stessa Edimes che non raggiunger\u00e0 i playoff.\nNell'estate 2008, pur essendo stato vicino ad un ritorno in casacca imolese, McKie firma un contratto con gli israeliani del Maccabi Haifa."}
{"id": "1898853", "revid": "39224", "url": "https://it.wikipedia.org/wiki?curid=1898853", "title": "Bjorn McKie", "text": ""}
{"id": "1898855", "revid": "22475", "url": "https://it.wikipedia.org/wiki?curid=1898855", "title": "Eosiren", "text": "Eosiren \u00e8 un estinto genere di Sirenii vissuto nell'Eocene medio e superiore nell'antico mare della Tetide.\nL'animale presenta ancora tracce della seconda e terza coppia di incisivi e di canini e, rispetto alle specie precedenti, un diminuito grado di riduzione del bacino che ha un completo \"cotile\" per la testa del femore. I denti anteriori (incisivi e canini) sono stati tuttavia spinti ai lati della mandibola per fare spazio, forse, ad un piatto di cornea al palato. Si tratta di un grande progresso rispetto alle specie precedenti come \"Eotheroides\" e \"Sirenavus\" dove gli incisivi e le zanne erano pi\u00f9 grandi ma occupavano ancora una posizione normale di fronte alle ganasce.\nLa specie \"E. stromeri\" era stata inizialmente assegnata ad un genere Archaeosiren da Abele nel 1913 sulla base del ritrovamento di un cranio e di parte dello scheletro. In seguito venne anch'esso attribuito al genere Eotherium da Sickenberg nel 1934 e da Domning nel 1978. Fu quest'ultimo, infine, ad assegnarlo definitivamente al genere \"Eosiren\" nel 1994.\nLa specie \"E. abeli\" era nota solo grazie al ritrovamento di un dente fossile, dente che \u00e8 andato poi distrutto durante la Seconda guerra mondiale."}
{"id": "1898856", "revid": "285054", "url": "https://it.wikipedia.org/wiki?curid=1898856", "title": "Lustri", "text": ""}
{"id": "1898866", "revid": "466539", "url": "https://it.wikipedia.org/wiki?curid=1898866", "title": "Laurie Metcalf", "text": "Nel 2017 viene diretta da Greta Gerwig nell'acclamata commedia drammatica \"Lady Bird\", per la quale la Metcalf ha ricevuto la candidatura ai Golden Globe, al Premio BAFTA, agli Screen Actors Guild Award e al Premio Oscar nella sezione miglior attrice non protagonista. Acclamata attrice di Broadway, ha vinto il Tony Award alla miglior attrice protagonista in un'opera teatrale nel 2017 per la sua performance nella \"pi\u00e8ce\" \"A Doll's House - Part 2\" e il Tony Award alla miglior attrice non protagonista in un'opera teatrale per \"Tre donne alte\" nel 2018.\nBiografia.\nNata nell'Illinois, maggiore di tre figli, si appassiona ben presto alla recitazione ed in special modo al teatro. Dopo gli studi alla Illinois State University, entra a far parte della compagnia teatrale di Chicago, Steppenwolf Theatre Company. Nel 1983 riceve un Obie Award come miglior attrice per la sua performance in \"Balm in Gilead\". Continua per diversi anni a lavorare in teatro portando in scena svariate opere ed interpretando alcuni monologhi. Il suo debutto cinematografico risale al 1985 in \"Cercasi Susan disperatamente\", in seguito lavora nei film \"Gli irriducibili\", \"Io e zio Buck\", \"Affari sporchi\", \"Uno sconosciuto alla porta\" e \"JFK - Un caso ancora aperto\", ma ottiene la popolarit\u00e0 grazie al ruolo di Jackie Harris nella sit-com \"Pappa e ciccia\", che la vede recitare al fianco di Roseanne Barr dal 1988 al 1997.\nDopo la fine della serie, \u00e8 apparsa in film come \"U Turn - Inversione di marcia\", \"Scream 2\" e \"Bulworth - Il senatore\". L'attrice \u00e8 anche una nota doppiatrice, che ha prestato la sua voce per film d'animazione come \"Toy Story - Il mondo dei giocattoli\", \"Toy Story 2 - Woody e Buzz alla riscossa\", \"Il pianeta del tesoro\" e \"I Robinson - Una famiglia spaziale\". \u00c8 stata ospite di diverse serie televisive come \"Detective Monk\", \"Frasier\", \"Grey's Anatomy\" e \"Desperate Housewives\", in quest'ultima ha impersonato Carolyn Bigsby nella terza stagione. Ultimamente \u00e8 apparsa nei film \"Donne, regole... e tanti guai!\" e \"Stop-Loss\". Dal 2007 interpreta Mary Cooper, la madre di Sheldon Cooper, uno dei protagonisti della sitcom \"The Big Bang Theory\". Nel 2017 prende parte a \"Lady Bird\", primo film diretto da Greta Gerwig, che le vale una candidatura ai Golden Globe e due ai Screen Actors Guild Award.\nVita privata.\nSi \u00e8 sposata nel 1983 con il cofondatore della Steppenwolf Theatre Company, Jeff Perry da cui ha avuto una figlia di nome Zoe (chiamata cos\u00ec in onore della zia, il premio Pulitzer Zo\u00eb Akins), la quale \u00e8 sua volta interprete della madre, da giovane, del piccolo Sheldon Cooper in Young Sheldon. Nel 1992 divorzia da Perry e nel 1993 si lega all'attore Matt Roth, che sposa nel 2005 e da cui divorzia nel 2014. Hanno avuto tre figli: Will Theron (1993), Donovan (2000) e Mae Akins (2005). \nRiconoscimenti.\nPremio Oscar\nGolden Globe\nCritics' Choice Awards\nScreen Actors Guild Award\nTony Award\nEmmy Award\nDoppiatrici italiane.\nDa doppiatrice, \u00e8 stata sostituita da:"}
{"id": "1898867", "revid": "254059", "url": "https://it.wikipedia.org/wiki?curid=1898867", "title": "Anatalone", "text": "Fu vescovo di Milano all'inizio del III secolo. Viene venerato come santo dalla Chiesa cattolica, la sua ricorrenza si celebra il 24 settembre.\nBiografia.\nNon si hanno notizie certe sul conto di questo vescovo, che probabilmente fu tra i primi della diocesi milanese.\nLe prime informazioni agiografiche giungono sul finire dell'VIII secolo dall'opera \"Gesta episcoporum Mettensium\" di Paolo Diacono, nelle quali lo scrittore longobardo riporta che Anatalone era stato uno dei discepoli di san Pietro e che era stato lui stesso a inviarlo a Milano come primo vescovo della diocesi. In alcuni cataloghi bizantini sui discepoli del Signore (VII-VIII sec.), Anatalone \u00e8 presentato come un discepolo di san Barnaba apostolo, che avrebbe sofferto delle persecuzioni di Nerone senza rimanerne ucciso, ma costretto semplicemente a vivere nell'oscurit\u00e0 della propria carica.\nLa leggenda sulla sua vita, ad ogni modo, vuole che sant'Anatalone fece edificare una chiesa dedicata al Salvatore su un precedente tempio del dio Mercurio o Apollo, nel luogo in cui oggi a Milano sorge la chiesa di San Giorgio al Palazzo.\nAlla sua morte, alcune delle reliquie (consistenti essenzialmente in pezze di lino che si erano trovate a contatto con il suo corpo) vennero portate a Milano, nella cappella intitolata \"ad Concilia Sanctorum\", probabilmente attorno al V secolo. Il suo luogo di sepoltura rimase a lungo ignoto, ma nella basilica milanese di San Babila vi si celebrava la sepoltura simbolica.\nUn documento milanese del 1263 aggiunge che sant'Anatalone sarebbe stato sepolto nella chiesa di San Fiorano a Brescia, ove si riteneva fosse stato anche primo vescovo; a confermare questa tesi si ebbe il ritrovamento nel 1472 di alcune delle sue reliquie, che vennero successivamente traslate solennemente nella cattedrale della citt\u00e0, ove ancora oggi sono oggetto di grande venerazione."}
{"id": "1898868", "revid": "200568", "url": "https://it.wikipedia.org/wiki?curid=1898868", "title": "San Salvatore (Montecarlo)", "text": "San Salvatore \u00e8 una frazione del comune di Montecarlo in provincia di Lucca.\nStoria.\nIl paese si \u00e8 sviluppato attorno ad una piccola chiesa, restaurata, menzionata per la prima volta in una bolla papale del 1105. Il paese ha subito un'intensa urbanizzazione dal secondo dopoguerra fino a circa la met\u00e0 degli anni settanta.\nOggi il paese \u00e8 diviso in due parti dalla ferrovia Maria Antonia, costruita alla met\u00e0 dell'Ottocento dai governanti lorenesi. La parrocchia, istituita nel 1956, fa parte della diocesi di Pescia. L'attuale chiesa parrocchiale venne costruita per volont\u00e0 della popolazione locale nei primi anni del Novecento.\nPopolazione.\nLa popolazione si attesta sui 1100 abitanti circa, perlopi\u00f9 di origine locale.\nNon manca tuttavia uno piccolo gruppo di immigrati, prevalentemente provenienti da paesi balcanici.\nFesta patronale.\nLa festa patronale viene festeggiata il 6 di Agosto e vuole commemorare la trasfigurazione di Ges\u00f9 sul monte Tabor."}
{"id": "1898869", "revid": "1568601", "url": "https://it.wikipedia.org/wiki?curid=1898869", "title": "Kathiawar", "text": "Il Kathiawar o Kathiawad (Gujarati: \u0a95\u0abe\u0aa0\u0ac0\u0aaf\u0abe\u0ab5\u0abe\u0aa1; , dal nome \"Kathi\" di regnanti di Rajput) \u00e8 una penisola dell'India occidentale, nello Stato del Gujarat, che confina a nord con le aree umide del Rann di Kutch, a nord-ovest col Golfo di Kutch, ad ovest e sud col Mare Arabico, e ad est col Golfo di Khambhat. Comprende la regione storica della Saurashtra.\nCitt\u00e0.\nLe citt\u00e0 maggiori del Kathiawar sono Rajkot al centro della penisola, Jamnagar sul Golfo di Kutch, Bhavnagar sul Golfo di Cambay, Porbandar sulla costa occidentale, la citt\u00e0 storica di Junagadh nel sud. Diu, citt\u00e0 insulare che faceva parte dell'India portoghese e oggi territorio dell'Unione, si trova al largo del Kathiawar. Anche la citt\u00e0 di Somnath e il suo famoso tempio si trovano sulla costa meridionale.\nStoria.\nPrima dell'indipendenza indiana nel 1947, gran parte del Kathiawar era suddiviso in molti principati governati da potentati locali che riconoscevano la sovranit\u00e0 britannica in cambio di autonomia locale. Il resto della penisola era suddiviso in distretti sotto il diretto controllo britannico, specialmente nella zona orientale. La penisola faceva parte della Presidenza di Bombay dell'India britannica."}
{"id": "1898878", "revid": "88740", "url": "https://it.wikipedia.org/wiki?curid=1898878", "title": "Jane Doe", "text": ""}
{"id": "1898880", "revid": "1745361", "url": "https://it.wikipedia.org/wiki?curid=1898880", "title": "Crisami", "text": "Nella mitologia greca, Crisami era uno dei re di Coo.\nIl mito.\nCrisami possedeva molte pecore che amava, fra tutte la pi\u00f9 bella fu rapita da un'anguilla gigantesca, un mostro marino che infestava le acque vicine. Il re non si perse d'animo, affront\u00f2 l'orribile creatura e vinse uccidendola. Al che la notte stessa il suo sonno fu tormentato da uno strano sogno, una voce gli diceva che doveva seppellire il mostro. Crisami non volle dare retta al sogno e ci\u00f2 lo port\u00f2 alla morte.\nVoci correlate.\n "}
{"id": "1898882", "revid": "339392", "url": "https://it.wikipedia.org/wiki?curid=1898882", "title": "Przewalskium", "text": ""}
{"id": "1898884", "revid": "729019", "url": "https://it.wikipedia.org/wiki?curid=1898884", "title": "Battaglia di Bilbao", "text": "La battaglia di Bilbao si svolse nella primavera del 1937 nel quadro della \"Guerra del Nord\" durante la guerra civile spagnola.\nSituazione precedente.\nBilbao era la capitale della comunit\u00e0 autonoma basca, stabilita dalla Repubblica con l'inizio della guerra. Tale autonomia venne concessa per ottenere il sostegno del nazionalismo basco nella guerra civile.\nNel settembre 1936, l'Euzko Gudarostea, l'esercito guidato dal neocostituito governo basco di Jos\u00e9 Antonio Aguirre e formato da battaglioni di diverse ideologie fedeli alla Repubblica, rimase schierato contro le truppe di Emilio Mola solo in Biscaglia e sul lato ovest di Guipuzcoa.\nIl popolo basco, in Spagna, abita quattro province: Navarra, \u00c1lava, Guip\u00fazcoa e Vizcaya: i nazionalisti baschi erano dominanti solo nelle ultime due.\nInfatti in Navarra ed Alava si verific\u00f2 una mobilitazione crescente contro la Repubblica, a favore dei nazionalisti, i quali conquistarono Guipuzcoa nella fase iniziale della guerra, dopo la caduta di San Sebasti\u00e1n, 13 settembre 1936.\nIl \"Cintur\u00f3n de Hierro\".\nPer scongiurare la caduta di Bilbao e della Biscaglia, il governo basco inizi\u00f2 la costruzione di una linea di difesa statica, una cintura di ferro, destinata a difendere Bilbao, seguendo le istruzioni del generale Alberto De Montaud Noguerol, la cui efficacia \u00e8 stata lodata da alcuni e criticata da altri.\nComunque, come concezione militare, la strategia di difesa statica era similare a quella usata dal comando di Stato maggiore dell'esercito francese durante la Prima guerra mondiale, condivisa poi dalla maggior parte degli Stati.\nLa battaglia.\nL'ingegnere che costru\u00ec il Cinturon, Alejandro Goicoechea, trad\u00ec i repubblicani e consegn\u00f2 ai nazionalisti il progetto della barriera per trovarne il punto debole.\nI comandanti nazionalisti iniziarono a bombardare con artiglieria ed incursioni aeree il punto debole della cintura, il Monte Gaztelumendi, dove la barriera aveva una sola linea di difesa.\nL'anello venne squarciato definitivamente da un assalto di fanteria supportato da un pesante bombardamento di artiglieria.\nLa notte del 13 giugno i difensori fecero evacuare la maggior parte della popolazione civile dalla citt\u00e0.\nIl 18 giugno generale Ulibarri ritir\u00f2 le restanti truppe da Bilbao ed i nazionalisti occuparono la citt\u00e0 il giorno seguente."}
{"id": "1898886", "revid": "78273", "url": "https://it.wikipedia.org/wiki?curid=1898886", "title": "Odocoilinae", "text": ""}
{"id": "1898896", "revid": "599013", "url": "https://it.wikipedia.org/wiki?curid=1898896", "title": "Up All Night (Razorlight)", "text": "Up All Night \u00e8 l'album di debutto del gruppo indie anglo-svedese Razorlight, pubblicato il 28 giugno 2004. L'album raggiunse il terzo posto nella classifica delle vendite britanniche (Official Albums Chart). La maggior parte dell'album \u00e8 stato prodotto e mixato agli Sphere Studios da John Cornfield.\nTracce.\n\"Tutti i brani sono stati composti da Johnny Borrell se non diversamente indicato\""}
{"id": "1898902", "revid": "287204", "url": "https://it.wikipedia.org/wiki?curid=1898902", "title": "Rann di Kutch", "text": "Il Rann di Kutch (o Kachchh; in gujarati \u0a95\u0a9a\u0acd\u0a9b\u0aa8\u0ac1\u0a82 \u0ab0\u0aa3, in hindi \u0915\u091a\u094d\u091b \u0915\u093e \u0930\u0923, in inglese \"Rann of Kutch\") \u00e8 una palude salmastra temporaneamente allagata situata nella parte meridionale del confine tra India e Pakistan. Si estende per circa 28.000 km\u00b2, compreso il Piccolo Rann di Kutch a sud-est, ed \u00e8 situato in gran parte nell'area del distretto di Kutch del Gujarat, nell'India occidentale, a sud del deserto del Thar. Solo una piccola parte appartiene alla provincia pakistana del Sindh. La parola \u00abRann\u00bb \u00e8 presa in prestito dall'hindi e significa \"palude salmastra\".\nIn origine il Rann di Kutch era una baia poco profonda del mar Arabico. Successivamente il fondale si sollev\u00f2, tagliando ogni via di accesso al mare, e si and\u00f2 creando un enorme lago salato ancora navigabile nei tempi antichi. Nel corso del tempo, il lago si \u00e8 insabbiato, trasformandosi in una palude salmastra. Questa viene regolarmente allagata anche fino a 50 centimetri durante la breve stagione delle piogge, da luglio a settembre. Solo poche aree sabbiose e prive di sale sporgono da due a tre metri sopra la superficie dell'acqua. In questo momento, anche diversi fiumi sfociano nel lago salato. Nella stagione secca, solo il Luni scorre verso il Rann di Kutch, per disperdere qui le sue acque.\nFlora e fauna.\nSono poche le piante che riescono a prosperare in quest'ambiente arido, caldo e ostile, soprattutto graminacee e cespugli spinosi. Gli alberi si trovano solo sporadicamente nelle aree prive di sale che non vengono allagate.\nSolo poche specie di animali di grandi dimensioni si sono adattate alle condizioni inospitali della palude salmastra. Per il khur (\"Equus hemionus khur\"), noto anche come ghorkhar o asino selvatico indiano, il Rann di Kutch \u00e8 una delle ultime roccaforti in India. Vivono qui anche circa 50 altre specie di mammiferi, tra cui la gazzella indiana (\"Gazella bennettii\"), l'antilope nilgau (\"Boselaphus tragocamelus\"), l'antilope cervicapra (\"Antilope cervicapra\"), il lupo (\"Canis lupus\"), la iena striata (\"Hyaena hyaena\"), il gatto selvatico asiatico (\"Felis silvestris ornata\") e il caracal o lince del deserto (\"Caracal caracal\"). Il Rann di Kutch ospita circa 200 specie di uccelli e molti migratori provenienti dalla Siberia vengono qui a trascorrere l'inverno. Per proteggere le specie animali presenti, alcune delle quali minacciate di estinzione, gran parte dell'area \u00e8 stata posta sotto tutela e costituisce il santuario dell'Asino selvatico.\nDispute territoriali.\nQuesta palude salmastra, in gran parte inabitabile, \u00e8 stata oggetto in passato di una disputa territoriale tra gli Stati di India e Pakistan, in guerra tra loro. Il Pakistan insist\u00e9 affinch\u00e9 il confine tra i due paesi passasse nel mezzo del lago che si forma durante la stagione delle piogge, all'incirca lungo il 24\u00ba parallelo. Nel caso la frontiera tra due paesi passi attraverso uno specchio d'acqua, il diritto internazionale di solito definisce il suo centro come linea di confine. L'India, al contrario, voleva che il confine coincidesse con quello dell'ex stato principesco di Kutch. Nel 1965, alla vigilia della seconda guerra indo-pakistana, la disputa per il Rann di Kutch port\u00f2 a un conflitto aperto nel quale rimasero uccisi almeno 450 soldati. Dopo i negoziati mediati dal primo ministro britannico Harold Wilson, i due paesi si accordarono il 19 febbraio 1968 per la spartizione dell'area. Il 10 per cento venne assegnato al Pakistan, mentre il 90 per cento rimase in mano all'India. Poco dopo la cosiddetta guerra di Kargil tra India e Pakistan, combattuta quasi esclusivamente sulle alte montagne del Kashmir, il 10 agosto 1999 le forze armate indiane abbatterono un Breguet Atlantic della marina pakistana che probabilmente aveva violato lo spazio aereo indiano nell'area del Rann di Kutch, ravvivando la tensione tra i due paesi. Anche la demarcazione nell'area del Sir Creek rimane tuttora controversa."}
{"id": "1898903", "revid": "767487", "url": "https://it.wikipedia.org/wiki?curid=1898903", "title": "Giann\u012bs Kyrastas", "text": "Carriera.\nKyrastas, centrocampista, cominci\u00f2 la carriera nell'Olympiakos, esordendo il 10 dicembre 1972, a 20 anni appena compiuti, contro il Kavala. Nella squadra ateniese mise insieme, fino al 1981, 223 presenze, 16 delle quali in Europa, e vinse 5 scudetti e 3 coppe di Grecia.\nFra il 1974 e il 1985 gioc\u00f2 46 partite con la Grecia, partecipando nel 1980 al Campionagto Europeo, prima storica qualificazione greca ad una competizione internazionale, lasciando una buona impressione, tanto \u00e8 vero che insieme a Maik Galakos fu acquistato dal . 145 gare di cui 14 europee il suo nuovo bottino, arricchito da 2 scudetti e 3 coppe nazionali.\nNel novembre 1986 il calciatore d\u00e0 l'addio al calcio giocato, e la sua ultima partita \u00e8 quella contro l'.\nPochi mesi dopo inizia la carriera di allenatore, sulle seguenti panchine: Ethnikos Piraeus, Paniliakos, Panionios, Iraklis e infine Panathinaikos. Nel 2001 Kyrastas va in pensione.\nA 3 anni da questi eventi, l'ex calciatore viene colpito dalla rara fascite necrotizzante, e a 52 anni muore in un ospedale della capitale greca."}
{"id": "1898912", "revid": "77332", "url": "https://it.wikipedia.org/wiki?curid=1898912", "title": "Beato Alojzije Viktor Stepinac", "text": ""}
{"id": "1898918", "revid": "1305772", "url": "https://it.wikipedia.org/wiki?curid=1898918", "title": "Kuma", "text": ""}
{"id": "1898921", "revid": "76963", "url": "https://it.wikipedia.org/wiki?curid=1898921", "title": "Johnny Borrell", "text": "Johnny \u00e8 il frontman del gruppo Indie rock anglo-svedese Razorlight."}
{"id": "1898923", "revid": "155634", "url": "https://it.wikipedia.org/wiki?curid=1898923", "title": "Museo degli strumenti musicali dell'Accademia nazionale di Santa Cecilia", "text": "Il Museo degli strumenti musicali dell'Accademia nazionale di Santa Cecilia (MUSA) \u00e8 il museo che ospita la collezione di strumenti musicali dell'Accademia nazionale di Santa Cecilia. La sua nuova sede, presso l'Auditorium Parco della Musica a Roma, \u00e8 stata inaugurata nel febbraio 2008 e progettata dall'architetto Renzo Piano.\nNella galleria espositiva sono visibili circa 130 strumenti e una cinquantina di accessori di liuteria ospitati nel laboratorio a vista dove lavorano i liutai responsabili della conservazione della collezione.\nIl percorso si snoda dagli strumenti a corde, a pizzico e ad arco, ai fiati, alle arpe, lire e salteri, fino agli strumenti a tastiera. Tra gli strumenti pi\u00f9 importanti della collezione c'\u00e8 il violino detto \"Toscano\" costruito da Antonio Stradivari nel 1690 assieme ad altri quattro strumenti che formano il cosiddetto \"quintetto Mediceo\", creato appositamente per il Granprincipe Ferdinando de' Medici. Vi \u00e8 poi la viola di David Tecchler, liutaio di origine tedesca che lavor\u00f2 a Roma nella prima met\u00e0 del Settecento, costruendo alcuni tra i migliori strumenti di quel periodo. \u00c8 opera sua anche uno dei mandolini parte della collezione privata di strumenti della regina Margherita di Savoia, da lei lasciata in eredit\u00e0 all'Accademia. \nPercorso sonoro: \u00e8 possibile ascoltare venti esempi del suono degli strumenti esposti grazie ai computer palmari in noleggio presso la libreria del museo."}
{"id": "1898930", "revid": "125386445", "url": "https://it.wikipedia.org/wiki?curid=1898930", "title": "Papa Stefano II", "text": "Il papa eletto.\nSubito dopo la morte di papa Zaccaria, il 22 marzo 752 fu eletto il presbitero Stefano, che mor\u00ec per un ictus il 26 marzo, quattro giorni dopo l'elezione, senza che fosse stata celebrata la \"consecratio\", motivo per il quale la Chiesa non lo riconosce come pontefice.\nNella successiva immediata elezione fu eletto, nella basilica di Santa Maria \"ad praesepem\", un diacono romano omonimo del precedente, della cui vita prima del pontificato si hanno poche notizie. Il suo casato apparteneva alla nobilt\u00e0, la cui dimora si trovava in via Lata, che rappresentava l'asse principale del quartiere aristocratico del Campo Marzio. Rimasto orfano del padre Costantino, morto giovane, Stefano fu cresciuto, insieme al fratello minore Paolo, nel palazzo papale in Laterano saltando gli anni di permanenza, d'uso per quei tempi, in una delle \"scholae\" (corporazioni) romane. Successivamente percorse tutte le tappe della carriera ecclesiastica.\nNell'attuale lista ufficiale dei pontefici questo Stefano \u00e8 indicato come il II con tale nome, ma, sebbene la Chiesa sull'argomento abbia gi\u00e0 detto una parola definitiva, in alcuni elenchi tutti i papi di nome Stefano riportano una doppia numerazione; in tal modo, il diacono Stefano, eletto e immediatamente consacrato il 26 marzo 752, \u00e8 anche indicato come \"Papa Stefano II (III)\".\nIl pontificato.\nLa \"restitutio\" delle terre dell'Esarcato d'Italia.\nL'azione di Stefano II volta ad ottenere \"restituzione\" delle terre ex bizantine dell'Italia centro-settentrionale alla \"Santa Chiesa di Dio dell'Impero dei Romani\" impegn\u00f2 gran parte del suo pontificato. Durante il suo pontificato si susseguirono nell'ordine: la promessa di Pipino di restituirgli l'Esarcato (754); la donazione di una striscia di esso, compresa Ravenna, sempre da parte di Pipino, resa esecutiva nell'estate del 756; la promessa di Desiderio di restituirgli le rimanenti citt\u00e0 (inizio del 757); la solenne conferma di questa promessa; la consegna infine (marzo 757) del primo lotto di citt\u00e0 e territori (Bagnacavallo, Faenza e Ferrara).\nViolando la tregua stipulata tra re Liutprando e papa Zaccaria, nel 751 i Longobardi del nuovo re Astolfo avevano conquistato Ravenna, capitale dell'Esarcato bizantino in Italia. Il loro prossimo obiettivo era, evidentemente, Roma. Un'ambasceria guidata dal diacono Paolo, fratello minore del papa, riusc\u00ec a rinnovare la tregua ventennale, ma presto Astolfo torn\u00f2 sulle sue decisioni e pretese da Roma il pagamento di un pesante tributo annuo; a nulla valse una seconda ambasceria. Stefano non poteva contare sull'aiuto di Costantinopoli: alla met\u00e0 dell'VIII secolo, l'Impero Bizantino era alle prese con la minaccia degli arabi, e le relazioni tra il papato e gli imperatori bizantini della dinastia Isauriana erano molto fredde; l'imperatore Costantino V, tra l'altro, chiedeva la restituzione dei territori bizantini che il re Liutprando aveva conquistato e donato alla Chiesa di Roma (donazione di Sutri). L'imperatore per\u00f2 non ignor\u00f2 completamente la richiesta del papa e, tramite un suo dignitario, Giovanni (che rivestiva la carica di \"silentiarius\" di corte) gli confer\u00ec il potere di trattare con il re longobardo: il singolare ruolo del papa, \"legato\" dell'imperatore come rappresentante delle popolazioni italiche, era comunque il riconoscimento del prestigio, delle capacit\u00e0 diplomatiche, nonch\u00e9 del potere \"de facto\" acquisito dal vescovo di Roma (virtualmente vero duca di Roma). Prestigio che Stefano trov\u00f2 pi\u00f9 utile girare a proprio vantaggio. Il papa fece arrivare la richiesta di Costantino V ad Astolfo, ma costui, per tutta risposta, pretese la resa incondizionata di Roma e minacci\u00f2 di assalire la citt\u00e0. Stefano, nonostante la situazione fosse critica, non affrett\u00f2 i tempi per la soluzione del problema: tenere il popolo di Roma in un continuo stato d'allarme e di tensione, con processioni e prediche in cui si cercava di demonizzare il re longobardo era una tattica che gli avrebbe consentito di fare le sue successive mosse con la sicurezza di non incontrare seri ostacoli interni.\nNel 752 il predecessore di Stefano, papa Zaccaria, aveva incoraggiato la deposizione dell'ultimo re merovingio, Childerico III, ed aveva approvato l'incoronazione del Maestro di palazzo Pipino il Breve. La Chiesa di Roma si aspettava ora un gesto di riconoscenza. Le circostanze consentirono a Stefano di reclamare la contropartita: all'inizio del 753 invi\u00f2 in gran segreto al nuovo re dei Franchi una lettera con la richiesta di un incontro. In autunno giunse da Pipino l'invito a recarsi nel suo regno. Stefano part\u00ec da Roma il 14 ottobre 753 e, poich\u00e9 il suo viaggio non poteva passare inosservato, fece tappa a Pavia per incontrare Astolfo. La sosta presso il re longobardo fu un capolavoro di astuzia diplomatica: ufficialmente il passaggio a Pavia era giustificato dalla necessit\u00e0 di ribadire ad Astolfo le richieste del \"basileus\" Costantino V in merito alla restituzione dei territori dell'Esarcato d'Italia (di cui Roma faceva parte, inserita nel Ducato romano) strappati ai bizantini. Stefano finse di insistere, ma sapeva perfettamente che avrebbe ottenuto una risposta negativa, e del resto aveva tutto l'interesse a che quei territori (parte dei quali erano amministrati dalla Diocesi di Roma) restassero in mano ai Longobardi. Ma Costantino V era accontentato. Poi present\u00f2 al re longobardo il motivo ufficiale del viaggio alla corte di Pipino: era necessario consacrare il re una seconda volta per mettere a tacere alcune rimostranze di oppositori interni. Astolfo, non potendo avere nulla da obiettare, acconsent\u00ec che il pontefice attraversasse i suoi territori e lo lasci\u00f2 passare.\nPartito da Pavia il 15 novembre, il 6 gennaio 754 il papa giunse alla residenza di Pipino a Ponthion, scortato nell'ultimo tratto del viaggio dal re in persona. Stefano chiese esplicitamente a re Pipino d'intervenire militarmente in Italia contro i Longobardi. Pipino accolse la richiesta, che fu ratificata da un'assemblea dei nobili a Quierzy. Il re fatic\u00f2 non poco a convincere i nobili franchi, che ovviamente non avevano alcun interesse diretto ed immediato ad intraprendere una guerra contro gli alleati Longobardi. Prevalse la linea della fede e della fedelt\u00e0 a San Pietro. Il documento ufficiale che ne segu\u00ec, andato perduto, \u00e8 conosciuto come \"Promissio Carisiaca\": Pipino il Breve s'impegn\u00f2 a costringere i Longobardi a restituire le terre dell'Esarcato d'Italia che aveva occupato.\nLa ricompensa fu l'unzione, il 28 luglio 754, di Pipino, della moglie e dei due figli, Carlo e Carlomanno, il riconoscimento di Pipino quale \"re per grazia di Dio\", la scomunica per chiunque, non Carolingio, avesse tentato di farsi eleggere re, e la nomina di Pipino a \"patricius Romanorum\" (protettore di Roma e della cristianit\u00e0). Alla solenne cerimonia, che si tenne nella Basilica di Saint-Denis, parteciparono anche i due figli di Pipino: Carlo, ancora giovinetto, al fratello Carlomanno. Essi, come il padre, ricevettero la \"cresima dei re\" e furono anch'essi insigniti del titolo di \"patricius Romanorum\".\nNel frattempo Astolfo, che doveva aver sospettato qualcosa, aveva convinto il fratello di Pipino, Carlomanno, che si era ritirato nell'Abbazia di Montecassino, a compiere una missione di pace per far desistere il fratello da eventuali azioni di guerra contro i Longobardi, raccomandandogli il rispetto dell'alleanza. Stefano intervenne immediatamente, prima che Carlomanno potesse rovinare i suoi piani, lo fece arrestare per aver lasciato l'Abbazia di Montecassino senza permesso e lo fece rinchiudere nel monastero di Vienne, dove mor\u00ec poco dopo.\nPipino tent\u00f2 con tre diverse ambascerie di convincere Astolfo a riconsegnare i territori. Risultati vani i tentativi, nell'agosto 754 scese in Italia insieme al papa, e a Susa sconfisse il re longobardo, che si rifugi\u00f2 a Pavia chiedendo la pace, offrendo ostaggi, pagando un tributo e promettendo la restituzione dei territori. Qui le loro strade si divisero: Pipino torn\u00f2 in Francia, mentre il papa si diresse a Roma accompagnato dall'abate Fulrado di Saint Denis e dal cognato di Pipino, Gerolamo. Astolfo per\u00f2 non aveva alcuna intenzione di mantenere la parola data; appena si sent\u00ec libero, nel gennaio 756, intraprese una campagna di riconquista dei territori test\u00e9 ceduti, spingendosi fino alle porte di Roma ed assediandola.\nIl papa invoc\u00f2 di nuovo l'aiuto del re franco, che per\u00f2 tard\u00f2 ad intervenire; il tono della missiva di Stefano era disperato e insieme minaccioso: la lettera veniva presentata come ispirata direttamente da San Pietro, cio\u00e8 scritta da lui in prima persona per mano del papa; la richiesta era pressante: fermare l'avanzata dei Longobardi con le armi; oltre a San Pietro, che si rivolgeva alla popolazione dei Franchi chiamandoli \u00abfigli adottivi\u00bb e al popolo romano chiamandolo \u00abconfratello\u00bb, trovavano spazio anche commenti della Vergine Maria e di vari santi, angeli e martiri. La pena per i Franchi, se non avessero liberato Roma dai Longobardi, sarebbe stato l'inferno e la scomunica del loro re. Uno dei concetti alla base della richiesta era che il vicario di Pietro non avrebbe potuto svolgere la sua funzione di guida della cristianit\u00e0 se non avesse potuto godere della libert\u00e0 di azione territoriale e diplomatica. Finalmente in aprile il re franco si mosse, e la sola notizia del suo arrivo convinse Astolfo a togliere l'assedio a Roma e a rientrare a Pavia.\nNon appena Stefano ebbe la notizia della morte di Astolfo, volle annunciarlo personalmente inviando una lettera al re di Francia.. Il nuovo re longobardo, Desiderio, salito al trono il 7 marzo 757 forse (secondo gli \"Annales Regni Francorum\") per esplicita volont\u00e0 di Pipino, prefer\u00ec una politica di buon vicinato con il papa, e anzi gli don\u00f2 alcune citt\u00e0 minori come Bagnacavallo, Faenza e Ferrara. Il bilancio dell'operato di Stefano pu\u00f2 essere sintetizzato come segue: oltre a cercare presso i Franchi una garanzia per l\u2019ex ducato di Roma, persegu\u00ec con costanza l'obiettivo di annettere a quel nucleo originario di dominio temporale il complesso esarcato-pentapoli. Ebbe successo sul primo punto, fall\u00ec nel secondo.\nGoverno della Chiesa.\nPer quanto riguarda il governo della Chiesa, uno degli avvenimenti pi\u00f9 importanti di cui Stefano fu protagonista fu il riconoscimento e l'approvazione di Anselmo del Friuli, che, desideroso di farsi monaco, aveva fondato l'abbazia di Nonantola, presso Modena. Il papa, che lo ricevette in Laterano, gli don\u00f2 alcune reliquie di san Silvestro e lo nomin\u00f2 abate del monastero. \nDi un certo interesse anche la sua attivit\u00e0 edilizia, con il restauro della basilica di San Lorenzo e, soprattutto, l'erezione del campanile di San Pietro in Vaticano. Organizz\u00f2 una vasta rete di \"hospitalia\" per pellegrini, i cui proventi costituirono una rilevante entrata per la Chiesa romana.\nStefano mor\u00ec il 26 aprile 757, e fu sepolto in San Pietro."}
{"id": "1898932", "revid": "188323", "url": "https://it.wikipedia.org/wiki?curid=1898932", "title": "Turbo lag", "text": ""}
{"id": "1898934", "revid": "287204", "url": "https://it.wikipedia.org/wiki?curid=1898934", "title": "Joan Miro", "text": ""}
{"id": "1898935", "revid": "767487", "url": "https://it.wikipedia.org/wiki?curid=1898935", "title": "The Positive Pressure (of Injustice)", "text": "The Positive Pressure (of Injustice) \u00e8 il secondo album della band thrash metal italiana Extrema, pubblicato nel 1995 dalla Flying Records."}
{"id": "1898940", "revid": "767487", "url": "https://it.wikipedia.org/wiki?curid=1898940", "title": "Set the World on Fire (Extrema)", "text": "Set the World on Fire \u00e8 il quarto album della band thrash metal italiana Extrema, pubblicato nel 2005 dalla V2/Edel.\nL'album \u00e8 stato ristampato nel 2007 dalla Scarlet Records con la bonus track \"The World Decline\" e \"M.A.S.S.A.C.R.O.\" e \"Child Abuse\" provenienti dal demo del 1989."}
{"id": "1898941", "revid": "297031", "url": "https://it.wikipedia.org/wiki?curid=1898941", "title": "Obelisco di Buenos Aires", "text": "L'obelisco di Buenos Aires \u00e8 un monumento della capitale dell'Argentina Buenos Aires. L'obelisco sorge nel \"barrio\" di San Nicol\u00e1s, nella plaza de la Rep\u00fablica, all'intersezione fra le avenide Corrientes e 9 de Julio e fu costruito per festeggiare il quarto centenario della fondazione della citt\u00e0. \nCostruzione.\nLa costruzione della struttura cominci\u00f2 il 20 marzo 1936. L'obelisco fu ufficialmente inaugurato il 23 maggio dello stesso anno. Il progetto \u00e8 dovuto all'architetto argentino Alberto Prebisch, uno dei rappresentanti principali del modernismo argentino, autore anche del vicino Teatro Gran Rex, su incarico dell'intendente Mariano de Vedia y Mitre, a sua volta incaricato dell'opera dal presidente August\u00edn Pedro Justo. Per quanto riguarda la forma del monumento lo stesso Prebisch dichiar\u00f2: \u00abSi \u00e8 adottata questa semplice e onesta forma geometrica perch\u00e9 \u00e8 la forma tradizionale degli obelischi. Lo si \u00e8 chiamato \u201cobelisco\u201d perch\u00e9 si doveva chiamarlo in qualche modo. Io rivendico per me il diritto di chiamarlo in modo pi\u00f9 generale e generico \u201cMonumento\u201d\u00bb.\nLa costruzione dell'obelisco fu affidata all'impresa edile tedesca G.E.O.P.E.- Siemens Bauunion\u00a0\u2013 Gr\u00fcn &amp; Bilfinger che la port\u00f2 a termine a tempo di record, in soli 31 giorni, impiegando 157 operai. Per massimizzare il risparmio di tempo si utilizz\u00f2 cemento Incor a indurimento rapido e si costru\u00ec la struttura in sezioni di due metri l'una per facilitare la tenuta del cemento. Per la costruzione, costata 200.000 pesos dell'epoca, si utilizzarono 680\u00a0m\u00b3 di cemento. Per la copertura furono usati 1360\u00a0m\u00b2 di pietra bianca di C\u00f3rdoba. La compresenza del cantiere della linea B della metropolitana, favor\u00ec la costruzione del monumento, le cui fondamenta furono appoggiate direttamente sulla volta di cemento del tunnel\nDescrizione dell'opera.\nL'obelisco raggiunge l'altezza massima permessa secondo la linea di edificazione dell'Avenida Roque S\u00e1enz Pe\u00f1a (Diagonal Norte): 67,5 metri di altezza. L'altezza dalla base all'apice \u00e8 di 63 metri. La base del monumento misura 6,80 metri di lato. Il corpo dell'obelisco si rastrema verso l'apice che \u00e8 tronco e misura 3,5 metri per 3,5 metri e sostiene un parafulmine che \u00e8 impossibile vedere a causa dell'altezza. I cavi del parafulmine scorrono all'interno della struttura dell'obelisco. Il monumento ha una sola porta di ingresso, posta sul lato est ed \u00e8 dotato di quattro finestre sulla cuspide alle quali si pu\u00f2 arrivare solo tramite una scala con 206 gradini, scanditi da 7 pianerottoli a circa 8 metri uno dall'altro, tranne l'ultimo che \u00e8 a 6 metri. \nNell'area dove sorge l'obelisco era stata previamente demolita una chiesa dedicata a San Nicola di Bari. Sulla chiesa si era issata per la prima volta una bandiera Argentina nel 1812, fatto che \u00e8 ricordato da un'iscrizione sul lato nord dell'obelisco. Altre iscrizioni sui lati dell'obelisco commemorano la proclamazione di Buenos Aires a capitale federale e altre date importanti per il paese. Sul lato sud \u00e8 visibile un sonetto dedicato all'obelisco dal poeta Baldomero Fern\u00e1ndez Moreno.\nRicezione critica e storia.\nFin dall'inaugurazione, l'aspetto semplice e razionale dell'obelisco non manc\u00f2 di provocare polemiche tra fautori del modernismo architettonico e i tradizionalisti. Il 29 febbraio del 1938, il presidente Roberto Ortiz successe a Justo e design\u00f2 come nuovo intendente della citt\u00e0 Arturo Goyneche. Nel giugno 1939 dopo il distacco di una parte del rivestimento in pietra dell'obelisco, il Concejo Deliberante di Buenos Aires decret\u00f2 la demolizione dell'obelisco con l'ordinanza n. 10.251, adducendo varie ragioni economiche, estetiche e di pubblica sicurezza. La decisione fu impugnata dall'esecutivo municipale e rigettata come atto privo di valore e contenuti giuridici. In seguito, nel 1943, il rivestimento in pietra fu eliminato e rimpiazzato con uno in cemento, con fenditure che simulano le giunzioni di lastre di pietra. Attualmente l'obelisco \u00e8 considerato uno dei simboli di Buenos Aires. \nL'obelisco \u00e8 frequentemente utilizzato come punto di riunione per le manifestazioni che percorrono Avenida Corrientes e 9 de Julio. \nIl 1\u00ba dicembre 2005, in occasione della Giornata mondiale contro l'AIDS, l'obelisco \u00e8 stato simbolicamente coperto con un preservativo di 67 metri. Il 20 settembre 2007, per commemorare i 150 anni di relazioni bilaterali fra Argentina e Germania, l'obelisco \u00e8 stato ricoperto da un telone con i colori delle bandiere dei due paesi. In questa occasione \u00e8 stato inaugurato un nuovo sistema di illuminazione del monumento, dono dell'ambasciata germanica e di alcune imprese tedesche: Allianz, Osram e Siemens."}
{"id": "1898943", "revid": "1776051", "url": "https://it.wikipedia.org/wiki?curid=1898943", "title": "Tension at the Seams", "text": "Tension At The Seams \u00e8 il primo album del gruppo metal Extrema uscito nel 1993."}
{"id": "1898944", "revid": "1305772", "url": "https://it.wikipedia.org/wiki?curid=1898944", "title": "Biagio di Antonio Tucci", "text": "Biografia.\nPittore pressoch\u00e9 sconosciuto fino agli anni trenta del XX secolo. La sua figura veniva confusa con quella di altri pittori faentini attivi a Firenze a cavallo tra il XV secolo e il XVI. Venne prima identificato con Andrea Utili poi con Giovanni Battista Bertucci il Vecchio, ma la pittura di Biagio rivela forti influenze del Verrocchio e di Domenico Ghirlandaio.\nSoggiorn\u00f2 a Faenza dove dipinse dei quadri per le chiese pi\u00f9 importanti del luogo. Nella chiesa di San Michele dipinse la \"Nativit\u00e0\", oggi conservata al Museo dell'Oklahoma. Nel 1481-82 lavor\u00f2 a Roma dove collabor\u00f2 con Cosimo Rosselli nella realizzazione degli affreschi della Cappella Sistina: a lui in particolare alcuni attribuiscono la scena del \"Passaggio del Mar Rosso\" e alcune delle scene della Passione nell\"'Ultima Cena\". Altre opere sono la \"predella Temperani\" a Cortona e la \"Madonna tra San Francesco e la Maddalena\" a San Casciano in Val di Pesa."}
{"id": "1898945", "revid": "17833557", "url": "https://it.wikipedia.org/wiki?curid=1898945", "title": "Mc Bride", "text": ""}
{"id": "1898946", "revid": "339392", "url": "https://it.wikipedia.org/wiki?curid=1898946", "title": "Nana giallo-bianca", "text": ""}
{"id": "1898947", "revid": "1776051", "url": "https://it.wikipedia.org/wiki?curid=1898947", "title": "And the Best Has Yet to Come", "text": "And the Best Has Yet to Come \u00e8 una compilation del gruppo metal Extrema uscito nel 2003."}
{"id": "1898952", "revid": "1767362", "url": "https://it.wikipedia.org/wiki?curid=1898952", "title": "Operazione unitaria", "text": "Nella chimica industriale, un'operazione unitaria (o azione unitaria) consiste in una singola trasformazione fisica che pu\u00f2 avere luogo all'interno di un'apparecchiatura chimica di un impianto chimico. Ogni operazione unitaria pu\u00f2 interessare uno o pi\u00f9 fenomeni di trasporto contemporaneamente.\nIl concetto di \"operazione unitaria\" fu introdotto per la prima volta da Arthur Dehon Little nel 1915.\nNella chimica industriale l'espressione indica quelle operazioni, spesso legate tra di loro, che realizzano una modifica di stato, forma, o altro sui reagenti di partenza per ottenere i prodotti finali.\nI termini \"operazione unitaria\" e processo unitario non sono equivalenti, infatti l'operazione unitaria \u00e8 una parte del processo industriale dove avviene una trasformazione di tipo esclusivamente fisico, mentre il processo unitario \u00e8 una parte del processo industriale dove avviene una trasformazione di tipo esclusivamente chimico.\nElenco delle operazioni unitarie.\nLa classificazione delle operazioni unitarie non \u00e8 univoca, e praticamente ogni autore d\u00e0 una propria interpretazione. Schematizzando al massimo, le \"operazioni unitarie\" possono essere classificate nelle seguenti categorie:\nOperazioni unitarie di separazione.\nPer quanto riguarda la \"separazione\", questa pu\u00f2 avvenire:"}
{"id": "1898960", "revid": "36426", "url": "https://it.wikipedia.org/wiki?curid=1898960", "title": "Arte dei Linaioli e Rigattieri", "text": "L'Arte dei Linaioli e Rigattieri \u00e8 stata una delle Arti Minori delle corporazioni di arti e mestieri di Firenze. \nStoria.\nLa corporazione nacque nel 1291 dall'unione tra l'antica Arte dei Rigattieri e quella dei Linaioli, fino a quel momento separate; si tratt\u00f2 per\u00f2 di un'unione formale tra le due corporazioni che continuarono a mantenere per tutto il Trecento una certa autonomia amministrativa, nominando un console ciascuna, i quali operavano indipendentemente l'uno dall'altro sugli iscritti alla propria categoria.\nLa convivenza tra questi due gruppi non fu sempre facile e pacifica; soprattutto i linaioli si mostrarono inizialmente molto insofferenti all'unione con i rigattieri e continuarono ad osservare le norme contenute nei propri statuti, accettando solo di avere un rappresentante in comune per le questioni esterne all'Arte; per le controversie interne invece, si ricorse inizialmente all'arbitrato di un amico comune dei contendenti (previa autorizzazione dei consoli), in modo da evitare cause tra gli associati, ma nel 1325, il giudizio inappellabile su simili questioni venne affidato esclusivamente ai consoli.\nFu per un certo periodo tra le Arti mediane, consentendo anche ai loro rappresentanti di partecipare alla vita politica cittadina. \nLa vera e propria fusione tra linaioli e rigattieri avvenne solo nel 1449, quando venne stipulato un accordo che mise fine alla separazione amministrativa con la creazione di una speciale commissione che doveva vigilare e regolare i rapporti reciproci.\nPer questo motivo anche le sedi delle rispettive corporazioni rimasero divise per tutto il \u2018300; i rigattieri si riunirono prima nella chiesa di Santa Maria degli Ughi e poi in quella di San Miniato tra le Torri, mentre i linaioli scelsero la chiesa di San Pier Buonconsiglio e in seguito Santa Maria Sopra Porta.\nAlla fine l'Arte decise di acquistare una casa in piazza Sant'Andrea in cui venne definitivamente trasferita la sua sede; l'edificio venne restaurato e decorato con affreschi, tanto che nel libro di memorie di un cancelliere della corporazione, Bartolomeo di ser Gabriello Leoni, viene elogiata la bellezza di questa residenza, che nulla aveva da invidiare a quella delle Arti Maggiori, notoriamente le pi\u00f9 ricche ed influenti di Firenze.\nPurtroppo poco \u00e8 rimasto degli edifici sopra menzionati, perch\u00e9 essi vennero tutti demoliti nell'Ottocento durante i lavori di risanamento del Mercato Vecchio (oggi Piazza della Repubblica); si sono salvati solamente il portone d'ingresso dell'Arte ed il tabernacolo quattrocentesco realizzato nella bottega del Ghiberti per ospitare un dipinto di Beato Angelico (entrambi conservati presso il museo di San Marco), oltre ad alcuni stemmi e frammenti divisi tra il Museo Bardini e San Marco.\nIl duca Alessandro I dei Medici nel 1534 decise di riformarne gli statuti, riducendole a semplici associazioni di mestiere, senza pi\u00f9 alcuna rilevanza sul piano politico. L'\"Universit\u00e0 dei Linaioli\", che riun\u00ec gli appartenenti alle Arti dei Linaioli, Rigattieri, Vinattieri e Albergatori, era governata da sei consoli ed ebbe per protettore san Marco; l'insegna adottata fu lo stemma bianco e rosso gi\u00e0 dei Linaioli e la sede venne spostata pi\u00f9 volte, finch\u00e9 nel 1703 venne stabilita sotto gli Uffizi, insieme a quella dei Fabbricanti e di Por San Piero.\nNel 1770 Pietro Leopoldo soppresse tutte le Arti istituendo la Camera di Commercio.\nOrganizzazione interna.\nI linaioli.\nI linaioli commerciavano biancheria di lino e di tela, sia allo stato grezzo che finemente ricamati, come tende, lenzuola, tovaglie (anche quelle per gli altari delle chiese), tovaglioli, asciugamani ecc.\nMolte delle loro botteghe si trovavano nella zona del Mercato Vecchio proprio vicino a Piazza S. Andrea, dove confezionavano anche le cosiddette tovaglie di \"rinfranto\", un tessuto in canapa o tela grossolana impiegato per l'imballaggio dei \"torselli\", ossia quei rotoli in cui le pezze vendute dai mercanti venivano avvolte prima di essere spedite.\nCome per i sottoposti all'Arte della Lana, anche in questa corporazione vi era un massiccio coinvolgimento delle donne, che svolgevano un ruolo fondamentale nel processo di lavorazione dei \"pannilini\", occupandosi delle operazioni di filatura e tessitura.\nIntorno alla met\u00e0 del Quattrocento si svolgevano due importanti fiere in citt\u00e0, tra Via dei Servi e Piazza della Santissima Annunziata, in occasione della Quaresima e dell'Annunciazione; le tessitrici fiorentine vi partecipavano numerose, disponendo i loro rotoli sotto la Loggia dell'Ospedale degli Innocenti e riuscendo generalmente a concludere buoni affari.\nLo stemma dei linaioli era fatto cos\u00ec perch\u00e9 voleva rappresentare i diversi colori della stoffa dei tessuti di lino\nI rigattieri.\nCon il termine di rigattiere si intendeva allora il rivenditore di abiti usati, un'attivit\u00e0 tenuta molto in considerazione soprattutto tra le fasce meno abbienti della popolazione, per la buona qualit\u00e0 e il costo modesto dei capi.\nEsistevano comunque anche i \"barattieri\", che rivendevano oggetti di poco pregio e i ferrivecchi, ma essi non avevano l'obbligo di iscriversi all'Arte, anche se le dovevano pagare una tassa sulle merci vendute; nelle botteghe dei rigattieri veri e propri invece, oltre al vestiario smesso ed ancora in buono stato, si trovavano spesso articoli di pregio (quelli che in pratica oggi si vedono nei negozi di antiquariato se non addirittura nei musei), come tessuti in broccato d'oro, tappeti, tende, cuscini o coperte di seta, pellicce, abiti talari o tonache, cassoni decorati, coperte da cavallo, gualdrappe ecc., molti dei quali provenivano dalle eredit\u00e0 di famiglie facoltose, chiese e conventi e non di rado dai bottini di guerra.\nAi rigattieri era consentita anche la vendita di abiti nuovi, sia da uomo che da donna, confezionati con stoffa nuova o usata e la loro attivit\u00e0 era tenuta sotto controllo dalle autorit\u00e0 per evitare il commercio di cose rubate; lo statuto dell'Arte inoltre vietava qualsiasi trattamento atto a ridare ai tessuti invecchiati nuova brillantezza ed essere poi spacciati per nuovi, cos\u00ec come escludeva dalla possibilit\u00e0 di essere eletti consoli i venditori ambulanti.\nAltre categorie associate.\nA questa corporazione si immatricolavano anche i sarti, che fino alla met\u00e0 del Trecento erano stati iscritti nell'Arte della Seta; il loro lavoro consisteva prevalentemente nel tagliare gli abiti secondo il modello desiderato, ma senza cucirli perch\u00e9 di questo normalmente si occupavano le donne a casa.\nIl valore dell'abito, dunque, non era rappresentato tanto dal taglio quanto dal tipo di stoffa e dagli ornamenti scelti per confezionarlo e questo \u00e8 il motivo per cui questa categoria venne relegata in un ruolo subalterno.\nNel Quattrocento anche i farsettai ed i materassai decisero di staccarsi dall'Arte della Seta e unirsi ai linaioli; i farsettai confezionavano i \"farsetti\", ossia quei corpetti smanicati ai quali venivano attaccate le maniche e le calze per mezzo di laccetti, mentre i materassai imbottivano materassi, cuscini e coltroni con lana di pecora o capra oppure con le penne fornite dai pennaioli, che importavano anche le piume degli uccelli esotici da usare come ornamento.\nMembri celebri.\nTra le famiglie fiorentine che fecero fortuna con questa attivit\u00e0 si ricordano gli Alessandrini, i Baldesi, i Fiaschi, i Filippi, i Gaburri e i Grifoni.\nPatronati.\nDagli inizi del Quattrocento il santo patrono dell'Arte divenne Marco Evangelista, la cui statua venne scolpita da Donatello nel 1411 e collocata nel tabernacolo della chiesa di Orsanmichele."}
{"id": "1898962", "revid": "22356", "url": "https://it.wikipedia.org/wiki?curid=1898962", "title": "Sirenavus", "text": "Sirenavus hungaricus \u00e8 una specie estinta di Sirenio vissuta nel medio Eocene, come dice il nome stesso, in Ungheria, allora sponda nord del mare della Tetide.\nL'animale \u00e8 stato classificato da Mikl\u00f3s Kretzoi nel 1941 sulla base di un fossile di una volta craniale frammentata, di una mandibola anch'essa frammentata e della met\u00e0 posteriore del terzo molare. Sulla base di questi pochi resti fossili, la specie \u00e8 considerata affine all'Anisotherium pannonica classificata da Kordos nel 1979."}
{"id": "1898969", "revid": "1833487", "url": "https://it.wikipedia.org/wiki?curid=1898969", "title": "Voltarrosto", "text": "Voltarrosto \u00e8 una frazione di Roseto degli Abruzzi situata in un territorio prevalentemente agricolo nella Valle del Vomano, sotto la collina in cui sorge Montepagano, frazione pi\u00f9 antica e considerata centro storico di Roseto.\nOrigine.\nVoltarrosto, in origine, era di propriet\u00e0 della famiglia Ponno, il genero Corrado Orlandi Contucci (oggi possessore della Orlandi Contucci Ponno azienda produttrice di vini) pian piano cominci\u00f2 a vendere lotti di terreno edificabile fino alla creazione della cittadina immersa nei vigneti. Tale famiglia possiede tutti i vigneti di Voltarrosto, ove ha anche una villa e la cantina sociale.\nSport e religione.\nVoltarrosto vanta la costruzione di una nuova chiesa voluta dal parroco Don Pietro prima e Padre Brizio e Don Luigi poi ma anche la vecchia chiesa di S. Anna nei cui pressi vi \u00e8 un campo da basket in cemento, un piccolo parco giochi e un piccolo campo da calcetto.\nAttualmente la vecchia chiesa costruita senza far debiti dai primi abitanti di Voltarrosto \u00e8 chiusa.\nScuole.\nA Voltarrosto sono situate la scuola materna ed elementare \"R. D'Ilario\" e l'Ipias-Itc \"V. Moretti\".\nIl Moretti \u00e8 una delle scuole pi\u00f9 frequentate di Roseto degli Abruzzi.\nDivisione territoriale.\nVoltarrosto si divide in Voltarrosto alto detto anche \"Le Quote\", Voltarrosto centrale detto \"Voltarrosto\" e Voltarrosto basso detto \"Palazzese\" dove ha sede la zona industriale di Roseto degli Abruzzi."}
{"id": "1898970", "revid": "188323", "url": "https://it.wikipedia.org/wiki?curid=1898970", "title": "Turboaspirato", "text": ""}
{"id": "1898982", "revid": "2143258", "url": "https://it.wikipedia.org/wiki?curid=1898982", "title": "Ossido arsenioso", "text": "L'ossido arsenioso o triossido di diarsenico \u00e8 un composto inorganico con formula As2O3, dove l'arsenico ha numero di ossidazione +3. Questo ossido \u00e8 il composto commercialmente pi\u00f9 importante dell'arsenico, usato come base di partenza per altri composti dell'arsenico, compresi i composti organoarsenicali. Nel 1991 ne sono state prodotte quasi 50000 tonnellate. Molte sue applicazioni sono controverse data l'alta tossicit\u00e0 dei composti dell'arsenico.\nStruttura.\nIl composto d\u00e0 luogo a due modificazioni cristalline, che si osservano anche nei due minerali arsenolite e claudetite. La forma pi\u00f9 comune \u00e8 la arsenolite che ha struttura cristallina cubica; consiste di dimeri As4O6, isostrutturali con P4O6, disposti con un arrangiamento tipo diamante. Per riscaldamento si ottiene la forma monoclina claudetite, che consiste di strati di piramidi AsO3 che condividono gli atomi di ossigeno. In fase gassosa esistono molecole As4O6 che sopra gli iniziano a dissociarsi formando il monomero As2O3. La condensazione del vapore al di sotto dei 250\u00a0\u00b0C d\u00e0 arsenolite mentre al di sopra di questa temperatura si forma As2O3 vetroso.\nSintesi.\nIndustrialmente la maggior parte del triossido di arsenico viene ottenuto come sottoprodotto da minerali arsenicali che vengono trattati con lo scopo principale di ricavare metalli pregiati presenti in piccole quantit\u00e0. I minerali pi\u00f9 usati sono arsenopirite (FeAsS) e l\u00f6llingite (FeAs2). Il minerale viene arrostito in condizioni accuratamente controllate in modo da formare composti volatili dell'arsenico, evitando di formare composti come As2O5 o arsenati, che rimarrebbero nel materiale arrostito. \u00c8 importante ottenere un residuo con un basso tenore di arsenico, in modo da semplificare i trattamenti successivi dei residui, dai quali si ricavano metalli preziosi come argento, oro e rame, ma anche nichel, cobalto, piombo. I composti volatili contenenti arsenico vengono condensati, separati e trattati ulteriormente con tecniche diverse a seconda della effettiva composizione, fino ad arrivare a As2O3 al 95-99%. Solo in Cina i minerali arsenicali sono trattati con lo scopo principale di ottenere arsenico.\nIn laboratorio il triossido di arsenico si pu\u00f2 preparare bruciando arsenico elementare, o per idrolisi del tricloruro di arsenico:\nReattivit\u00e0.\nIl triossido di arsenico \u00e8 un ossido anfotero, poco solubile in acqua, dove forma soluzioni debolmente acide contenenti principalmente la specie As(OH)3. Questa specie non \u00e8 mai stata isolata, ma si prevede che abbia una struttura piramidale. In ambiente alcalino la solubilit\u00e0 \u00e8 maggiore, e per successiva deprotonazione di As(OH)3 a seconda del pH si formano le specie [AsO(OH)2]\u2013, [AsO2(OH)]2\u2013 e [AsO3]3\u2013.\nCon HF e HCl anidri reagisce formando rispettivamente AsF3 e AsCl3:\nIl triossido di arsenico deve essere trattato con ossidanti molto forti come ozono, perossido di idrogeno e acido nitrico per riuscire a ottenere il pentossido di arsenico o l'acido corrispondente:\nIl triossido di arsenico \u00e8 quindi pi\u00f9 resistente all'ossidazione del congenere triossido di fosforo, che per semplice riscaldamento brucia all'aria formando pentossido di fosforo.\nPer riduzione di As2O3 si ottiene arsenico elementare o arsina (AsH3) a seconda delle condizioni usate. Questa reazione \u00e8 stata utilizzata in passato nel saggio di Marsh per determinare tracce di arsenico.\nUsi.\nIl triossido di arsenico \u00e8 usato su larga scala come materiale di partenza per la produzione di preservanti per il legno come l'arseniato di rame. Questi preservanti sono largamente usati negli Stati Uniti d'America e in Malaysia, ma questo utilizzo \u00e8 controverso e vietato in molte altre nazioni.\n\u00c8 inoltre usato per produrre erbicidi e insetticidi, nella conservazione delle pelli, come decolorante nell'industria del vetro, per preparare arsenico elementare e altri composti dell'arsenico, nell'industria elettronica. Nel passato era usato per ottenere il pigmento verde di Parigi e il farmaco Neosalvarsan.\nIl triossido di arsenico ha il pregio di essere uno standard primario e per questo viene utilizzato in chimica analitica per standardizzare gli ossidanti usati in volumetria.\nApplicazioni in medicina.\nNonostante la tossicit\u00e0 dell'arsenico sia ben nota, il triossido di arsenico \u00e8 stato utilizzato in medicina a partire dalla medicina tradizionale cinese, dove \u00e8 noto come \"Pi Shuang\" ed \u00e8 ancora usato per curare il cancro e altre malattie. In omeopatia \u00e8 chiamato arsenicum album. Il triossido di arsenico era contenuto in varie specialit\u00e0 medicinali risultate in seguito inefficaci o pericolose, come la soluzione di Fowler.\nNel 1970 alcuni ricercatori cinesi hanno studiato se il triossido di arsenico usato nella medicina tradizionale cinese potesse essere impiegato nel trattamento della leucemia promielocitica acuta. In seguito, studi di ricercatori sia cinesi che occidentali portarono allo sviluppo del farmaco Trisenox, che nel 2000 fu approvato dalla Food and Drug Administration (FDA) per il trattamento della leucemia. Con il nome depositato Trisenox il triossido di arsenico \u00e8 un chemioterapico approvato dalla FDA per i casi di leucemia promielocitica acuta che non rispondono a farmaci d'elezione come la tretinoina. \u00c8 stato dimostrato che il triossido di arsenico induce apoptosi nelle cellule cancerose. Questo medicinale implica rischi significativi, data la tossicit\u00e0 dell'arsenico. L'uso combinato di triossido di arsenico e tretinoina \u00e8 stato approvato dalla FDA per il trattamento di alcuni tipi di leucemia. All'Universit\u00e0 di Hong Kong \u00e8 stato anche sviluppato un farmaco contenente triossido di arsenico che pu\u00f2 essere somministrato per via orale anzich\u00e9 endovenosa.\nTossicologia.\nLe propriet\u00e0 tossiche del triossido di arsenico sono leggendarie e trattate estesamente in letteratura. Il triossido di arsenico viene assorbito rapidamente dal sistema digestivo. Sono noti anche effetti tossici per inalazione o contatto cutaneo. L'eliminazione \u00e8 inizialmente rapida, con emivita di 1-2 giorni, in seguito a metilazione per formare acido monometilarsonico e acido dimetilarsonico, che vengono escreti con le urine. Tuttavia una certa quantit\u00e0, che pu\u00f2 essere il 30-40% in caso di esposizione ripetuta, viene incorporata in ossa, muscoli, pelle, capelli e unghie (tutti tessuti ricchi di cheratina) e viene eliminata in settimane o mesi.\nI primi sintomi di avvelenamento acuto da arsenico sono a livello digestivo: vomito, dolori addominali, diarrea spesso accompagnata da sanguinamento. Dosi sub-letali possono dare convulsioni, problemi cardiovascolari, infiammazioni al fegato e ai reni, e anomalie nella coagulazione sanguigna. In seguito appaiono caratteristiche striature bianche sulle unghie (linee di Mees) e si ha caduta di capelli. Dosi minori provocano problemi a fegato e reni e variazioni della pigmentazione cutanea. Soluzioni anche diluite di triossido di arsenico sono pericolose per contatto con gli occhi.\nL'avvelenamento cronico da arsenico \u00e8 noto come arsenicosi. Questa patologia colpisce operai di fonderia, persone che bevono acqua potabile contenente quantit\u00e0 elevate di arsenico (0,3-0,4 ppm), e pazienti sottoposti a lunghi trattamenti con farmaci arsenicali. Studi su lavoratori in fonderie di rame di Stati Uniti, Giappone e Svezia indicano per i lavoratori pi\u00f9 esposti un rischio di tumori ai polmoni 6\u201310 volte maggiore rispetto alla popolazione normale. L'ingestione per lunghi periodi di triossido di arsenico da acqua potabile o da medicinali pu\u00f2 provocare tumori alla pelle. Si sono anche osservati problemi riproduttivi in uno studio su donne esposte a polveri di triossido di arsenico dato che erano impiegate o vivevano nei pressi di fonderie di rame.\nIn Austria esistono i cosiddetti \"mangiatori d'arsenico di Stiria\", persone che ingeriscono senza alcun problema apparente triossido di arsenico in dosi ben maggiori della dose letale."}
{"id": "1898984", "revid": "287204", "url": "https://it.wikipedia.org/wiki?curid=1898984", "title": "Autodaf\u00e8", "text": ""}
{"id": "1898985", "revid": "124544808", "url": "https://it.wikipedia.org/wiki?curid=1898985", "title": "Coeducazione", "text": "Con il termine coeducazione si intende un progetto pedagogico formulato per educare insieme i ragazzi e le ragazze al fine di insegnare loro le modalit\u00e0 pi\u00f9 idonee per collaborare nel rispetto delle peculiarit\u00e0 di ciascuno dei due sessi.\nTale modello educativo viene utilizzato in alternativa a quello della educazione omogenea, termine con il quale si intende l'attivit\u00e0 educativa rivolta a gruppi di persone dello stesso sesso.\nPer quanto riguarda l'attenzione al genere degli alunni, si parla anche di educazione differenziata. Con tale espressione si pone l'accento sulla necessit\u00e0 di offrire un servizio educativo diversificato per gli uomini e per le donne al fine di valorizzare le specificit\u00e0 di ciascuno dei due sessi.\nIn Italia una delle voci pi\u00f9 autorevoli sul tema della coeducazione \u00e8 quella di Norberto Galli, il quale dopo avere teorizzato negli anni Settanta una giustificazione pedagogica per la scuola mista, che in quel periodo si era diffusa in Italia, recentemente ha preso le distanze da quella che \u00e8 stata l'applicazione pratica della sua teoria.\nTale presa di posizione coincide con la consapevolezza del fatto che le speranze poste nella scuola mista sono state in parte disattese. Inoltre sono diventati ormai di dominio pubblico i risultati di ricerche internazionali sempre pi\u00f9 numerose sui benefici dell'educazione omogenea.\nNon deve confondersi con la coeducazione la cosiddetta \u201ccoistruzione\u201d, che invece si pratica nelle classi miste dove non c'\u00e8 un esplicito progetto di educazione ai corretti rapporti con le persone dell'altro sesso.\nPer quanto riguarda le realt\u00e0 extrascolastiche, esistono per esempio gruppi scout che si ispirano alla coeducazione come il CNGEI e l'Agesci, mentre altri come l'Associazione Italiana Guide e Scouts d'Europa Cattolici si ispirano all'educazione omogenea (chiamandola per\u00f2 intereducazione)."}
{"id": "1898991", "revid": "33689", "url": "https://it.wikipedia.org/wiki?curid=1898991", "title": "Facolt\u00e0 di Frequenza", "text": ""}
{"id": "1899012", "revid": "1543377", "url": "https://it.wikipedia.org/wiki?curid=1899012", "title": "Suze Rotolo", "text": " Ha realizzato alcuni \"libri d'artista\" ed ha insegnato alla Parsons School of Design a New York, ed \u00e8 conosciuta soprattutto per essere stata fidanzata con Bob Dylan e averne ispirato ed influenzato lo stile compositivo nella prima parte della carriera. \u00c8 famosa la foto di Don Hunstein che la ritrae al fianco di Dylan nella foto di copertina dell'album \"The Freewheelin' Bob Dylan\".\nBiografia.\nSuze nacque nel Queens in una famiglia italoamericana. I suoi genitori, Joachim Rotolo e Mary Pezzati Rotolo erano amici della spia sovietica Charles Flato. Sua sorella maggiore, Carla Rotolo, conobbe Dylan all'inizio degli anni sessanta. Suo zio fu il ritrattista Pietro Pezzati\nLa presenza di Suze nella vita di Dylan ebbe una forte influenza su quest'ultimo, sia per quanto riguarda la scrittura di canzoni d'attualit\u00e0, sia per il suo modo di suonare e di stare sul palco, influenzato dal teatro brechtiano a cui assistevano Suze e Dylan durante la loro relazione. Anche l'interesse di Dylan per la pittura \u00e8 dovuto alla relazione con Suze. Secondo la sua autobiografia, Suze rimase incinta durante la relazione con Dylan, ma abort\u00ec.\nLa Rotolo \u00e8 stata associata ai movimenti di protesta per i diritti civili contro il divieto di entrare a Cuba. Lavor\u00f2 per qualche tempo per il Congress of Racial Equality. Nel giugno del 1964 and\u00f2 a Cuba con un gruppo di persone, al tempo un'azione illegale per i cittadini statunitensi. Disse in seguito, a proposito degli oppositori di Fidel Castro, che \u00abQuesti gusanos [vermi] non vengono soppressi. L\u00ec c'\u00e8 libert\u00e0 di critica verso il regime. Finch\u00e9 si limitano a parlare sono tollerati, purch\u00e9 non ci sia un sabotaggio\u00bb.\nSuze spos\u00f2 nel 1972 il perugino Enzo Bartoccioli, operaio della Perugina che lavorava occasionalmente come montatore per le Nazioni Unite. Hanno avuto un figlio, Luca, che \u00e8 diventato un chitarrista e lavora a New York.\nNel luglio del 2004 \u00e8 stato realizzato un documentario prodotto da PBS Channel 13 in cui Suze viene intervistata e, sempre lo stesso mese, il The New York Daily News pubblica una sua intervista. Nel novembre dello stesso anno fa una partecipazione inaspettata all'Experience Music Project, in un gruppo che discuteva dei primi anni di Dylan al Greenwich Village. Lei e suo marito parteciparono ad una manifestazione in ricordo del musicista Dave Van Ronk, morto due anni prima.\nSuze \u00e8 apparsa anche nel film di Martin Scorsese \"\", un documentario sui primi anni di carriera di Dylan. Partecip\u00f2 anche al programma televisivo della PBS American Masters nel settembre del 2005.\nNel 2006 l'autore della \"The Bob Dylan Encyclopedia\", Michael Gray, comment\u00f2: \u00ab\u00c8 il mio libro e non il suo, dovr\u00e0 accontentarsi di disapprovare\u00bb in risposta ad una caustica lettera in cui Suze critica la sua voce nel libro. Successivamente Gray comment\u00f2 che \u00ab\u00e8 stato un colpo per me che qualcuno che ho sempre stimato abbia cos\u00ec poca considerazione, e sia cos\u00ec arrogante, a proposito dell'intera voce e per estensione del mio intero lavoro, e su argomenti cos\u00ec insignificanti. Mi rimprovera di essere un \"venditore di lettere false [che] mi ignorano\", la qual cosa \u00e8 ovviamente ingiusta\u00bb.\nIl libro di memorie di Suze Rotolo, \"A Freewheelin' Time: A Memoir of greenwich Village in the Sixties\", \u00e8 stato pubblicato dalla Broadway Books il 13 maggio 2008. Nel libro parla dei tempi in cui era fidanzata con Dylan e della scena musicale folk del Greenwich Village. Parla anche della sua educazione comunista durante l'era McCarthy, e la sua lotta con la filosofia comunista leggendo \"The God that Failed\", sulla disillusione di molti intellettuali comunisti, che ebbe un profondo effetto sul suo pensiero.\nLa Rotolo \u00e8 morta a causa delle conseguenze di un tumore ai polmoni nella sua casa di New York nella notte tra il 24 e il 25 febbraio 2011, all'et\u00e0 di 67 anni."}
{"id": "1899018", "revid": "112402513", "url": "https://it.wikipedia.org/wiki?curid=1899018", "title": "Guillaume Dustan", "text": "Biografia.\nDi famiglia ebraica, ha seguito il percorso classico di scienze politiche all'\u00c9cole nationale d'administration prima di intraprendere una carriera giuridica. Giudice amministrativo, nel 1989 scopre di essere sieropositivo all'Hiv, dirige nel 1994 con Marie-Anne Frison-Roche \"La justice, l'obligation impossible\" per la raccolta \"Morales\", edizioni \"Autrement\". Nello stesso anno scrive a Parigi \"Dans ma chambre\", il suo primo romanzo di cui corregge la bozza a Tahiti, dove nel frattempo \u00e8 stato inviato in carica di magistrato. Il romanzo, pubblicato poi nel 1996, \u00e8 l'autobiografia di un gay parigino che racconta in larga parte di rapporti sessuali non protetti fra omosessuali negli anni novanta.\nNel 1997 si mette in aspettativa dal suo lavoro di magistrato, lascia Tahiti per ritornare in citt\u00e0 e trasferirsi a Tolone dove scrive \"Je sors ce soir\", pubblicato lo stesso anno. Nel 1998 pubblica \"Plus fort que moi\", ultima parte di quella che considera una trilogia.\nNel 1999 crea la raccolta \"Le Rayon Gay\" nella quale sono pubblicati per la prima volta in Francia \"I monologhi della vagina\". \"Le Rayon Gay\" entra successivamente a far parte della collezione \"Le Rayon \" ed \u00e8 la prima raccolta interamente omosessuale pubblicata in Francia. Vi sono pubblicati una cinquantina di titoli fino alla sua chiusura nel 2003. Il flop commerciale di \"Le Rayon\" lo spinge a chiedere la reintegrazione e a riprendere il suo lavoro di giudice amministrativo. Nel 1999 vince intanto il Prix de Flore con il romanzo \"Nicolas Pages\". Nella primavera del 2004 la rivista di letteratura contemporanea \"\u00c9critures\" gli dedica un libro colleddivo intitolato \"Dustan/Engagement\".\nIl 3 ottobre 2005 viene trovato morto per un'intossicazione involontaria da medicinali.\nStile ed influenze letterarie.\nDustan ha ricevuto molteplici influenze. Il suo stile ha incontestabilmente origine dalla letteratura anglosassone che ha preferito al classicismo francese (Gide, Proust) da lui definito \"di destra\" e \"borghese\". Cos\u00ec i suoi tre primi romanzi (\"Dans ma chambre\", \"Je sors ce soir\",\" Plus fort que moi\") rappresentano un adattamento francese dello stile anglosassone pi\u00f9 duttile, orale e meno accademico, pi\u00f9 decostruito e sovversivo; tutto ci\u00f2 \u00e8 espresso in termini di chiarezza del periodo, di libert\u00e0 sintattica e dell'uso della punteggiatura ed attraverso le stesse tematiche trattate (i corpi, il sesso, la droga, l'io). L'influenza pi\u00f9 importante \u00e8 sicuramente quella di Bret Easton Ellis che Guillaume Dustan aveva intervistato senza esimersi dal porgli la fatidica domanda \"\"Sei gay?\" (e la risposta data dall'autore statunitense \u00e8 stata che avrebbe avuto certamente pi\u00f9 cose da dire riguardo alla domanda \"Sei bisessuale?\").\nAltrettanto forte per Dustan \u00e8 l'influenza di Marguerite Duras, dalla quale trae la capacit\u00e0 di scrivere in \"mal francese\"\" e l'utilizzo di uno stile orale; esprimono cos\u00ec la convinzione che chiunque possa (o addirittura debba) essere scrittore, scrivere della propria vita e raccontarsi. della Duras ha apprezzato anche il lato militante, la capacit\u00e0 di prendere in mano la penna in un momento in cui essere una scrittrice ed un'artista donna non era certo n\u00e9 comune n\u00e9 accettato.\nPer quanto riguarda i temi della sua letteratura, Dustan milita con accanimento per dei racconti che parlino di corpi, di sesso, della droga, del ballo, del movimento e dell'io; un'autofinzione integrale senza alcun aggiunta romanzesca o di finzione; la psicoanalisi e l'autopsicoanalisi pervadono tutti i suoi testi cos\u00ec come il sesso occasionale (adora \"Trick\" del controverso Renaud Camus), il sadomaso, le droghe, con una spiccata preferenza per l'ecstasy; anche la politica \u00e8 in gran parte presente.\nLa costruzione dei romanzi di Dustan \u00e8 molto specifica: il pi\u00f9 delle volte si serve di un miscuglio dei pi\u00f9 disparati testi (dialoghi, articoli di giornale, citazioni, brevi poesie) accompagnato da variazioni nei caratteri di scrittura (dall'utilizzo del corsivo, del grassetto, del sottolineato, fino alla variazione dello stile). In \"Nicolas Pages\" ad esempio Dustan non manca di pubblicare su pi\u00f9 di una dozzina di pagine il diario tenuto per sua nonna prima della sua morte, rispettando scrupolosamente la grafia delle stesse, persino con gli innumerevoli errori di ortografia e di sintassi.\nLe posizioni politiche.\n\u00c8 difficile classificare politicamente il percorso di Dustan. Leggendo i suoi testi politici e polemici non si pu\u00f2 fare a meno di notare che spari colpi in ogni direzione, contro gli \"ebrei di sinistra\", i \"moralisti di Act-Up-Vichy\" (associazione che pur rivendica delle posizioni di sinistra radicale), gli \"ebrei di destra\", contro l'ordine \"etero-nazi\".\nPi\u00f9 precisamente Dustan rivendica gran parte della filosofia della destra, che postula il principio secondo il quale ognuno pu\u00f2 disporre del suo proprio corpo e del diritto di farne ci\u00f2 che vuole, anche di distruggerlo (la sua carriera da giurista spiega la sua fedelt\u00e0 a John Locke). Vede in questi principi ereditati dalla filosofia dell'Illuminismo il modo di assicurare a ciascuno il pi\u00f9 alto grado di libert\u00e0 possibile.\nIl secondo grande postulato che attraversa e struttura tutti gli interventi politici di Dustan \u00e8 un risoluto, accanito ed intrattabile progressismo. Se lo scrittore non smette di stimmatizare la societ\u00e0 borghese, l'eterocrazia ed il ritorno all'ordine morale, non smette neanche mai di dire che \"tutto cambia\", che la societ\u00e0 e lanciata a tutto vapore, come una locomotiva, in un processo di sviluppo, individuazione e godimento collettivo. Per Dustan non c'\u00e8 alcun dovere, il futuro sar\u00e0 migliore; presto le droghe saranno legali, ognuno potr\u00e0 disporre del proprio corpo, i generi si scioglieranno e si moltiplicheranno, le nevrosi regrediranno, le famiglie si disintegreranno per dar vita ad una nuova florida societ\u00e0 fondata sul godimento. Oggi tutti sono \"alla moda\", tutti vogliono \"diventare star\"; per questo \u00e8 possibile dire, molto paradossalmente, che la letteratura di Dustan \u00e8 caratterizzata da un viscerale ottimismo.\nIl barebacking e la polemica con Act-Up.\nDustan \u00e8 reso noto al grande pubblico per la polemica in merito al barebacking. L'associazione Act-Up ne fa uno dei suoi principali nemici dal momento che scrive di sesso non protetto e assume di fronte ai media, riguardo allo stesso argomento, posizioni favorevoli affermando in pi\u00f9 occasioni di praticarlo in maniera esclusiva, infrangendo cos\u00ec il dogma della prevenzione. Paradossale, talvolta provocatore, predica la possibilit\u00e0 di rapporti sessuali non protetti fra adulti consenzienti (noti con il nome di barebacking), e pi\u00f9 precisamente la possibilit\u00e0 per ciascuno di decidere consapevolmente di proteggersi o meno allo stesso modo in cui sceglie del proprio destino. Nel 2001 \u00e8 fortemente attaccato da Act-Up che predica l'uso del preservativo sempre e comunque, ed in particolare da Didier Lestrade, membro storico dell'associazione, proprio riguardo alle sue chiare posizioni sul barebacking."}
{"id": "1899019", "revid": "78273", "url": "https://it.wikipedia.org/wiki?curid=1899019", "title": "Califfato elettivo", "text": ""}
{"id": "1899023", "revid": "71482", "url": "https://it.wikipedia.org/wiki?curid=1899023", "title": "Rally automobilistico d'Argentina", "text": ""}
{"id": "1899029", "revid": "729019", "url": "https://it.wikipedia.org/wiki?curid=1899029", "title": "Disfagia esofagea", "text": "Per disfagia esofagea in campo medico, si intende una disfagia legata a problematiche esofagee, ovvero una disfunzione consistente nella difficolt\u00e0 ad un corretto transito del bolo nel lume esofageo.\nEziologia.\nLe cause possono essere di due tipi: meccanico-ostruttive, o dovute ad una discinesia esofagea (anomalia motoria).\nCause ostruttive.\nPer quanto riguarda le forme ostruttive, oltre alle normali stenosi (restringimento del dotto esofageo), vi sono altre cause meno frequenti:\nAltre cause.\nAlcune patologie causano un'alterazione della funzionalit\u00e0 neuromuscolare interessante l'esofago, come l'acalasia, dove si manifesta l'incapacit\u00e0 di rilasciamento dello sfintere esofageo inferiore. Anche la sclerodermia pu\u00f2 causare tale disturbo.\nDiagnosi.\nPer escludere la presenza di una massa tumorale si procede con endoscopia (EGDS); la valutazione \u00e8 solitamente accompagnata da una videofluoroscopia (pasto baritato), valutazioni manometriche esofagee, e, di frequente, Ph-metria (per la valutazione di eventuali reflussi gastroesofagei)."}
{"id": "1899030", "revid": "1573940", "url": "https://it.wikipedia.org/wiki?curid=1899030", "title": "Cixiidae", "text": "Cixiidae , \u00e8 una Famiglia cosmopolita comprendente insetti dell'Ordine dei Rincoti Omotteri, Superfamiglia dei Fulgoroidei. Nell'ambito della superfamiglia rappresenta uno dei raggruppamenti pi\u00f9 consistenti, comprendendo oltre 1900 specie ripartite fra poco pi\u00f9 di 150 generi.\nDescrizione.\nI Cixiidae sono insetti di piccole dimensioni, con corpo lungo 3-11 mm e livree poco appariscenti, generalmente di colore bruno, grigio o nerastro.\nIl capo presenta la regione fronto-clipeale poco pronunciata, percorsa da una carena mediana longitudinale e due laterali ai margini. Contrariamente alla generalit\u00e0 dei Fulgoroidei, la maggior parte dei Cixiidae possiede tre ocelli, di cui due situati ai lati delle carene laterali, sotto gli occhi, e il terzo sulla carena mediana fra la fronte e il clipeo. Le antenne hanno la conformazione tipica dei Fulgoroidei: sono brevi e si inseriscono sotto gli occhi, hanno i due articoli prossimali molto dilatati e un breve flagello non segmentato. Il rostro mostra il segmento distale pi\u00f9 lungo che largo.\nLe ali anteriori sono generalmente membranose ed hanno una venatura reticolata nella parte distale; le vene sono disseminate di piccoli turbercoli. I principali elementi morfologici caratterizzanti consistono nell'assenza di granulazioni sulle venature e nello sviluppo delle nervature del clavo che, a differenza di quelle di altri Fulgoroidei, non arrivano all'apice della regione. Le ali posteriori hanno la regione anale priva di nervature trasverse. In posizione di riposto, in genere, le ali sono ripiegate orizzontalmente sull'addome, ma in diverse specie sono tenute verticalmente aoi lati. Le zampe posteriori portano una corona di spine all'apice del secondo segmento tarsale.\nL'addome presenta caratteri variabili secondo la specie in merito alla conformazione dell'ovopositore. Le femmine di diverse specie emettono cera sotto forma di placche dall'urotergite IX.\nLe neanidi e le ninfe vivono generalmente nel terreno nutrendosi a spese della parte basale delle piante o delle radici superficiali.\nImportanza.\nLa famiglia comprende specie fitomize, che si nutrono a spese della linfa elaborata prelevata dal floema. In genere sono polifagi, ma vi sono comprese anche specie monofaghe o oligofaghe.\nAlcune specie sono di importanza agraria in quanto vettori di fitoplasmi e virus fitopatogeni. Questo ruolo \u00e8 documentato per le seguenti specie:\nSistematica.\nLa famiglia dei Cixiidae comprende &gt;2000 specie ripartite fra 156 generi. La classificazione intermedia fra i ranghi di genere e famiglia contempla la ripartizione in sottofamiglie e trib\u00f9. I pi\u00f9 recenti orientamenti suddividono la famiglia in tre sottofamiglie, Borystheninae, Bothriocerinae e Cixiinae, di cui quella pi\u00f9 rappresentativa, Cixiinae, comprende 16 trib\u00f9."}
{"id": "1899031", "revid": "88740", "url": "https://it.wikipedia.org/wiki?curid=1899031", "title": "Dundee (disambigua)", "text": ""}
{"id": "1899033", "revid": "123567", "url": "https://it.wikipedia.org/wiki?curid=1899033", "title": "Pianborno", "text": ""}
{"id": "1899047", "revid": "123409182", "url": "https://it.wikipedia.org/wiki?curid=1899047", "title": "Pietro Alcionio", "text": "Biografia.\nFu un umanista classico e grande traduttore delle opere di Aristotele. Il suo anno di nascita \u00e8 incerto, probabilmente intorno al 1487.\nDopo aver studiato greco a Venezia, con il maestro di Marcus Musurus da Candia, si impegn\u00f2 come correttore di bozze presso l'editore e tipografo Aldo Manuzio.\nAlcionio pubblic\u00f2 a Venezia nel 1521 una traduzione latina di vari testi di Aristotele, dedicando l'opera a Leone X. Juan Gin\u00e9s de Sep\u00falveda, umanista suo contemporaneo, rintracci\u00f2 per\u00f2 in tale opera vari errori di traduzione.\nNel 1522 Alcionio venne nominato professore di greco a Firenze quando Giulio de' Medici, futuro Papa Clemente VII, era arcivescovo della citt\u00e0. \nIn quell'anno sped\u00ec ad Aldo Manuzio un dialogo dal titolo \"Medicis legatus, sive de exsilio\", estratto da un'opera di Cicerone, per averne delle copie tirate a stampa. \nFu accusato di plagio dal suo nemico storico, Paolo Manuzio, ma l'accusa fu smontata da Girolamo Tiraboschi nella sua \"Storia della letteratura italiana\".\nQuando Giulio de' Medici venne eletto Papa con il nome di Clemente VII, Alcionio lo segu\u00ec a Roma, dove rimase fino alla morte.\nMor\u00ec per le conseguenze delle ferite riportate durante il \"sacco di Roma\" verso la fine del 1527.\nAlcionio fu molto apprezzato anche fuori dai confini italiani, tanto che Erasmo da Rotterdam lo elogia in una sua lettera a John Watson nel 1516.\nGiudizi storici.\nL'Enciclopedia Britannica nell'edizione del 1911 rileva che \"I suoi contemporanei non lo avevano in simpatia a causa dell'accusa di plagio, di vanit\u00e0 e di prendersi licenze nelle traduzioni.\" .\nSecondo Kenneth Gouwens \"Alcionio fu uno dei quattro umanisti che appartenevano alla cerchia di Papa Clemente VII selezionati per illustrare la scossa di discontinuit\u00e0 culturale ed il nuovo senso della vulnerabilit\u00e0 umana causato dal Sacco di Roma che mette un termine prematuro all'alta rinascita\"..\nDi Alcionio sono rimaste numerose traduzioni di classici greci tradotti in latino, che comprendono orazioni di Isocrate e di Demostene."}
{"id": "1899048", "revid": "1439131", "url": "https://it.wikipedia.org/wiki?curid=1899048", "title": "Volvo P1900", "text": "La Volvo P1900 era una spider con carrozzeria in fibra di vetro costruita dalla Volvo in piccolo numero dal 1956 al 1957.\nIl contesto.\nQuando il presidente e fondatore della Volvo, Assar Gabrielsson, in viaggio negli Stati Uniti d'America, vide una Chevrolet Corvette, pens\u00f2 che anche la Volvo dovesse costruire un modello simile. Chiese alla Glasspar (azienda californiana produttrice di barche) di progettare una scocca in fibra di vetro, che poi sarebbe stata prodotta in Svezia. L'auto si basava su un telaio tubolare e montava i motori della serie B14A e B16B, abbinati ad un cambio a tre marce. Molte delle componenti erano prese dalla Volvo PV444.\nLa richiesta era bassa, come la qualit\u00e0 costruttiva dell'auto. Gunnar Engellau, che aveva sostituito Gabrielsson nel 1956, ne guid\u00f2 una durante un week-end di vacanza e ne fu talmente insoddisfatto che, la settimana successiva, ordin\u00f2 che fosse tolta di produzione. Famosa fu la citazione: \"Pensavo che si sarebbe potuta sfasciare!\".\nLa produzione totale di P1900 fu di 68 veicoli pi\u00f9 quattro o cinque prototipi. Nel 1956 ne furono costruite 44, la maggior parte destinate al mercato interno. Invece la produzione del 1957 and\u00f2 principalmente negli Stati Uniti. L'erede fu la Volvo P1800."}
{"id": "1899050", "revid": "131358", "url": "https://it.wikipedia.org/wiki?curid=1899050", "title": "Krylja Sovetov Samara", "text": ""}
{"id": "1899053", "revid": "1573940", "url": "https://it.wikipedia.org/wiki?curid=1899053", "title": "Saguinus fuscicollis", "text": "Il tamarino dal dorso bruno (Saguinus fuscicollis ) \u00e8 un primate platirrino della famiglia Cebidae.\nDistribuzione.\nCon una variet\u00e0 di sottospecie (vedi sottospecie di tamarino dal dorso bruno), la specie \u00e8 diffusa in Colombia, Ecuador, Brasile occidentale, Per\u00f9 e Bolivia settentrionale. Si ha notizia di alcune osservazioni di questi animali, peraltro non confermate, fatte a Panama: se cos\u00ec fosse, la specie sarebbe assieme al tamarino di Geoffroy una delle due sole specie di callitricidi diffuse anche in America Centrale.\nPreferisce le aree di foresta pluviale secondaria ai limiti con la foresta primaria.\nDescrizione.\nDimensioni.\nMisura circa 50\u00a0cm, di cui pi\u00f9 di met\u00e0 spettano alla coda, per un peso di circa 350 g.\nAspetto.\nIl mantello \u00e8 di colore bruno-ruggine con un cappuccio nero sulla testa, che possiede inoltre pelame bianco attorno alla bocca.\nLa lunga coda non \u00e8 tuttavia prensile, mentre le mani presentano unghie appuntite a guisa di artiglio, fatta eccezione per il pollice (non opponibile), che presenta un'unghia larga ed appiattita.\nSottospecie.\nConsiderando l'areale piuttosto esteso della specie (in relazione all'areale medio occupato da una specie di uistit\u00ec o tamarino), la specie si \u00e8 diversificata in una serie di sottospecie, alcune delle quali proposte come specie a s\u00e9 stanti:\nBiologia.\nSi tratta di animali diurni ed arboricoli: vivono in gruppi comprendenti dai tre ai dieci individui (cuccioli inclusi), guidati da una femmina dominante, che delimitano un territorio di dimensioni comprese fra i 25 ed i 100 ettari, nell'ambito del quale percorrono quotidianamente circa due chilometri.\nAlimentazione.\nI tamarini dal dorso bruno sono animali onnivori: pi\u00f9 del 90% della loro dieta si basa su frutta e insetti, in particolare mangiano frutta matura e prediligono gli insetti di dimensioni superiori ai due centimetri di lunghezza. Possono nutrirsi inoltre di nettare e di essudati vegetali, come linfa e resina: per fare ci\u00f2, non possedendo le specializzazioni dentarie tipiche degli uistit\u00ec, sono soliti utilizzare le incisioni fatte in precedenza da questi ultimi per attingere al nutrimento, prezioso in quanto ricco di calcio, piuttosto scarso nella dieta di questi animali.\nRiproduzione.\nLa femmina dominante \u00e8 l'unica del gruppo a potersi riprodurre, in quanto inibisce l'ovulazione delle femmine ad essa subordinate tramite l'emissione di feromoni.\nFino a poco tempo fa si credeva che i tamarini avessero abitudini monogame, in quanto in cattivit\u00e0 tendono ad unirsi in coppie: recenti osservazioni sul campo, effettuate proprio su \"S. fuscicollis\", hanno invece dimostrato che solo raramente la monogamia \u00e8 praticata in natura, mentre si preferisce adottare una strategia di poliandria. I cuccioli, infatti, che nascono in numero di due dopo circa cinque mesi di gestazione, sono assai grandi e pesanti (40 grammi cadauno alla nascita) e richiedono grandi quantit\u00e0 di latte molto energetico: la femmina, gi\u00e0 provata per il parto, non riuscirebbe a trasportare e nutrire a sufficienza i cuccioli, e cos\u00ec si accoppia con vari maschi, sfruttando la loro tendenza alla cura della prole per scaricare su di loro l'onere del trasporto dei cuccioli mentre lei pu\u00f2 nutrirsi a sufficienza per s\u00e9 e per produrre il latte. I maschi, infatti, accoppiandosi con la femmina, saranno tutti convinti di essere i veri padri dei cuccioli e pertanto cureranno la prole come se fosse loro, lasciandola alla femmina solo per la poppata, ossia ogni due o tre ore per un periodo di circa mezz'ora.\nI cuccioli vengono svezzati dopo i tre mesi d'et\u00e0 e diventano maturi sessualmente attorno ai due anni di vita.\nLa femmina pu\u00f2 portare a termine con successo due cucciolate l'anno, ma solitamente si riproduce una sola volta l'anno."}
{"id": "1899058", "revid": "149726", "url": "https://it.wikipedia.org/wiki?curid=1899058", "title": "Issedoni", "text": ""}
{"id": "1899062", "revid": "729019", "url": "https://it.wikipedia.org/wiki?curid=1899062", "title": "Atletica leggera ai Giochi della XXVIII Olimpiade - Salto in alto femminile", "text": "Il salto in alto ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 26-28 agosto 2004 allo Stadio Olimpico di Atene.\nGara.\nNel turno eliminatorio sono nove le atlete che ottengono la misura richiesta. Vengono ripescate le 3 migliori escluse.\nLe due favorite della finale sono Elena Slesarenko ed Hestrie Cloete. Sono anche le prime due dell'ordine di gara. Entrambe superano tutte le misure alla prima prova (1,85-1,89-1,93-1,96-1,99-2,02): il loro percorso \u00e8 immacolato.\nL'equilibrio si spezza a 2,04: la Slesarenko fa centro ancora al primo tentativo, invece la Cloete sbaglia due volte. Si riserva l'ultima prova a 2,06 (record olimpico), misura con cui ha vinto i Mondiali del 2003. Prima tocca alla Slesarenko, che non fallisce neanche stavolta. La Cloete invece deve dire addio ai suoi sogni di gloria.\nVictoria Stjopina vince il bronzo con il proprio record personale, dopo aver rischiato due volte l'eliminazione: prima a 1,96 e poi a 1,99, superate entrambe al terzo tentativo.\nRisultati.\nTurno eliminatorio.\nGioved\u00ec 26 agosto 2004, ore 20:00.\nFinale.\nSabato 28 agosto 2004, ore 19:00."}
{"id": "1899063", "revid": "3732", "url": "https://it.wikipedia.org/wiki?curid=1899063", "title": "Atletica leggera ai Giochi della XXVIII Olimpiade - Salto con l'asta femminile", "text": "Il salto con l'asta ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 21 e 24 agosto 2004 allo Stadio Olimpico di Atene.\nTurno eliminatorio.\nSolo 3 atlete ottengono la misura richiesta. Vengono ripescati i 9 migliori salti.\nStacy Dragila, la campionessa in carica, non va oltre 4,30 e manca la qualificazione.\nFinale.\nStadio olimpico, domenica 24 agosto, ore 20:55.\nLa protagonista della gara \u00e8 la primatista mondiale Elena Isinbaieva, favorita d'obbligo.\nLa russa per\u00f2 ha un'incertezza a 4,70, quando sbaglia la prima prova e scende in seconda posizione, dietro la connazionale Svetlana Feofanova, che non ha commesso errori. Riserva il secondo tentativo a 4,75, ma l'incertezza diventa brivido quando sbaglia di nuovo. Perso per perso, prova i 4,80; questa volta fa centro. La Feofanova invece sbaglia, passando in seconda posizione. Le parti s'invertono: ora \u00e8 la Feofanova ad alzare l'asticella per il secondo tentativo. Chiede 4,85, ma sbaglia (mentre l'Isinbaieva non ha problemi).\nPer la Feofanova resta un solo tentativo a 4,90. Dovrebbe fare il proprio personale, ma sbaglia per la terza volta e viene eliminata.\nL'Isinbaieva, che dopo aver corso un rischio enorme si \u00e8 messa l'oro al collo, si scopre in giornata di grazia e centra il nuovo record del mondo: 4,91 al primo salto."}
{"id": "1899065", "revid": "3732", "url": "https://it.wikipedia.org/wiki?curid=1899065", "title": "Atletica leggera ai Giochi della XXVIII Olimpiade - Salto in lungo femminile", "text": "Il salto in lungo ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 25 e 27 agosto 2004 allo Stadio Olimpico di Atene.\nTurno eliminatorio.\nDieci atlete ottengono la misura richiesta. Vengono ripescati i 2 migliori salti. La migliore prestazione \u00e8 di Tat'jana Lebedeva con 6,95.\nEunice Barber, la campionessa del mondo, non va oltre 6,37 e manca la qualificazione.\nFinale.\nStadio olimpico, venerd\u00ec 27 agosto, ore 20:05.\nLe russe dominano la gara. Al primo salto sono gi\u00e0 in testa Tat'jana Kotova e Irina Simagina con 7,05. Al secondo turno Tat'jana Lebedeva, che aveva esordito con un nullo, atterra a 7,07 passando al comando. Poi la Simagina fa 7,02 e questo secondo miglior salto la pone in seconda posizione. I primi tre posti si cristallizzano definitivamente.\nNessun'altra atleta supera i 7 metri nel resto della gara."}
{"id": "1899066", "revid": "3732", "url": "https://it.wikipedia.org/wiki?curid=1899066", "title": "Atletica leggera ai Giochi della XXVIII Olimpiade - Salto triplo femminile", "text": "Il salto triplo ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 21 e 23 agosto 2004 allo Stadio Olimpico di Atene.\nTurno eliminatorio.\nBen quindici atlete ottengono la misura richiesta. La migliore prestazione \u00e8 di Hrysopiy\u00ed Devetz\u00ed con 15,32 m, che migliora il suo personale all'aperto di 67 cm.\nFinale.\nStadio olimpico, luned\u00ec 23 agosto, ore 18:45.\nDopo l'exploit in qualificazione, Hrysopiy\u00ed Devetz\u00ed comincia bene la finale con un salto a 14,96. L'altra favorita, Tat'jana Lebedeva, fa un nullo. Al secondo turno la sorpresa: la camerunese Fran\u00e7oise Mbango Etone atterra a 15,30 (record africano) e mette le mani sull'oro.\nLa Devetz\u00ed prova a reagire ed infila due salti oltre i 15 metri alla terza e alla quarta prova (15,25), ma le valgono solo a consolidare l'argento. Le risponde al quinto turno la Mbango con 15,21 ed al sesto con 15,30. La camerunese ha dominato la competizione.\nNel finale di gara Tat'jana Lebedeva, la grande delusa, raggiunge il terzo posto superando di poco i 15 metri."}
{"id": "1899070", "revid": "3732", "url": "https://it.wikipedia.org/wiki?curid=1899070", "title": "Atletica leggera ai Giochi della XXVIII Olimpiade - Getto del peso femminile", "text": "Il getto del peso ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta il 18 agosto 2004 nell'antico stadio di Olimpia.\nLa gara.\nQualificazioni: l'onore di essere la prima atleta donna ad scendere in gara nell'Antico Stadio di Olimpia va a Kristin Heaston, che \u00e8 la prima iscritta a lanciare.\nOttengono la misura 9 atlete (miglior lancio: 19,69 di Nadezhda Ostapchuk). Ad esse vengono aggiunte altre 3 atlete.\nFinale: Irina Kor\u017eanenko prende subito il comando della gara con 20,40. Si migliora costantemente, prima a 20,70 poi a 21,06, miglior lancio al mondo degli ultimi quattro anni. Il suo margine sulla seconda classificata \u00e8 di 1,47 metri, il pi\u00f9 ampio nella storia olimpica.\nAl test antidoping la russa per\u00f2 \u00e8 trovata positiva; viene privata del titolo e successivamente viene squalificata per due anni.\nLa gara delle altre era stata aperta dalla tedesca Nadine Kleinert con 19,55 alla seconda prova, che distanziava di poco l'olimpionica del 1992 Svetlana Krivel\u00ebva (19,49). Le due non si miglioravano e all'ultimo turno venivano superate dalla cubana Yumileidi Cumb\u00e1, che scagliava la palla di ferro a 19,59.\nIl distacco tra le prime due \"vere\" classificate, solo 4 centimetri, \u00e8 il pi\u00f9 piccolo dal 1964.\nNel marzo 2013 la russa Svetlana Krivel\u00ebva, \u00e8 stata privata della medaglia di bronzo dopo essere risultata positiva ad un test anti-doping retroattivo.\nLa medaglia viene di conseguenza riassegnata alla bielorussa Nadzeja Astap\u010duk.\nQualificazioni.\nAntico Stadio di Olimpia, mercoled\u00ec 18 agosto, ore 08:30.\nAccedono alla finale gli atleti che ottengono la misura di 18,40 metri o le prime 12 migliori misure.\nFinale.\nAntico Stadio di Olimpia, mercoled\u00ec 18 agosto, ore 16:00.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1899071", "revid": "3732", "url": "https://it.wikipedia.org/wiki?curid=1899071", "title": "Atletica leggera ai Giochi della XXVIII Olimpiade - Lancio del disco femminile", "text": "Il lancio del disco ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 20 e 21 agosto 2004 allo Stadio Olimpico di Atene.\nLa gara.\nQualificazioni: Sette atlete ottengono la misura richiesta. Vengono ripescati i 5 migliori lanci.\nLa migliore prestazione \u00e8 di Vera Posp\u00edsilov\u00e1 con 64,48\u00a0m. Tra le escluse \"eccellenti\", la campionessa in carica \u0116lina Z'verava con 60,63 e Franka Dietzsch, che si ferma a 58,12.\nFinale: Natalia Sadova si porta al primo lancio con 64,78 e si migliora di 3 centimetri al secondo.\nDopo di lei Vera Posp\u00edsilov\u00e1 lancia a 66,08, portandosi cos\u00ec in testa. Posizioni rivoluzionate al terzo turno: la greca Anastas\u00eda Keles\u00eddou lancia a 66,68 e Iryna Jat\u010danka si issa al secondo posto con 66,17.\nNatalia Sadova, che non era andata oltre i 65 metri, al quinto turno sfodera un lancio a 67,02 con cui mette tutte d'accordo; segue un 66,68 che eguaglia il miglior lancio della seconda classificata. Le altre atlete hanno gi\u00e0 dato tutto e non riescono a replicare.\nNel marzo 2013 la bielorussa Iryna Jat\u010danka, \u00e8 stata privata della medaglia di bronzo dopo essere risultata positiva ad un test anti-doping retroattivo.\nLa medaglia viene di conseguenza riassegnata alla ceca V\u011bra Posp\u00ed\u0161ilov\u00e1-Cechlov\u00e1.\nQualificazioni.\nSi qualificano per la finale le concorrenti che ottengono una misura di almeno 62,00\u00a0m; in mancanza di 12 qualificate, accedono alla finale le concorrenti con le 12 migliori misure.\nFinale.\nStadio olimpico, sabato 21 agosto, ore 21:10.\nLe migliori 8 classificate dopo i primi tre lanci accedono ai tre lanci di finale."}
{"id": "1899072", "revid": "729019", "url": "https://it.wikipedia.org/wiki?curid=1899072", "title": "Atletica leggera ai Giochi della XXVIII Olimpiade - Lancio del martello femminile", "text": "Il lancio del martello ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 23 e 25 agosto 2004 allo Stadio Olimpico di Atene.\nTurno eliminatorio.\nUndici atlete ottengono la misura richiesta. Viene ripescato il miglior lancio.\nLa migliore prestazione \u00e8 di Ol'ga Kuzenkova, con 73,71\u00a0m, nuovo record olimpico.\nFinale.\nStadio olimpico, mercoled\u00ec 25 agosto, ore 22:10.\nLa favorita Ol'ga Kuzenkova spara subito un lancio a 73,18 per far capire che chi vuole vincere deve fare i conti con lei. Oltre alla russa, solo Yunaika Crawford supera i 70 metri al primo turno (70,98). La Kuzenkova incrementa il suo vantaggio al secondo turno (74,27). Entra in gara Yipsi Moreno, che dopo un nullo scaglia la palla di ferro a 72,68: \u00e8 seconda. La Crawford si migliora a 71,43. Al terzo turno la Kuzenkova continua la sua progressione: 75,02. \u00c8 la sua migliore prestazione dell'anno; la russa mette una grossa ipoteca sul titolo. La Moreno fa un altro nullo e la Crawford la supera (73,16).\nAl quinto turno la Moreno replica con 73,36, tornando al secondo posto. La cubana tenta il tutto per tutto, ma il suo ultimo lancio si infrange contro la rete di protezione.\n\u00c8 stata la gara a pi\u00f9 alto contenuto tecnico della storia: ben otto finaliste hanno superato i 70 metri."}
{"id": "1899073", "revid": "3732", "url": "https://it.wikipedia.org/wiki?curid=1899073", "title": "Atletica leggera ai Giochi della XXVIII Olimpiade - Lancio del giavellotto femminile", "text": "Il lancio del giavellotto ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta nei giorni 25 e 27 agosto 2004 allo Stadio Olimpico di Atene.\nRisultati.\nTurno eliminatorio.\nLa misura di qualificazione \u00e8 fissata a 61,00 m; undici atlete ottengono la misura richiesta. Viene ripescato il miglior lancio.\nLa migliore prestazione \u00e8 di Osleidys Men\u00e9ndez, con 64,91.\nFinale.\nStadio olimpico, venerd\u00ec 27 agosto, ore 20:55.\nAl primo turno Osleidys Men\u00e9ndez, che lancia per decima, spegne le speranze delle altre concorrenti per il podio pi\u00f9 alto: con 71,53 m, si porta a solo 1\u00a0cm dal record del mondo. Ma dopo questo brillante inizio i fuochi d'artificio finiscono subito e la gara si riduce ai livelli di un meeting.\nLa stessa cubana, stupita della sua prestazione, nel resto della gara non riesce pi\u00f9 ad avvicinare neanche i 69 metri. Le avversarie rimangono su livelli ancora pi\u00f9 bassi: Steffi Nerius batte il suo record personale e si aggiudica l'argento con 65,82. Mir\u00e9la Manjani coglie il bronzo all'ultimo lancio (64,29), scalzando Nikola Brejchov\u00e1 (64,23).\nIl margine tra la prima e la seconda classificata, 5,71 metri, \u00e8 il pi\u00f9 ampio nella storia olimpica della specialit\u00e0."}
{"id": "1899074", "revid": "3732", "url": "https://it.wikipedia.org/wiki?curid=1899074", "title": "Atletica leggera ai Giochi della XXVIII Olimpiade - Eptathlon", "text": "Risultati.\nStadio olimpico, 20-21 agosto.\nUna delle probabili protagoniste, Eunice Barber, in precario stato di forma, rinuncia per iscriversi al solo salto in lungo (non avr\u00e0 fortuna).\nCarolina Kl\u00fcft parte bene: si avvicina al primato personale nelle prime due prove (13\"21 sugli ostacoli e 1,91 nell'alto) e batte il suo record nel peso (14,77). Chiude la prima giornata con un vantaggio di 220 punti su Kelly Sotherton. La campionessa uscente Denise Lewis si difende bene ma alla quarta gara, i 200 metri, ha un controprestazione e scende al nono posto nella classifica generale. Natallja Sazanovi\u010d, medagliata sia ad Atlanta sia a Sydney, \u00e8 costretta a ritirarsi alla terza prova per un infortunio al ginocchio.\nNella seconda giornata la Kl\u00fcft continua a dominare, la Sotherton \u00e8 in difficolt\u00e0 mentre Austra Skujyt\u0117 risale dalla quinta posizione. Si ritira Denise Lewis dopo una deludente prova nel lungo. Nei lanci Austra Skujyte supera la Sotherton issandosi al secondo posto. Nell'ultima gara, gli 800 metri, entrambe fanno il proprio record personale. La Skujyte mantiene un vantaggio finale di 11 punti e si aggiudica l'argento.\nNella classifica finale ben 22 atlete hanno totalizzato almeno 6.000 punti.\nCarolina Kl\u00fcft vince con un margine di 517 punti, il pi\u00f9 alto mai visto sinora nell'Eptathlon in una competizione di livello mondiale."}
{"id": "1899075", "revid": "125112707", "url": "https://it.wikipedia.org/wiki?curid=1899075", "title": "Another Suitcase in Another Hall", "text": "Another Suitcase In Another Hall un brano musicale contenuto nel musical \"Evita\".\nLa canzone racconta dell'infelicit\u00e0 di dovere andare via dopo la fine di un amore.\nNel musical, la canzone \u00e8 cantata dall'amante di Juan Peron, dopo che questa \u00e8 stata estromessa dalla vita dell'uomo, dalla sua futura moglie Eva.\nVersione di Madonna.\nNella versione cinematografica del musical il brano viene cantato da Evita (interpretata da Madonna), dopo la fine della sua relazione con Agust\u00edn Magaldi.\nNel 1997 il brano \u00e8 stato estratto come terzo singolo dalla colonna sonora del film (per\u00f2 non usc\u00ec negli USA). Il video del brano \u00e8 l'esatta sequenza del film in cui Madonna interpreta \"Another Suitcase in Another Hall\", pertanto la regia del video \u00e8 accreditata al regista del film Alan Parker."}
{"id": "1899078", "revid": "123005937", "url": "https://it.wikipedia.org/wiki?curid=1899078", "title": "FIFA Junior Tournament 1951", "text": "La quarta edizione del FIFA Junior Tournament si \u00e8 svolta in Francia nel 1951 dal 22 al 26 marzo, con la partecipazione delle rappresentative di otto paesi.\nLa formula del torneo prevedeva un primo turno a eliminazione diretta, con successive semifinali e finale, a laurearsi campione d'Europa fu la selezione jugoslava, che in finale sconfisse quella austriaca per 3-2.\nGli stadi.\nSono sei gli stadi scelti per ospitare la manifestazione:"}
{"id": "1899080", "revid": "108107", "url": "https://it.wikipedia.org/wiki?curid=1899080", "title": "Papa Stefano (II)", "text": ""}
{"id": "1899084", "revid": "400694", "url": "https://it.wikipedia.org/wiki?curid=1899084", "title": "Nero Wolfe (serie televisiva 2001)", "text": "Nero Wolfe (\"A Nero Wolfe Mystery\") \u00e8 una serie televisiva gialla statunitense andata in onda per due stagioni, dal 2001 al 2002, su \"A&amp;E Network\". La serie \u00e8 basata sui racconti e sui personaggi (Nero Wolfe e Archie Goodwin) di Rex Stout.\nNel 2000 la serie \u00e8 stata preceduta dal film per la televisione \"Nero Wolfe: il ragno d'oro\" (\"The Golden Spiders\"), sempre trasmesso da \"A&amp;E Network\".\nProduzione.\nOgni episodio \u00e8 interpretato pressoch\u00e9 dallo stesso cast degli altri per cui ogni attore di volta in volta interpreta un ruolo diverso con l'ovvia eccezione dei personaggi fissi.\nDistribuzione.\nA livello internazionale gli episodi \"Eeny Meeny Murder Moe\" e \"Disguise for Murder\" sono stati uniti in un unico episodio da 90 minuti: \"Wolfe Stays In\" (\"Nero Wolfe: ospiti indesiderabili\"). Similmente \u00e8 avvenuto per gli episodi \"Door to Death\" e \"Christmas Party\", che sono stati uniti in un unico episodio da 90 minuti: \"Wolfe Goes Out\" (\"Nero Wolfe: delitti d'amore\")."}
{"id": "1899085", "revid": "712828", "url": "https://it.wikipedia.org/wiki?curid=1899085", "title": "Esercito del fiocco rosso", "text": ""}
{"id": "1899086", "revid": "767487", "url": "https://it.wikipedia.org/wiki?curid=1899086", "title": "Saguinus graellsi", "text": "Il tamarino di Graells (\"Saguinus graellsi\" ) \u00e8 un primate platirrino della famiglia dei Cebidi.\nVive nella foresta pluviale secondaria dell'area di confine fra Colombia, Ecuador e Per\u00f9.\nVeniva un tempo considerata una sottospecie di \"Saguinus nigricollis\" (\"S. nigricollis graellsi\").\nMisura circa 60\u00a0cm di lunghezza. Il pelo \u00e8 uniformemente nero, con sfumature brune su sopracciglia e tempie e poi a guisa di striature sui fianchi: sul muso il pelo \u00e8 invece bianco.\nVive in piccoli gruppi (meno di dieci individui, cuccioli compresi) guidati da una femmina dominante e comprendenti pi\u00f9 maschi con essa non imparentati. Si nutre di frutta ed insetti."}
{"id": "1899087", "revid": "24443", "url": "https://it.wikipedia.org/wiki?curid=1899087", "title": "Padre (Bibbia)", "text": ""}
{"id": "1899088", "revid": "24443", "url": "https://it.wikipedia.org/wiki?curid=1899088", "title": "Figlio (Bibbia)", "text": ""}
{"id": "1899102", "revid": "2373", "url": "https://it.wikipedia.org/wiki?curid=1899102", "title": "Hibiscus esculentus", "text": ""}
{"id": "1899104", "revid": "1305772", "url": "https://it.wikipedia.org/wiki?curid=1899104", "title": "The Shock of the Lightning", "text": "The Shock of the Lightning \u00e8 il primo singolo estratto da \"Dig Out Your Soul\", settimo album in studio della band inglese Oasis edito nel 2008.\nScritta da Noel Gallagher e cantata dal fratello Liam, \u00e8 stata trasmessa per la prima volta dalla BBC il 15 agosto. Trasmessa dalle radio italiane lo stesso giorno, \u00e8 uscita in tutti i negozi di dischi il 29 settembre 2008, nonostante fosse gi\u00e0 scaricabile una settimana prima.\nDurante gli ultimi secondi della canzone \u00e8 stato inserito un campionamento di Liam che canta il ritornello di \"Champagne Supernova\" riprodotto al contrario. Una scelta simile era stata adottata anche per l'introduzione di \"D'You Know What I Mean?\", ma si trattava di un campionamento interno alla stessa canzone.\nLa canzone \u00e8 stata utilizzata per lo spot della Jaguar, nota casa automobilistica inglese.\nVideo musicale.\nIl videoclip prodotto per \"The Shock of the Lightning\" ha debuttato sul sito ufficiale del gruppo il 25 agosto alle 17:30, ed in seguito trasmesso su Channel 4 alle 23:40. Il video mostra Liam che si esibisce, mentre il resto del gruppo compare occasionalmente, intervallato da materiale di repertorio legato alla band. L'effetto iniziale, con il profilo di una testa con la luce sui capelli che va a rimpicciolirsi, \u00e8 chiaramente ispirato dalla copertina dell'album \"Hot Rocks 1964-1971\" dei Rolling Stones.\nTracce.\nTutte le canzoni sono state scritte da Noel Gallagher."}
{"id": "1899106", "revid": "536103", "url": "https://it.wikipedia.org/wiki?curid=1899106", "title": "Sindrome di Plummer-Vinson", "text": "La sindrome di Plummer-Vinson (detta anche \"PVS\", \"disfagia sideropenica\", o \"sindrome di Patterson-Kelly\") \u00e8 costituita dalla triade clinica di disfagia, anemia sideropenica e glossite, e pu\u00f2 essere accompagnata dalle conseguenze secondarie della sideropenia (carenza di ferro), come le manifestazioni sintomatologiche dell'anemia, la coilonichia e la cheilite angolare. \u00c8 dovuta ad una carenza di ferro.\nEpidemiologia.\nA causa della rarit\u00e0 della patologia, non sono disponibili studi epidemiologici affidabili; la patologia sembra prevalere maggiormente nelle donne dalla quarta alla settima decade di et\u00e0, ma sono stati registrati casi anche nell'infanzia ed adolescenza.\nEponimia.\nIl nome da attribuire alla sindrome \u00e8 stato oggetto di controversia. Il nome, pi\u00f9 diffuso, di PVS, fa riferimento ai due medici americani \"Henry Stanley Plummer\" (1874\u20131936) (che l'aveva scoperta nel 1912), e \"Porter Paisley Vinson\" (1890\u20131959) che la discusse nel 1919. Il nome alternativo con cui ci riferisce a volte alla sindrome (sindrome di Patterson-Kelly) \u00e8 riferito ai due medici inglesi \"Donald Ross Patterson\" (1863\u20131939) ed \"Adam Brown-Kelly\" (1865\u20131941), che senza sapere nulla delle pubblicazioni dei loro colleghi americani pubblicarono le loro ricerche in merito nel 1919.\nEziologia.\nL'etiopatologia della sindrome \u00e8 ancora sconosciuta, anche se \u00e8 evidente il ruolo rivestito dall'insufficienza di ferro. Sono stati ipotizzati anche fattori alimentari, genetici ed autoimmuni.\nComplicanze.\nSe la malattia non viene trattata, vi \u00e8 un aumentato rischio di tumore a livello dell'esofago o della faringe.\nTerapia.\nPer quanto riguarda il trattamento, vengono somministrati supplementi di ferro (terapia marziale), per riequilibrarne la carenza sistemica.\nIn alcuni casi, \u00e8 opportuna la dilatazione meccanica del lume esofageo in corso di EGDS (esofagogastroduodenoscopia), per risolvere il problema della riduzione del lume stesso a causa delle membrane (\"esophageal web\") causanti la disfagia.\nPrognosi.\nLa prognosi \u00e8 buona; la somministrazione del ferro permette di tenere sotto controllo la maggior parte dei sintomi. Visto l'aumentato rischio, in caso di PVS, di processi tumorali dell'esofago e della faringe, \u00e8 opportuno un monitoraggio clinico regolare."}
{"id": "1899107", "revid": "119601041", "url": "https://it.wikipedia.org/wiki?curid=1899107", "title": "Gr\u00f6stl", "text": "Il Gr\u00f6stl o Tiroler Gr\u00f6stl (dal tedesco \"r\u00f6sten\", abbrustolire), in ladino e dialetto trentino patate rostide o rosticciata, \u00e8 un piatto tipico del Tirolo storico (oggi quindi della cucina trentina, cucina altoatesina e del Land Tirolo).\nDescrizione.\nNella sua versione pi\u00f9 semplice consiste in \"R\u00f6stkartoffeln\" (patate prima lessate e poi ripassate in padella con le cipolle soffritte nel burro) arricchite con avanzi di carne: un tipico piatto destinato al riciclo degli avanzi, alla stregua dei canederli. \nLe versioni pi\u00f9 elaborate prevedono una preparazione al forno, nella quale la carne non \u00e8 ricavata da avanzi, ma appositamente preparata. La carne \u00e8 tipicamente collo di maiale, ma esistono varianti che impiegano carne bovina (\"Herrengr\u00f6stl\", \"gr\u00f6stl dei signori\") oppure castrato (talvolta chiamato \"Innsbrucker Gr\u00f6stl\", ovvero \"\"gr\u00f6stl\" di Innsbruck\"). Talvolta, al posto della carne, si impiegano w\u00fcrstel.\nSpesso viene accompagnato da uova all'occhio di bue, o insalata di cavoli cappucci."}
{"id": "1899110", "revid": "204012", "url": "https://it.wikipedia.org/wiki?curid=1899110", "title": "Diaframma esofageo", "text": ""}
{"id": "1899111", "revid": "204012", "url": "https://it.wikipedia.org/wiki?curid=1899111", "title": "Disfagia sideropenica", "text": ""}
{"id": "1899112", "revid": "204012", "url": "https://it.wikipedia.org/wiki?curid=1899112", "title": "Sindrome di Paterson-Kelly", "text": ""}
{"id": "1899115", "revid": "182193", "url": "https://it.wikipedia.org/wiki?curid=1899115", "title": "Campionati del mondo di ciclismo su strada 2008", "text": "I Campionati del mondo di ciclismo su strada 2008 (en. \"2008 UCI Road World Championships\") si disputarono a Varese, in Italia, tra il 23 ed il 28 settembre 2008.\nOrganizzazione.\nL'organizzazione dei campionati del mondo 2008 fu attribuita a Varese dal comitato direttore dell'UCI nel settembre del 2005, che batt\u00e9 la concorrenza di Viareggio, Lucca e Valkenburg aan de Geul, nonostante l'edizione 2009 fosse gi\u00e0 stata attribuita alla vicina Mendrisio. La citt\u00e0 italiana aveva gi\u00e0 ospitato una edizione nel 1951.\nL'associazione \"Varese 2008 S.p.a.\" era la societ\u00e0 che organizz\u00f2 l'evento, diretta da Amedeo Colombo, coadiuvato da Renzo Oldani e Silvio Pezzotta. L'organizzazione sportiva era in mano alla \"S. C. Alfredo Binda\", gi\u00e0 organizzatrice di eventi ciclistici nella Provincia di Varese."}
{"id": "1899117", "revid": "339392", "url": "https://it.wikipedia.org/wiki?curid=1899117", "title": "Australian Capital Territory", "text": ""}
{"id": "1899120", "revid": "124871400", "url": "https://it.wikipedia.org/wiki?curid=1899120", "title": "Tombolo aquilano", "text": "Il tombolo aquilano \u00e8 un merletto lavorato a fuselli praticato all'Aquila, capoluogo dell'Abruzzo, che rientra nella categoria dei merletti a fili continui (blonda, torchon, cluny).\nLa sua nascita viene fatta risalire intorno al XV secolo\nLa sua caratteristica \u00e8 che viene prodotto tutto di un pezzo senza mai ritornare sul lavoro gi\u00e0 fatto; viene lavorato con filato molto sottile di lino o di seta.\nStoria.\nL\u2019arte del tombolo, nuova tecnica usata per lavorare il merletto, giunse nel 1550 in un paese abruzzese di nome Scanno; tuttavia si pensa anche che una scuola in Aquila potesse essere nata nella met\u00e0 del XVI secolo, durante il governo di Margherita d'Austria, come dimostra un corredo incompiuto realizzato proprio da una scuola di Pescocostanzo. Anche nel 1493 Isabella d'Aragona, viene ricordato da Orazio D'Angelo, durante la visita in Abruzzo rimase colpita dai merletti delle donne pescolane, mentre nel 1476 la famiglia D'Este di Ferrara commission\u00f2 una striscia a 12 fusi per un lenzuolo\nAlle donne scannesi venne insegnato questo tipo di merletto da alcune signore del Nord, arrivate in Abruzzo con i loro mariti, impiegati per ricostruire alcune zone distrutte dal terremoto.Anche nel Molise, la cui zona isernina era collegata agli Abruzzi, nel 1503 si menziona la lavorazione del tombolo nel monastero di Santa Maria delle Monache di Isernia.\nQuest\u2019epoca rinascimentale port\u00f2 un rifiorire in tutti gli ambiti, compreso quello della moda e il merletto a tombolo contribu\u00ec ad abbellire gli abiti delle donne e ad ornare il loro corredo nuziale; anche gli uomini iniziarono a farsi abbellire polsini, fazzoletti ed altro.\nDa allora questa tecnica di merletto venne tramandata di generazione in generazione, grazie ad incontri pomeridiani tenutisi in alcune scuole abruzzesi dove le maestre merlettaie insegnavano alle ragazze questa lavorazione. Nei primi anni Duemila, furono sempre meno le ragazze interessate ad imparare il merletto a tombolo che infatti and\u00f2 via via scomparendo. Ultimamente il comune di Scanno ha stanziato fondi per poter riprendere questa tipica attivit\u00e0, affinch\u00e9 si continuasse a tramandarla.\nNel luglio 2020, Dior fece realizzare al tombolo un abito e alcuni cappelli della sua collezione 2021, indossati dalle modelle durante la sfilata e questo lavoro impegn\u00f2 le merlettaie per circa quindici ore al giorno.\nAltre variet\u00e0 di merletto abruzzese, oltre al tombolo dell'aquilano, sono documentate nella Marsica, a Gessopalena, Canzano, Guardiagrele, Vasto e Tocco da Casauria. Le attivit\u00e0 spesso vennero avviate dalla met\u00e0 dell'800 quando gli ex convento furono riadattati a scuole normali femminili, ad esempio l'ex convento delle Clarisse di Guardiagrele, l'ex convento di Santa Maria di Paradiso a Tocco, l'ex convento delle Celestine di Santa Lucia a L'Aquila, l'ex convento delle Clarisse di Vasto, l'ex convento dei francescani di Santa Maria dei Raccomandati a Gessopalena, a Scanno presso l'antico asilo comunale gestito dalle Suore, oppure a Pescocostanzo stessa, presso il palazzo Fanzago ex monastero delle Clarisse.\nA Pescocostanzo nei primi anni del Novecento venne istituita a palazzo Fanzago una vera e propria scuola normale femminile per la lavorazione coi fuselli. Negli anni '70, dopo un periodo di decadenza a causa dello spopolamento dei paesi e dell'avanzare dell'industria tessile, l'attivit\u00e0 del tombolo aquilano entr\u00f2 in crisi, e solo di recente si sono costituite delle associazioni per mantenere vive la tradizione, con l'istituzione ad esempio del Museo del merletto a tombolo, a Pescocostanzo.\nStrumenti.\nIl tombolo \u00e8 un cilindro al cui interno viene messa della paglia per renderlo morbido; sopra di esso viene poggiato il disegno fatto su carta. Il cavalletto \u00e8 il sostegno sopra il quale viene poggiato il tombolo, mentre gli spilli servono per fissare sul tombolo il disegno fatto su carta; i fuselli sono bastoncini di legno attorno ai quali viene arrotolato il filo.\nTipi di punto.\nTre tipi differenti di punto concorrono a costruire questo tipo di merletto:\nDato il tipo di lavorazione non si pu\u00f2 stabilire dall'inizio il numero dei fuselli, perch\u00e9 \u00e8 un continuo aggiungere e togliere a seconda dell'effetto che ogni singola merlettaia vuole ottenere.\nCaratteristiche.\nTra i centri di lavorazione del tombolo c'\u00e8 Pescocostanzo, dove la tradizione del tombolo viene fatta risalire al XVI secolo, con un lavoro commissionato per Caterina de Medici nel 1547; in seguito essendoci in paese il monastero delle Clarisse, ricostruito dopo il terremoto del 1706 da Cosimo Fanzago, fu istituita una scuola di merletto vera e propria, che anche in epoca moderna ha continuato la sua attivit\u00e0. Molti lavori a tombolo sono esposti nel Museo del merletto a tombolo di Pescocostanzo."}
{"id": "1899121", "revid": "125357646", "url": "https://it.wikipedia.org/wiki?curid=1899121", "title": "Castrato (animale)", "text": "Per castrato si intende la pecora normalmente di et\u00e0 superiore ai sei mesi e inferiore ai due anni sottoposto a castrazione se maschio, se femmina che non abbia partorito da sottoporre a macellazione. Con lo stesso termine si indica il taglio della carne ottenuto. In alcune zone si effettua la castrazione precoce, ad esempio per ottenere il castrato di agnello del centro Italia.\nViene macellata in primavera o in autunno. Il sapore \u00e8 molto forte e sapido, l'odore pronunciato.\nNella cucina abruzzese tale tipo di carne \u00e8 molto utilizzato sia per la preparazione degli arrosticini (\"rustell\" in dialetto), spiedini di castrato cucinati tradizionalmente alla brace, sia per le bistecche di castrato arrosto.\nQuesta carne \u00e8 molto apprezzata anche nella cucina altoatesina e in quella tirolese, in cui viene preparata generalmente in umido, stufata o impiegata in ricette tipiche, quali il \"gr\u00f6stl\"."}
{"id": "1899122", "revid": "767487", "url": "https://it.wikipedia.org/wiki?curid=1899122", "title": "Prototherium", "text": "Il prototerio (gen. Prototherium) \u00e8 un mammifero estinto appartenente ai sirenidi, vissuto tra l'Eocene medio e l'Oligocene inferiore (circa 45 - 35 milioni di anni fa). I suoi resti fossili sono stati ritrovati principalmente in Europa (Italia, Spagna, Germania).\nDescrizione.\nQuesto animale \u00e8 conosciuto per una quantit\u00e0 di scheletri fossili, rinvenuti principalmente in Italia settentrionale e in Spagna. \"Prototherium\" era un sirenide gi\u00e0 piuttosto simile alle forme attuali, ma dalla corporatura pi\u00f9 snella e dal cranio leggermente pi\u00f9 sottile. Gli esemplari adulti raggiungevano solitamente la lunghezza di due metri e mezzo.\nClassificazione.\nIl genere \"Prototherium\" \u00e8 stato descritto per la prima volta da Achille de Zigno nel 1875 sulla base di resti fossili rinvenuti in Veneto in strati dell'Eocene medio e dell'Eocene superiore: la specie tipo, Prototherium veronense, \u00e8 stata anche l'unica attribuita a questo genere per oltre un secolo. Nel 1983 Bizzotto descrisse una nuova specie, rinvenuta in strati leggermente pi\u00f9 recenti (Priaboniano, Eocene superiore): P. intermedium. Successivamente (Pilleri et al., 1989) sono state descritte altre specie provenienti dalla Spagna (\"P. montserratense\", \"P. solei\") affini a \"P. intermedium\" e forse conspecifiche con quest'ultima. Resti attribuiti con molti dubbi a \"Prototherium\" sono stati ritrovati anche in Somalia in strati dell'Eocene medio. \nL'esemplare pi\u00f9 famoso appartiene alla specie \"P. veronense\", di cui esiste un fossile completo lungo circa due metri e mezzo, ritrovato sul Monte Duello in Veneto ed ora conservato al museo dell'istituto di Geologia di Padova. L'animale ha vissuto nelle calde acque del mare antistanti un maestoso complesso vulcanico di cui faceva parte il Monte Duello, in un clima subtropicale. Particolarit\u00e0 del fossile veronese \u00e8 la dentatura: si pensa che potesse essere un individuo giovane, vista la presenza inequivocabile del dente da latte e del quinto premolare.\n\"Prototherium\" \u00e8 considerato un rappresentante primitivo della famiglia dei dugongidi, attualmente rappresentata dal solo dugongo; le affinit\u00e0 pi\u00f9 strette si riscontrano con il genere \"Halitherium\", tipico dell'Oligocene e di corporatura e dimensioni maggiori."}
{"id": "1899123", "revid": "36426", "url": "https://it.wikipedia.org/wiki?curid=1899123", "title": "Gemma Augustea", "text": ""}
{"id": "1899129", "revid": "1632387", "url": "https://it.wikipedia.org/wiki?curid=1899129", "title": "Firefly (Uriah Heep)", "text": "Firefly \u00e8 il decimo album in studio del gruppo musicale rock britannico Uriah Heep pubblicato nel febbraio 1977. \u00c8 anche il primo con John Lawton, ex-cantante dei Lucifer's Friend, sostituto di David Byron."}
{"id": "1899130", "revid": "1718925", "url": "https://it.wikipedia.org/wiki?curid=1899130", "title": "R\u00f6stkartoffeln", "text": "Le R\u00f6stkartoffeln (la parola significa patate arrosto) sono una ricetta tipica della zona del Tirolo storico (oggi quindi della cucina altoatesina e trentina), che consiste in patate lesse, tagliate a fette e ripassate in padella nel burro insieme a cipolle e insaporite con vari aromi, (pepe, maggiorana, erba cipollina, cumino, eccetera).\nSi tratta di una ricetta molto simile al R\u00f6sti svizzero, che da queste si differenzia perch\u00e9 impiega patate crude grattugiate (analogamente al tort\u00e8l della Valle di Non). Vengono generalmente servite come contorno ai piatti di carne, oppure accompagnate con uova all'occhio di bue o pancetta abbrustolita."}
{"id": "1899131", "revid": "1243", "url": "https://it.wikipedia.org/wiki?curid=1899131", "title": "Ferrovia Ferrara-Bologna", "text": ""}
{"id": "1899132", "revid": "1243", "url": "https://it.wikipedia.org/wiki?curid=1899132", "title": "Ferrovia Bologna-Ferrara", "text": ""}
{"id": "1899137", "revid": "1243", "url": "https://it.wikipedia.org/wiki?curid=1899137", "title": "Ferrovia Padova-Rovigo", "text": ""}
{"id": "1899145", "revid": "1243", "url": "https://it.wikipedia.org/wiki?curid=1899145", "title": "Ferrovia Rovigo-Padova", "text": ""}
{"id": "1899147", "revid": "1243", "url": "https://it.wikipedia.org/wiki?curid=1899147", "title": "Ferrovia Rovigo-Ferrara", "text": ""}
{"id": "1899155", "revid": "1243", "url": "https://it.wikipedia.org/wiki?curid=1899155", "title": "Ferrovia Ferrara-Rovigo", "text": ""}
{"id": "1899159", "revid": "450566", "url": "https://it.wikipedia.org/wiki?curid=1899159", "title": "Tortel di patate", "text": "Il tortel de patate (pl. \"tortei\"), talvolta anche frittella di patate, \u00e8 una ricetta tipica della cucina trentina che consiste in un impasto a base di patate crude grattugiate fritto nell'olio.\nDescrizione.\nL'impasto del tortel di patate viene preparato grattugiando pi\u00f9 o meno grossolanamente delle patate crude solitamente pelate. Si ottiene una pasta che viene salata e a cui pu\u00f2 eventualmente essere aggiunta della farina per asciugare e dare consistenza. L'impasto viene fritto nell'olio, a differenza della torta di patate, che pur avendo lo stesso impasto viene cotta al forno in una teglia unta con olio. In alcune varianti all'impasto vengono aggiunti anche uova, latte o lucanica fresca.\nI tortei di patate vengono solitamente serviti con formaggi, salumi, carne salada e verdure (fagioli con o senza cipolla, cavolo cappuccio tritato finemente, insalata).&lt;ref name=\"argealp.org/\"&gt;&lt;/ref&gt;\nI tortei de patate sono un piatto molto conosciuto in Trentino-Alto Adige e in particolare nelle valli di Non e Sole, dove sono considerati il piatto pi\u00f9 tipico della tradizione contadina.\nA Sporminore, piccolo centro della bassa Val di Non, nel 1998 \u00e8 stata fondata la \"Confraternita della torta e del tortel da patate\" che riconosce la ricetta originale composta di soli tre ingredienti: patate (tipo Kennebec), sale e olio.\nVarianti internazionali.\nEsistono dei patti tipici di altri paesi che si avvicinano al tortel di patate per gli ingredienti utilizzati nella preparazione dell'impasto e la cottura."}
{"id": "1899161", "revid": "729019", "url": "https://it.wikipedia.org/wiki?curid=1899161", "title": "Battaglia di Maiorca", "text": "La battaglia di Maiorca, nota anche come lo sbarco di Maiorca, fu un'operazione militare anfibia condotta dai repubblicani nella fase iniziale della guerra civile spagnola. L'obiettivo dei governativi era quello di riconquistare l'arcipelago delle Baleari occupato dai franchisti.\nDopo qualche iniziale successo tattico, la spedizione, comandata dal capitano Alberto Bayo, si concluse con un fallimento, quando i nazionalisti contrattaccarono con truppe di terra e attacchi aerei, respingendo i repubblicani in mare.\nPrecedenti.\nI piani per un attacco via mare sulle isole Baleari sembravano essere emersi in modo indipendente tra vari gruppi di miliziani nei giorni successivi alla caduta di Ibiza, Formentera, Maiorca per mano dei ribelli franchisti.\nGi\u00e0 il 23 luglio uno squadrone di bombardieri colp\u00ec Palma de Maiorca e Cabrera, mentre il 1\u00ba agosto una spedizione repubblicana sbarc\u00f2 su Minorca e Cabrera ma, dopo una lunga lotta, fu costretta a indietreggiare.\nQueste azioni, tuttavia, non sono mai state approvate dal governo di Madrid, che ha sempre avuto l'impressione che si trattasse di attacchi confusi e improvvisati.\nLa battaglia.\nIl 2 agosto una colonna miliziana salpata da Barcellona, al comando di Alberto Bayo, sbarc\u00f2 a Minorca. L'obiettivo era quello di creare una testa di ponte per un nuovo e pi\u00f9 ampio sbarco. Il giorno successivo, il governo repubblicano bombard\u00f2 Maiorca con maggiore intensit\u00e0 delle precedenti incursioni aeree.\nIl 6 agosto, conclusi i preparativi logistici per lo sbarco, sia il \"Comitato centrale antifascista della Catalogna\" sia il governo autonomo di Barcellona diedero il proprio sostegno al piano. Il governo della Repubblica, per timore di un fallimento, prefer\u00ec osservare lo sviluppo dell'azione senza interferire.\nIl giorno seguente, Manuel Uribarri, sbarc\u00f2 a Formentera con una colonna proveniente da Valencia; il giorno dopo la colonna di Alberto Bayo (nota come Colonna Baleares) sbarc\u00f2 a Ibiza, conquistandola in pochi giorni, con l'aiuto di Uribarri, formando immediatamente il \"Comitato antifascista di Ibiza\", sotto la responsabilit\u00e0 di Antonio Mart\u00ednez, del Partito Comunista.\nIl quartier generale dell'operazione fu creato a Mah\u00f3n, sull'isola di Minorca. Un reggimento di volontari stranieri (tra cui francesi e argentini) si aggiunse al contingente.\nIl 13 agosto circa 400 miliziani catalani della Federazione Anarchica Iberica, non collegati al piano di Bayo-Uribarri, occuparono Cabrera. Lo stesso giorno, i miliziani della colonna Uribarri tornarono sulla penisola dopo il non raggiungimento di un accordo con Bayo sulla gestione dell'occupazione.\nIl 15 Bayo and\u00f2 sull'isola di Cabrera in cui erano raggruppati i gruppi anarchici. Bayo propose ai miliziani di Cabrera di unirsi a lui per sbarcare sull'isola di Dragonera, ma il comitato anarchico non ader\u00ec e non prese parte all'operazione.\nI due gruppi, dopo aver lasciato dei presidi a guardia di Ibiza e Formentera, sbarcarono a Maiorca: gli anarchici sbarcarono a Cala Mandia e Cala Anguilla, mentre Bayo, con l'aiuto della flotta repubblicana, sbarc\u00f2 a Punta Amer.\nNelle prime ore del 16 agosto i miliziani di Bayo milizia vennero rafforzati da un'altra guarnigione (tra i 6.000 e i 10.000 uomini), proveniente da Minorca.\nNonostante i problemi per la scarsa qualit\u00e0 delle armi, i repubblicani riuscirono a spingersi per 12\u00a0km all'interno dell'isola, battendo le truppe franchiste che erano composte da 1.200 soldati regolari di fanteria, 300 tra \"carabineros\" e \"guardias civiles\", e 2.000 falangisti.\nLa situazione per i nazionalisti miglior\u00f2 il 27 agosto, quando arrivarono gli aiuti arrivati dalla vicina Italia fascista. I bombardieri repubblicani, che avevano dato manforte all'avanzata di Bayo, vennero abbattuti dalla notte del 29 agosto dagli aerei Fiat C.R.32 italiani dell'Aeroporto di Palma di Maiorca comandati da Luigi Gallo.\nDalla sera del 31 agosto arrivano a supporto tre trimotori S.M.81 da bombardamento dell'Aviazione Legionaria.\nI repubblicani, non essendo stati in grado di sopportare il contrattacco, piombarono nella confusione e iniziarono ad essere decimati. Il 5 settembre iniziarono a ritirarsi, completando il disimpegno il 12.\nIl 19 l'intero arcipelago era di nuovo in mano ai franchisti e agli italiani, che diedero cos\u00ec inizio all'occupazione italiana di Maiorca."}
{"id": "1899162", "revid": "76963", "url": "https://it.wikipedia.org/wiki?curid=1899162", "title": "Cam Clarke", "text": "\u00c8 figlio del regista e attore Robert Clarke. La madre \u00e8 Alyce Driggs, una delle famose \"King Sisters\", il quartetto di cantanti mormone di Salt Lake City, che aveva una propria trasmissione dal 1992 al 1969. Clarke \u00e8 conosciuto anche con gli pseudonimi \"James Flinders\", \"Jimmy Flinders\" e \"Cam Clark\" per evitare multe a causa delle limitazioni poste dal sindacato degli attori.\nClarke \u00e8 conosciuto per aver interpretato Sh\u014dtar\u014d Kaneda nel film \"Akira\" (1989), Max Sterling e Lancer nella serie \"Robotech\", Rigadon in \"Il giro del mondo di Willy Fog\" nel 1994, D'Artacan in \"D'Artacan e i tre moschettieri\" nel 2000, Leonardo e Rocksteady nella serie \"Teenage Mutant Ninja Turtles\" del 1987, ma soprattutto Liquid Snake nella serie di videogiochi \"Metal Gear\" e Daniel Garner, il protagonista del videogioco \"Painkiller\". In \"\" Clarke \u00e8 stato sostituito da Patric Zimmerman (gi\u00e0 doppiatore di Revolver Ocelot nei precedenti giochi) nel ruolo di Liquid Ocelot.\nDoppiatori italiani.\nNelle versioni in italiano dei suoi film, Cam Clarke \u00e8 stato doppiato da: "}
{"id": "1899167", "revid": "287204", "url": "https://it.wikipedia.org/wiki?curid=1899167", "title": "Tortel", "text": "Tortel (conosciuta come Caleta Tortel) \u00e8 un comune del Cile della provincia di Capit\u00e1n Prat nella regione di Ays\u00e9n. \u00c8 famoso per essere quasi completamente edificato su palafitte che circondano il fiordo su cui si trova. Le palafitte sono costruite su con una variet\u00e0 di cipresso locale. Al censimento del 2002 possedeva una popolazione di 507 abitanti. Da quando \u00e8 stata ampliata la strada che la unisce la Carretera Austral il suo panorama pittoresco ha contribuito ad aumentare notevolmente l'afflusso turistico."}
{"id": "1899168", "revid": "62004", "url": "https://it.wikipedia.org/wiki?curid=1899168", "title": "Volodymyr Pulnikov", "text": "Professionista dal 1989 al 1998, conta tre vittorie di tappa al Giro d'Italia.\nCarriera.\nAtleta di buon livello seppe mettersi in luce soprattutto in terra italiana sia in brevi corse a tappe come la Settimana Ciclistica Bergamasca sia nel ben pi\u00f9 importante Giro d'Italia, dove fu miglior giovane per due anni consecutivi (1989 e 1990) e dove si impose in tre tappe.\nAltri piazzamenti furono i due secondi posti alla Corsa della Pace nel 1986 e nel 1989, il terzo al Giro del Lazio nel 1992 e al Giro di Toscana nel 1997. Fu poi secondo al Tour de Suisse nel 1994 e al Giro del Belgio nel 1990."}
{"id": "1899169", "revid": "729019", "url": "https://it.wikipedia.org/wiki?curid=1899169", "title": "Qualificazioni al Campionato CONCACAF 1985", "text": "Sono elencate di seguito le date e i risultati per le qualificazioni al Campionato CONCACAF 1985.\nFormula.\n17 membri CONCACAF: 9 posti disponibili per la fase finale. \u00e8 qualificata direttamente alla fase finale. Rimangono 16 squadre per otto posti disponibili per la fase finale. Le qualificazioni si compongono di un unico playoff: giocano partite di andata e ritorno, le vincenti si qualificano per la fase finale.\nPlayoff.\n si qualifica alla fase finale.\n si qualifica alla fase finale.\n si qualifica alla fase finale.\n si qualifica alla fase finale.\n si qualifica alla fase finale.\n si ritira, si qualifica alla fase finale.\n si ritira, si qualifica alla fase finale.\n si ritira, si qualifica alla fase finale."}
{"id": "1899172", "revid": "290209", "url": "https://it.wikipedia.org/wiki?curid=1899172", "title": "Rotary", "text": ""}
{"id": "1899175", "revid": "547034", "url": "https://it.wikipedia.org/wiki?curid=1899175", "title": "Saguinus melanoleucus", "text": "Il tamarino dalla gualdrappa (\"Saguinus melanoleucus\" ) \u00e8 un primate platirrino della famiglia dei Cebidi.\nCon due sottospecie (\"Saguinus melanoleucus melanoleusus\" e \"Saguinus melanoleucus crandalli\") vive nel bacino amazzonico brasiliano, nella zona delimitata dai fiumi Jurua e Tarauca.\nVeniva considerato una sottospecie di \"Saguinus fuscicollis\" (\"S. fuscicollis melanoleucus\"), al quale \u00e8 morfologicamente e comportamentalmente molto simile, presentando tuttavia una colorazione differente: \"S. melanoleucus\", infatti, pur avendo la pelle nera (lo si nota nelle zone nude, come orecchie, faccia, zampe e zona sottocaudale), presenta mantello del tutto bianco candido, eccezion fatta per alcune sfumature brunastre o grigiastre sulle cosce e sul quarto posteriore."}
{"id": "1899178", "revid": "124665898", "url": "https://it.wikipedia.org/wiki?curid=1899178", "title": "Victoria Coren", "text": "Coren scrive settimanalmente per i quotidiani \"The Observer e \"The Guardian\" e presenta il quiz show televisivo Only Connect sul canale BBC Four. \u00c8 stata la prima donna a vincere un European Poker Tour e il primo e unico giocatore nella storia del circuito a vincere 2 volte il Main Event.\nInfanzia e istruzione.\nCoren nasce nel North London. \u00c8 la figlia del comico e giornalista Alan Coren e sorella della giornalista Giles Coren. Si \u00e8 laureata presso il St John's College di Oxford, e ha dichiarato che restava regolarmente sveglia sino alle 6 del mattino a, 'Fumare, bere e giocare d'azzardo. Ma mi piace anche cucinare, fare giardinaggio, il che mi fa sembrare uno strano incrocio tra una donna anziana ed un'adolescente.' Quando le si chiede qualcosa in proposito lei risponde: '\u00c8 ancora vero. Crescer\u00f2 un giorno, ma non \u00e8 ancora il momento.\nVita privata.\nCoren vive a Londra e dal 2010 ha una relazione con l'attore e comico David Mitchell protagonista della sitcom Peep Show, anche se si erano brevemente frequentati nel 2007. I due si sono sposati nel novembre 2012 e nel maggio 2015 \u00e8 nata la figlia Barbara. Mitchell ha parlato della loro relazione nella sua autobiografia, dicendo di essersi innamorato di lei anni prima che i due iniziassero a frequentarsi.\nCarriera da scrittrice.\nAll'et\u00e0 di 14 anni vinse il concorso del \"Daily Telegraph\" scrivendo un articolo sulla vita degli adolescenti per la rubrica \"Weekend\", dove continu\u00f2 a scrivere per diversi anni.\nTra i suoi libri c'\u00e8 \"Love 16\" e \"Once More, with Feeling\", circa il suo tentativo (in collaborazione con Charlie Skelton) di girare il miglior film porno di sempre. Questo diede il via al loro lavoro come critici di film pornografici per l\"'Erotic Review\", un lavoro che li port\u00f2 a pensare che molti dei film che vedevano fossero pessimi e che loro stessi potessero farne di migliori.\nCoren adatt\u00f2 le colonne del giornale di John Diamond in uno spettacolo chiamato \"A Lump In My Throat\" che fu rappresentato nell'Assembly Rooms di Edimburgo, nel Grace Theatre e nel New End Theatre di Londra, prima che Coren lo adattasse nuovamente per la TV sul canale BBC2 con la partecipazione di Neil Pearson.\nVictoria e Giles Coren scrissero un'introduzione per \"Chocolate and Cuckoo Clocks\", e un'antologia dei migliori lavori comici di loro padre Alan Coren, pubblicato da Canongate nell'ottobre 2008.\nIl suo libro sul poker, \"For richer, for poorer: a love affair with poker\", tradotto in italiano con il titolo \"I love poker\", fu pubblicato nel settembre 2009, e fu ben recensito dal \"The Times\" e dall\"'Observer\", come in molti altri posti.\nLo scherzo Ormerod.\nNel Dicembre 2008, Coren rivel\u00f2 che nel 2007 aveva messo su uno scherzo per smascherare gruppi di persone che andavano ai ricevimenti funebri di persone che non conoscevano. Lei cre\u00f2 il fantomatico ed appena defunto Sir William Ormerod, e piazz\u00f2 una pubblicit\u00e0 nei pi\u00f9 importanti quotidiani britannici a proposito del suo funerale \"seguito da un rinfresco\". Coren raccont\u00f2 che il gruppo si prodig\u00f2 per scrivere i biglietti dove affermavano di aver conosciuto Ormerod.\nPoker.\nCoren fu la prima donna a vincere un Main Event del European Poker Tour ed il primo giocatore a vincere sia un evento televisivo di poker professionistico (EPT London 2006) sia un evento televisivo di poker per celebrit\u00e0 (Celebrity Poker Club 2005). Lei gioca spesso al Victoria Casino in Edgware Road a Londra, dove gioca a Texas hold'em. Come commentatrice/presentatrice, Coren ha condotto Late Night Poker e The Poker Nations Cup per Channel 4, World Poker Tour per ITV2 e comment\u00f2 il Monte Carlo EPT, Grosvenor UK Poker Tour (Channel 4), Ultimate Poker Challenge (Channel 5) e il William Hill Poker Grand Prix 2 (Sky Sports). Durante la sua carriera di giocatrice di poker, Coren \u00e8 diventata amica intima di The Hendon Mob, ed alterna partite casalinghe settimanali a frequenti e costanti visite ai casin\u00f2. Coren apparve in 5 episodi di \"Late Night Poker\", sebbene non abbia mai partecipato al gran finale della serie. Ad ogni modo, nello spin-off di \"Late Night Poker\"',\"Celebrity Poker Club\", sconfisse Willie Thorne vincendo il tavolo finale della seconda stagione prima di raggiungere Jesse May come commentatrice nella terza serie. Nel 2003, nel torneo \u201cHold-Em 100\u201d a Londra partecip\u00f2 come dealer al tavolo finale.\nIl 24 settembre 2006, Coren vinse il Main Event dell'European Poker Tour (EPT) a Londra vincendo un montepremi di \u00a3500,000. Dopo 4 giorni dall'inizio del torneo si ritrov\u00f2 in head's up contro heads up il giocatore professionista australiano Emad Tahtouh. Dopo solo due mani di head's up il tavolo vide come flop 5-3-4. Tahtouh punt\u00f2 e Coren decise di chiamare. Dopo un 10 al turn, Tahtouh and\u00f2 all-in e Coren chiam\u00f2 all'istante. Tahtouh aveva 8-6, mentre Coren gir\u00f2 6-7. Avendo una scala al flop ed evitando il sette al river che avrebbe dato ad Emad una scala pi\u00f9 alta, Coren sconfisse l'avversario. Sino al 2008, l'ammontare totale dei suoi guadagni negli eventi live supera $1,200,000. Coren \u00e8 un membro del Team PokerStars Pro."}
{"id": "1899182", "revid": "62004", "url": "https://it.wikipedia.org/wiki?curid=1899182", "title": "Stefano Tomasini", "text": "Professionista dal 1987 al 1990, vinse la classifica giovani al Giro d'Italia 1988.\nCarriera.\nNel 1981, da junior, vinse i campionati italiani di categoria e nel 1982, da dilettante, il Giro della Valle d'Aosta.\nFu professionista per quattro anni, dal 1987 al 1990, riuscendo a mettersi in luce soprattutto nelle gare di montagna. A tal riguardo nel suo palmar\u00e8s figurano le vittorie nel Trofeo dello Scalatore e nella Cronoscalata della Futa.\nVinse anche la classifica giovani al Giro d'Italia 1988, concludendo la corsa rosa al nono posto della classifica generale, e l'edizione 1987 dello Herald Sun Tour in Australia. Tra i piazzamenti si ricorda il terzo posto al Gran Premio Citt\u00e0 di Camaiore nel 1988."}
{"id": "1899184", "revid": "125974200", "url": "https://it.wikipedia.org/wiki?curid=1899184", "title": "Costituzione della Repubblica Romana", "text": "La Costituzione della Repubblica Romana fu approvata il 1\u00b0 luglio 1849, mentre l'esercito francese assediava Roma per riportare Pio IX sul trono. Il documento originale (con le firme autografe dei deputati dell'Assemblea Costituente), dopo la caduta della Repubblica, fu conservato da Giovanni Pennacchi, rappresentante alla Costituente per la provincia di Spoleto, e, dopo la sua morte nel 1883, fu depositato presso la Biblioteca Augusta di Perugia, dove \u00e8 attualmente custodito.\nL'elaborazione della carta costituzionale fu opera di una commissione apposita e venne presentata per essere discussa a partire dal 17 aprile 1849 dal deputato Cesare Agostini.\nSi tratta di uno dei documenti costituzionali pi\u00f9 democratici e laici per i tempi in cui fu scritto. Le innovazioni pi\u00f9 importanti e significative furono quella che sopprimeva la condizione privilegiata della religione cattolica come religione di Stato (e che affermava il principio per cui la fede religiosa fosse irrilevante per l'esercizio dei diritti civili e politici) e quella che istituiva il suffragio universale. \nIl testo \u00e8 costituito da otto paragrafi di principi fondamentali e da sessantanove articoli raggruppati sotto otto titoli pi\u00f9 alcune disposizioni contingenti contenute negli articoli 65-69. Si tratta, dunque, di un testo breve, di principi e norme di carattere generale, formulati per lo pi\u00f9 in modo limpido e con termini semplici: una costituzione in gran parte valida per il secolo successivo, almeno nelle sue linee essenziali. Infatti, la Costituzione della Repubblica Romana del 1849 \u00e8 molto simile alla Costituzione della Repubblica Italiana del 1948.\nGli otto titoli nei quali era articolata la versione definitiva del 3 luglio erano:\nLo scenario istituzionale che prospettava era quello di una repubblica direttoriale, con il potere esecutivo affidato ad un organo collegiale, il Consolato, composto da tre Consoli: il loro mandato avrebbe dovuto durare al massimo tre anni, con ognuno di loro che sarebbe dovuto uscire di carica dopo un anno (le prime due volte avrebbe deciso la sorte fra i primi tre eletti); a coadiuvare i Consoli nell'attivit\u00e0 esecutiva sarebbero stati sette ministri di loro nomina. I Consoli avrebbero dovuto essere eletti dall'organo legislativo, un parlamento monocamerale chiamato Assemblea. Le elezioni (a suffragio universale) per il rinnovamento dell'Assemblea si sarebbero dovute tenere ogni tre anni. \nSu iniziativa del Presidente del Consiglio, Silvio Berlusconi, \u00e8 stato realizzato il \"Muro della Costituzione Romana\". Si tratta di un monolite in ferro e calcestruzzo che riporta incise le circa 10.000 lettere che compongono il testo della Costituzione della Repubblica Romana del 1849. \nTale manufatto, che funge da parapetto sul Belvedere del Gianicolo, \u00e8 lungo circa 50 metri e le incisioni sono state eseguite, con la tecnica della sovrapposizione a doppia profondit\u00e0, da alcune aziende bergamasche. Il monumento \u00e8 stato inaugurato il 17 marzo 2011, dal Presidente della Repubblica Giorgio Napolitano, nell'ambito delle celebrazioni per il 150\u00ba anniversario del l'unit\u00e0 d'Italia."}
{"id": "1899185", "revid": "98077", "url": "https://it.wikipedia.org/wiki?curid=1899185", "title": "Poeti didascalici", "text": ""}
{"id": "1899187", "revid": "726373", "url": "https://it.wikipedia.org/wiki?curid=1899187", "title": "Red Faction", "text": "Red Faction \u00e8 un videogioco uscito nel 2001, sviluppato da Volition, Inc. e distribuito da THQ. Si tratta di uno sparatutto in prima persona a tema fantascientifico, ambientato su Marte nel XXI secolo. Il gioco ha tre seguiti: \"Red Faction II\", ' e '.\nTrama.\nIn un prossimo futuro l'umanit\u00e0 ha colonizzato Marte, per recuperare minerali ormai terminati sulla Terra. La Ultor Corporation \u00e8 la compagnia principale, ed \u00e8 tristemente conosciuta per le fatiscenti condizioni cui costringe i propri lavoratori; contemporaneamente si sviluppa una terribile epidemia che, insieme all'esasperazione dei minatori, fa scoppiare una rivolta. Noi controlleremo un neo-minatore chiamato Parker, che si trova suo malgrado coinvolto con gli accadimenti.\nModalit\u00e0 di gioco.\nUna delle caratteristiche pi\u00f9 innovative del gioco \u00e8 quella derivata dal suo motore grafico, chiamato \"GeoMod Engine\". Questo permette di alterare (grazie a esplosivi o lanciarazzi) il terreno o parti di costruzioni, dando cos\u00ec la possibilit\u00e0 al giocatore di creare tunnel e scorciatoie. Tuttavia nella modalit\u00e0 giocatore singolo la caratteristica \u00e8 poco utilizzata, e relegata a limitate sezioni dei livelli; nelle modalit\u00e0 multiplayer \u00e8 invece pi\u00f9 sfruttata.\n\"Red Faction\" e \"Descent 4\".\n\"Descent 4\" doveva essere un gioco della serie \"Descent\" in fase di sviluppo da parte dei Volition, in particolare doveva essere un prequel del primo titolo. Il gioco \u00e8 stato in seguito annullato, ma parte delle tecnologia (e anche della trama) \u00e8 stata \"riciclata\" e incorporata in \"Red Faction\".\nAccoglienza.\nLa rivista \"Play Generation\" classific\u00f2 la serie come una delle quattro migliori saghe ambientate nello spazio. La stessa testata trov\u00f2 Parker come il quarto ceffo pi\u00f9 rivoluzionario dei videogiochi usciti su PlayStation 2."}
{"id": "1899193", "revid": "287204", "url": "https://it.wikipedia.org/wiki?curid=1899193", "title": "L\u00f6wen", "text": ""}
{"id": "1899194", "revid": "17837027", "url": "https://it.wikipedia.org/wiki?curid=1899194", "title": "Christopher Edward Monroe", "text": ""}
{"id": "1899195", "revid": "17837032", "url": "https://it.wikipedia.org/wiki?curid=1899195", "title": "Christopher Monroe", "text": ""}
{"id": "1899196", "revid": "1354930", "url": "https://it.wikipedia.org/wiki?curid=1899196", "title": "Alberto Volpi", "text": "Professionista dal 1984 al 1997, si aggiudic\u00f2 la classifica giovani al Giro d'Italia 1985. Dopo il ritiro dall'attivit\u00e0 ha ricoperto il ruolo di direttore sportivo per formazioni professionistiche."}
{"id": "1899198", "revid": "204012", "url": "https://it.wikipedia.org/wiki?curid=1899198", "title": "Endocardite infettiva", "text": ""}
{"id": "1899203", "revid": "62004", "url": "https://it.wikipedia.org/wiki?curid=1899203", "title": "Marco Groppo", "text": "Professionista dal 1981 al 1989, vinse la classifica giovani al Giro d'Italia 1982.\nCarriera.\nPassato professionista nel 1981, il suo unico momento di gloria fu al Giro d'Italia 1982, in cui fu spesso protagonista e che chiuse al nono posto finale, vincendo anche la classifica giovani davanti a Laurent Fignon. Da allora non ottenne pi\u00f9 risultati di rilievo. Rimasto inattivo dal 1985 al 1988, ritorn\u00f2 per un ultimo anno in attivit\u00e0 nel 1989."}
{"id": "1899204", "revid": "767487", "url": "https://it.wikipedia.org/wiki?curid=1899204", "title": "Katy Garbi", "text": "Biografia.\nNata in un paese nella periferia di Atene, inizia la carriera musicale a soli 15 anni con la sorella cantando nel gruppo Garbi Sisters. Nel 1997 si \u00e8 sposata con Dionisis Schinas, anch'egli artista pop greco.\nPartecipa all'Eurovision Song Contest 1993 piazzandosi al nono posto. In questi anni \u00e8 protagonista della scena musicale nazionale con diverse hit. Negli anni '90 ha spesso collaborato con Phoebus. Nel 1994 arriva il suo primo disco di platino. Con il doppio album \"To kati\" (2000) ottiene il maggior successo commerciale.\nDiventa cos\u00ec una delle artiste pi\u00f9 famose e acclamate degli anni '90 e 2000 in Grecia.\nXristos Dantis scrive per lei l'album \"Eho sta matia ourano\". Nel 2005 ottiene cos\u00ec un ulteriore successo. Nel corso della sua carriera ha collaborato con Anna Vissi. Nel 2007 pubblica un album live che ripercorre i diciotto anni di carriera solista. L'anno seguente esce il suo successivo lavoro in studio \"Kainurgia ego\", che segna il cambio di etichetta ovvero il passaggio alla nuova etichetta fondata da Giorgos Alkaios. Nel 2013, l'autore e produttore e discografico Alberto Zeppieri le veste perfettamente su misura nella nostra lingua una decina dei successi pi\u00f9 importanti della sua carriera. All'invito di Zeppieri di volare in Italia per venirle a registrare in uno studio di incisione di Milano (il \"QRecording\", sotto la guida dello stesso Zeppieri e con il suppoorto tecnico di Alberto Roveroni) la Garbi non sa dire di no. Pochi mesi dopo viene pubblicato un intero album in italiano, dal titolo \"Buona Vita\". Nel disco accettano di duettare con la Garbi importanti artisti noti anche in Grecia, come Ornella Vanoni, Toto Cutugno e Carlo Marrale. L'album verr\u00e0 stampato e distribuito in Italia dalla Egea Records e in Grecia dalla casa discografica di Katy."}
{"id": "1899212", "revid": "919135", "url": "https://it.wikipedia.org/wiki?curid=1899212", "title": "Sofisma algebrico", "text": "In matematica, un sofisma algebrico \u00e8 una dimostrazione o un ragionamento matematico contenente un errore, che porta quindi ad un risultato errato o contraddittorio. Usualmente questi sofismi sono utilizzati a scopo didattico, per dimostrare l'importanza del rigore nelle dimostrazioni matematiche; per questo motivo, gli errori presenti sono in generale molto sottili e difficili da rilevare (relativamente al pubblico cui sono destinati) ma alla fine il ragionamento presenta conclusioni evidentemente erronee. La storia della matematica registra comunque numerosi casi di ragionamenti erronei dovuti a matematici importanti. \nDi seguito vengono riportati alcuni esempi classici di sofismi algebrici, suddivisi in base alla tipologia dell'errore che viene introdotto.\nDivisione o moltiplicazione per zero.\nIl secondo principio di equivalenza afferma che, data un'equazione o un'uguaglianza, \u00e8 possibile ottenerne un'altra equivalente moltiplicando o dividendo entrambi i suoi membri per lo stesso valore reale, che per\u00f2 deve essere diverso da zero.\nL'errata applicazione di questa regola conduce a risultati errati, come nell'esempio seguente. Siano formula_1 e formula_2 due numeri reali non nulli uguali fra loro:\nMoltiplicando entrambi i membri dell'uguaglianza per formula_1 e sottraendo formula_5 si ottiene:\nScomponendo in fattori entrambi i membri dell'equazione si ottiene come fattore comune formula_7:\nDividendo per formula_7 si ottiene:\nAvendo posto come condizione iniziale formula_11 possiamo eseguire, senza che risulti errata, la sostituzione ottenendo:\nda cui per\u00f2, ponendo per esempio formula_13, si avrebbe la conclusione errata formula_14, ossia che un numero risulti uguale al suo doppio. Il passaggio errato consiste nella divisione per formula_7, che \u00e8 uguale a 0, dato che era stato supposto formula_16 e che, quindi, non si pu\u00f2 effettuare.\nApplicazione di regole al di fuori del limiti di validit\u00e0.\nUn altro errore diffuso \u00e8 l'applicazione di teoremi e propriet\u00e0 al di fuori del loro limiti di validit\u00e0, come nell'esempio sotto:\nL'ultimo passaggio riportato \u00e8 errato in quanto il passaggio della radice su ogni elemento della frazione formula_18 \u00e8 valido solamente se formula_1 e formula_2 sono numeri positivi. A partire da qui, utilizzando i numeri complessi si ottiene:\nMoltiplicando per l'unit\u00e0 immaginaria formula_22 si ha infine:\nSerie infinite.\nLe serie rappresentano somme di infiniti termini; l'applicazione ad esse di propriet\u00e0 caratteristiche delle somme finite pu\u00f2 condurre a risultati erronei. Ad esempio la serie di Grandi.\npu\u00f2 essere rappresentata come\noppure \nDa cui segue formula_27. L'errore consiste in questo caso nell'utilizzo della propriet\u00e0 associativa, che vale solamente se la serie senza parentesi \u00e8 convergente.\nIn passato, errori analoghi furono commessi anche da matematici famosi, come Guido Grandi, che diede addirittura un aspetto filosofico al risultato precedente, sostenendo che fosse il modo con cui Dio cre\u00f2 il mondo dal nulla. Lo stesso Grandi ottenne anche un terzo risultato errato nel calcolo della serie: partendo dalla nota formula per la serie geometrica:\nvalida solo quando formula_29, Grandi estrapol\u00f2 per formula_30 il risultato\nEulero commise un analogo errore ponendo formula_32 e ottenendo\novvero una successione di numeri positivi la cui somma \u00e8 negativa.\nOsserviamo tuttavia che tramite la somma di Ces\u00e0ro \u00e8 possibile dare significato al caso formula_30."}
{"id": "1899214", "revid": "48344", "url": "https://it.wikipedia.org/wiki?curid=1899214", "title": "Geriatra", "text": ""}
{"id": "1899215", "revid": "76963", "url": "https://it.wikipedia.org/wiki?curid=1899215", "title": "Jieho Lee", "text": "Biografia.\nDopo essersi laureato in economia all'Universit\u00e0 di Harvard come compromesso con i genitori , inizia la sua carriera nel 1999 con il cortometraggio \"A Nursery Tale\", con il quale nel 2000 vince 2 premi al Florida Film Festival, il premio speciale della giuria, e il \"Kodak Cinematography Award\" come miglior cortometraggio.\nIl 29 aprile 2006 si sposa con l'attrice coreana Min Kim, e nello stesso anno inizia le riprese del suo secondo film \"The Air I Breathe\", ingaggiando un cast composto di attori piuttosto celebri: Forest Whitaker, Sarah Michelle Gellar, Andy Garc\u00eda, Brendan Fraser, Kevin Bacon e Julie Delpy. La pellicola \u00e8 presentata nel 2007 al Tribeca Film Festival e . Il film partecipa anche al \"Tourin in festival\" e anche qui Jieho Lee riceve il premio speciale della giuria.\nNel 2008 ha partecipato alla produzione del film \"Alien Raiders\", diretto da Ben Rock."}
{"id": "1899216", "revid": "1543377", "url": "https://it.wikipedia.org/wiki?curid=1899216", "title": "Raffaele Illiano", "text": "Carriera.\nDiscreto corridore forte in salita e veloce negli arrivi in volata a ranghi ristretti, passa al professionismo dal 2002 alla corte del principe Gianni Savio che vede in lui un ragazzo con talento e tanta voglia di emergere. Dopo aver militato in squadre dilettanti con direttori sportivi storici come Colo', Franco Gini, Daniele Tortoli, Piscina e Bolletta in cui \u00e8 stato per diversi anni in nazionale con il ct Antonio Fusi ricordiamo il suo terzo posto nella classifica finale del giro delle Ardenne in Belgio dietro Basso e Di Luca e la maglia di miglior scalatore al giro delle Regioni. Nella massima categoria ha vinto otto gare ma il successo pi\u00f9 prestigioso \u00e8 sicuramente la maglia azzurra della Classifica dell'Intergiro al Giro d'Italia 2004. Ha ottenuto diverse vittorie in Senegal e si \u00e8 imposto nel gran Premio Knor nel 2003 e nel gp Bratislava 2004 e la seconda tappa della Tirreno adriatico 2008. Ha vestito diverse maglie di varie classifiche in tanti giri. Protagonista anche nella Milano Sanremo 2008 dove poi concluder\u00e0 al 13simo posto.\nHa corso dal 2002 al 2006 con la Colombia-Selle Italia, poi diventata Selle Italia-Serramenti Diquigiovanni, squadra con licenza sudamericana ma di stampo italiano. Dopo la parentesi del 2007 con la Ceramica Flaminia nel 2008 \u00e8 tornato alla corte di Gianni Savio alla Diquigiovanni-Androni facendo da gregario a Gilberto Simoni, vincendo la seconda tappa della Tirreno Adriatico battendo Ricco', Bettini e Cancellara. Nel 2009 \u00e8 stato fermo per un problema di salute risolto in alcuni mesi.\nNel 2010 ha vestito invece la divisa della Aktio-Mostostal Pu\u0142awy, squadra Continental polacca diretta da Gabriele Missaglia e Zbigniew Spruch. "}
{"id": "1899219", "revid": "196390", "url": "https://it.wikipedia.org/wiki?curid=1899219", "title": "C-20 (personaggio)", "text": ""}
{"id": "1899222", "revid": "1971044", "url": "https://it.wikipedia.org/wiki?curid=1899222", "title": "La boh\u00e8me", "text": "La boh\u00e8me \u00e8 un'opera in quattro \"quadri\" di Giacomo Puccini su libretto di Giuseppe Giacosa e Luigi Illica, ispirato al romanzo di Henri Murger \"Scene della vita di Boh\u00e8me\" e rappresentata per la prima volta nel 1896.\nStoria.\n\"La boh\u00e8me\" nasce da una sfida fra Giacomo Puccini e Ruggero Leoncavallo, i quali gareggiarono a scrivere contemporaneamente due opere omonime tratte dalla stessa fonte. Dopo oltre un secolo l'opera di Puccini \u00e8 ancora fra le pi\u00f9 popolari al mondo, mentre quella di Leoncavallo non ha mai avuto molto successo.\nIl libretto pucciniano venne scritto da Illica e Giacosa ed ebbe una gestazione abbastanza laboriosa per la difficolt\u00e0 di adattare le situazioni e i personaggi del testo originario ai rigidi schemi e all'intelaiatura di un'opera musicale. Per completare la partitura Puccini impieg\u00f2 tre anni di lavoro passati fra Milano, Torre del Lago e la Villa del Castellaccio vicino Uzzano, messa a disposizione dal conte Orsi Bertolini; qui complet\u00f2 il secondo e terzo atto, come da lui annotato con una scritta rimasta sui muri della villa. L'orchestrazione della partitura procedette invece speditamente e fu completata una sera di fine novembre del 1895.\nMeno di due mesi dopo, il 1\u00ba febbraio 1896, \"La boh\u00e8me\" fu rappresentata per la prima volta al Teatro Regio di Torino con Evan Gorga, Cesira Ferrani, Tieste Wilmant, Antonio Pini-Corsi, Camilla Pasini e Michele Mazzara, diretta dal ventinovenne maestro Arturo Toscanini. Il successo di pubblico fu buono, mentre la critica ufficiale, dimostratasi all'inizio piuttosto ostile, dovette presto allinearsi ai generali consensi. Dopo la rappresentazione torinese l'opera venne leggermente ritoccata da Puccini: questa seconda versione, considerata oggi quella definitiva e usualmente eseguita, venne messa in scena per la prima volta al Teatro Grande di Brescia, .\nTrama.\nL'esistenza spensierata di un gruppo di giovani artisti boh\u00e9mien costituisce lo sfondo dei diversi episodi in cui si snoda la vicenda dell'opera, ambientata nella Parigi del 1830.\nQuadro I.\n\"In soffitta\"La vigilia di Natale, il pittore Marcello sta dipingendo un paesaggio del Mar Rosso, e il poeta Rodolfo sta tentando di accendere il fuoco con la carta di un dramma scritto da lui (ma nel camino manca la legna). Giunge il filosofo Colline, che si unisce agli amici e si lamenta poich\u00e9 la vigilia di Natale nessuno concede prestiti su pegno. Infine, il musicista Schaunard entra trionfante con un cesto pieno di cibo e la notizia di aver finalmente guadagnato qualche soldo. I festeggiamenti sono interrotti dall'inaspettata visita di Beno\u00eet, il padrone di casa venuto a reclamare l'affitto, che per\u00f2 viene liquidato con uno stratagemma. \u00c8 quasi sera e i quattro boh\u00e9miens decidono di andare al caff\u00e8 Momus. Rodolfo si attarda un po' in casa, promettendo di raggiungerli appena finito l'articolo di fondo per il giornale \"Il Castoro\".\nRimasto solo, Rodolfo sente bussare alla porta. Una voce femminile chiede di poter entrare. \u00c8 Mim\u00ec, giovane vicina di casa: le si \u00e8 spento il lume e cerca una candela per poterlo riaccendere. Una volta riacceso il lume, la ragazza si sente male: \u00e8 il primo sintomo della tubercolosi. Quando si rialza per andarsene, si accorge di aver perso la chiave della stanza: inginocchiati sul pavimento, al buio (entrambi i lumi si sono spenti), i due iniziano a cercarla. Rodolfo la trova per primo ma la nasconde in una tasca, desideroso di passare ancora un po' di tempo con Mim\u00ec e di conoscerla meglio. Quando la sua mano incontra quella di Mim\u00ec (\"Che gelida manina\"), il poeta chiede alla fanciulla di parlargli di lei. Mim\u00ec gli confida d'essere una ricamatrice di fiori e di vivere sola (\"S\u00ec, mi chiamano Mim\u00ec\").\nL'idillio dei due giovani, ormai ad un passo dal dichiararsi reciproco amore, viene interrotto dagli amici che, dalla scala, reclamano Rodolfo. Il poeta vorrebbe restare in casa con la giovane, ma Mim\u00ec propone di accompagnarlo e i due, che dal \"voi\" formale del dialogo precedente, sono passati al \"tu\" degli innamorati, inneggiando all'amore (\"O soave fanciulla\", anche conosciuta come \"Amor, amor\") lasciano insieme la soffitta mentre si baciano.\nQuadro II.\n\"Al caff\u00e8\"Il caff\u00e8 Momus. Rodolfo e Mim\u00ec raggiungono gli altri boh\u00e8miens. Il poeta presenta la nuova arrivata agli amici e le regala una cuffietta rosa. Al caff\u00e8 si presenta anche Musetta, una vecchia fiamma di Marcello, che lei ha lasciato per tentare nuove avventure, accompagnata dal vecchio e ricco Alcindoro. Riconosciuto Marcello, Musetta fa di tutto per attirare la sua attenzione, esibendosi (\"Quando men vo\"), facendo scenate ed infine cogliendo al volo un pretesto, il dolore al piede per una scarpetta troppo stretta, per scoprirsi la caviglia e far andare via Alcindoro a comprare un nuovo paio di scarpe. Marcello non pu\u00f2 resisterle e i due amanti si riconciliano. Subito dopo si scopre che i quattro amici non possono pagare il conto. Musetta allora fa sommare al cameriere il conto di Alcindoro e dei boh\u00e8miens e li mette in conto ad Alcindoro stesso. Quindi fuggono. Poco dopo Alcindoro, tornato con le scarpe per Musetta, scopre la fuga di quest'ultima e visto il doppio conto da pagare si accascia su una sedia.\nQuadro III.\n\"La Barriera d'Enfer\"Febbraio. Mentre la neve cade dappertutto, i doganieri lasciano passare le lattaie venute a portare latte e formaggi alla sordida osteria dove Marcello lavora come ritrattista; tra di esse giunge anche Mim\u00ec, venuta in cerca dell'amico per confidargli le sue pene. La vita in comune con Rodolfo le si \u00e8 rivelata ben presto impossibile: le scene di gelosia sono ormai continue, come pure i litigi e le incomprensioni; lui la accusa ingiustamente di leggerezza e di infedelt\u00e0. Marcello le rivela che anche il suo rapporto con Musetta \u00e8 in crisi, poich\u00e9 la donna non riesce ad abbandonare la sua vita lasciva e lo tradisce ripetutamente con uomini facoltosi. In quella giunge Rodolfo, che ha passato la notte all'osteria: Mim\u00ec si nasconde e origlia mentre Marcello lo spinge a parlare di lei. Sulle prime lo scrittore conferma ci\u00f2 che lei ha raccontato; tuttavia poi, incalzato dall'amico, gli rivela che le sue accuse sono un pretesto: ha capito che Mim\u00ec \u00e8 gravemente malata e che la vita nella soffitta potrebbe pregiudicarne ancor pi\u00f9 la salute. Mim\u00ec ascolta, non vista, queste confessioni, ma la sua tosse la fa scoprire: lei e Rodolfo hanno quindi uno struggente confronto nel corso del quale dapprima si accusano a vicenda, ma poi iniziano a ricordare tutti i bei momenti passati insieme. Nel frattempo giunge Musetta, la quale ha appena amoreggiato con un uomo: ci\u00f2 causa le ire di Marcello, che rompe la loro relazione e la scaccia.\nAnche Mim\u00ec e Rodolfo decidono di separarsi, ma trovano che lasciarsi in inverno sarebbe come morire, cos\u00ec decidono di aspettare fino alla bella stagione, la primavera.\nQuadro IV.\n\"In soffitta\"Ormai separati da Musetta e Mim\u00ec, Marcello e Rodolfo si confidano le pene d'amore. Quando Colline e Schaunard li raggiungono, le battute e i giochi dei quattro boh\u00e9miens servono solo a mascherare la loro disillusione. All'improvviso sopraggiunge Musetta, che ha incontrato Mim\u00ec sofferente sulle scale, ormai prossima alla fine, in quella soffitta che vide il suo primo incontro con Rodolfo. Musetta manda Marcello a vendere i suoi orecchini per comperare medicine, ed esce lei stessa per cercare un manicotto che scaldi le mani gelide di Mim\u00ec. Anche Colline decide di vendere il suo vecchio cappotto (\u201cVecchia zimarra, senti\u201d), al quale \u00e8 molto affezionato, per contribuire alle spese. Qui, ricordando con infinita tenerezza i giorni del loro amore, Mim\u00ec si spegne dolcemente circondata dal calore degli amici (che le donano il manicotto e le offrono un cordiale) e dell'amato Rodolfo. Mim\u00ec \u00e8 apparentemente assopita, inizialmente nessuno si avvede della sua morte. Il primo ad accorgersene \u00e8 Schaunard, che lo confida a Marcello. Nell'osservare gli sguardi e i movimenti degli amici, Rodolfo si rende conto che \u00e8 finita e, ripetendo straziato il nome dell'amata, l'abbraccia piangendo.\nOrganico orchestrale.\nLa partitura di Puccini prevede l'utilizzo di:\nDa suonare sul palco:\nDa notare che i bicchieri indicati da Puccini in partitura vengono battuti dalle artiste del coro accompagnando il loro canto."}
{"id": "1899225", "revid": "1775883", "url": "https://it.wikipedia.org/wiki?curid=1899225", "title": "Time to Pretend", "text": "Time to Pretend \u00e8 il singolo di debutto della band statunitense MGMT ed \u00e8 estratto dal loro primo album \"Oracular Spectacular\" .\nGli MGMT suonarono il pezzo l'8 gennaio 2008 al David Letterman Show facendo arrivare la canzone al #38 delle classifiche alternative.\nTime to Pretend \u00e8 stata scritta nel 2005 ma \u00e8 stata rimasterizzata per inserirla in \"Oracular Spectacular\" . \u00c8 la canzone d'inizio del film 21.\nHa raggiunto la trentesima posizione nella classifica dei 100 migliori brani del 2008 redatta da Pitchfork. Un campionamento del brano \u00e8 stato usato nel singolo del 2020 \"Lasting Lover\" di Sigala e James Arthur.\nTracce CD.\n7\" single\nCD"}
{"id": "1899231", "revid": "729019", "url": "https://it.wikipedia.org/wiki?curid=1899231", "title": "Battaglia di Santander", "text": "La battaglia di Santander \u00e8 stata una delle pi\u00f9 sanguinose battaglie della guerra civile spagnola che port\u00f2 alla conquista della Cantabria da parte dei franchisti.\nAntecedenti.\nNel luglio del 1937 il governo repubblicano ordin\u00f2 un'offensiva su Brunete, come manovra per decongestionare l'assedio di Madrid e per sbarrare la strada verso Nord ai franchisti.\nLa battaglia di Brunete si concluse verso la fine di luglio, e Franco, desideroso di rivalsa, aveva concentrato tutte le sue truppe nella zona per tentare l'avanzata verso Nord. L'offensiva era imminente.\nIl 6 agosto, il governo centrale, con un decreto, cre\u00f2 la Giunta delegata per l'esercito del Nord, con a capo il generale Mariano Gamir Ulibarri, massimo rappresentante militare nella zona, e composta da rappresentanti dei governi delle Asturie, dei Paesi Baschi e della Cantabria, al fine di coordinare le azioni di difesa.\nGli abitanti della citt\u00e0, gi\u00e0 stremati dalla persistente penuria di cibo e dai continui attacchi aerei dell'aviazione fascista, iniziarono una febbrile costruzione di barricate. Nello stesso tempo, si inizi\u00f2 l'evacuazione di numerosi rifugiati baschi verso la Francia.\nLa difesa della Cantabria poteva contare su 80.000 effettivi inglobati in quattro eserciti: il XIV dell'Euzko Gudarostea, il XV composto prevalentemente da truppe cantabre, e il XVI e il XVII composto prevalentemente da asturiani.\nLe forze franchiste potevano contare su: sei brigate provenienti dalla Navarra e due dalla Castiglia e da tre brigate del Corpo truppe volontarie italiane, tutte al comando del generale Fidel D\u00e1vila Arrondo, responsabile delle truppe del Nord dopo la morte di Emilio Mola. A questi si devono assommare l'appoggio aereo dell'aviazione. In tutto, i golpisti contavano su 90.000 effettivi.\nIl campo di battaglia, era situato sul terreno montagnoso della Cordigliera Cantabrica, i cui vertici pi\u00f9 alti (e pi\u00f9 vantaggiosi) si trovavano nelle mani repubblicane. La prima linea era situata nella zona sud tra Reinosa e Puerto del Escudo, con una zona di trincea repubblicana tra Santullano, Soncillo Aguilar de Campoo e Soncillo. La creazione di questa zona, si rivel\u00f2 errata per la difficolt\u00e0 di approvvigionamento delle truppe e per la difficile posizione che la resero una vera e propria trappola per topi.\nIl morale e la condizione fisica degli attaccanti, poi, fu superiore a quella dei repubblicani. Molte unit\u00e0 basche non vollero combattere al di fuori del proprio territorio, come avrebbe voluto il presidente Jos\u00e9 Antonio Aguirre. A questo si aggiunsero i difficili rapporti tra i diversi battaglioni asturiani, baschi e cantrabri.\nCosa che ha portato Dolores Ib\u00e1rruri a dire:\nAgli inizi dell'offensiva, poi, si diffuse la voce che i baschi stessero trattando la resa con gli italiani. Cosa che rese ancora pi\u00f9 tesi i rapporti tra le diverse brigate.\nL'offensiva.\nIl 14 agosto cominciarono le operazioni dei franchisti, il cui primo obiettivo fu la fabbrica di armi \"Constructora Naval \" di Reinosa e lo snodo ferroviario di Mataporquera, con la 1\u00aa Brigada Navarra tra il Pico Valdecebollas e Cuesta Labra. Con questa operazione si intendeva interrompere la principale arteria di comunicazione del nemico, che si trovava a sud della Cordillera Cant\u00e1brica. Nel primo giorno dei combattimento la Brigada Navarra ruppe la linea repubblicana nel fronte Sud, gi\u00e0 duramente provata dagli attacchi aerei.\nIl 15, i nazionalisti avanzarono, non senza difficolt\u00e0, nel settore di Barruelo de Santull\u00e1n fino a Pe\u00f1a Rubia, Salcedillo, Matalejos e Reinosilla, incontrando una forte resistenza nel Portillo de Suano. Il generale Gamir Ulibarri pianific\u00f2 una disperata linea di difesa nella zona nord tra Pe\u00f1a Ast\u00eda - Pe\u00f1a Rubia - Pe\u00f1a Labra. Seimila repubblicani morirono nella trincea di Reinosa.\nIl giorno seguente, la quarta Brigata Navarra riusc\u00ec a spezzare la resistenza di Portillo de Suano, adoperandosi per mantenere intatto il complesso di fabbriche, sventando l'intenzione degli operai di distruggerlo per non lasciarlo cadere in mani franchiste, ed entrarono a Reinosa al crepuscolo. La brigata di Garcia Vali\u00f1o continu\u00f2 lungo il corso del fiume Saja, conquistando la valle Cabuerniga.\nLe forze italiane avanzarono parallelamente lungo la strada Corconte - Reinosa, prima del ritiro delle forze repubblicane a Lanchares e successivamente a San Miguel de Aguayo. Allo stesso tempo proseguirono continui attacchi a Puerto del Escudo dove la Divisione \"55 Monta\u00f1esa Choque\" del Tenente colonnello Sanju\u00e1n oppose una forte resistenza.\nIl 17 agosto, nonostante l'opera di fortificazione repubblicana, gli italiani della Divisione \"23 marzo\" riuscirono a conquistare Puerto del Escudo, sbaragliando 22 battaglioni repubblicani, che si ritirarono per ritrovarsi con il resto dell'esercito nella citt\u00e0 di San Miguel de Aguayo. Con questo attacco \"a pinza\", le forze nazionaliste riuscirono a strangolare la zona di trincea repubblicana nell'Alto Ebro. La distruzione di questa zona, fu un colpo tremendo per il morale delle truppe repubblicane.\nDa qui l'offensiva continua in due direzioni: dal lato sud-nord, in direzione delle quattro valli (valle cabuerniga, valle Besaya, valle Pas e valle carriedo) con un obiettivo chiaro: la conquista della citt\u00e0 di Torrelavega, per tagliare il ritiro delle forze verso le Asturie.\nD'altra parte, le Camicie Nere italiane aprirono il fronte ad ovest lungo la costa e raggiunsero il fiume Ag\u00fcera e il fiume As\u00f3n.\nIl 18 agosto, la situazione dei repubblicani era drammatica: l'intero sistema difensivo creato dal generale Gamir Ulibarri era stato distrutto, non essendo in grado di stabilire una linea continua di difesa, e non potendo evitare la rapida avanzata del nemico.\nGamir Ulibarri decise di inviare tutte le truppe da una riserva in prima linea e sollecit\u00f2 il XIV Corpo dell'Esercito ad inviare urgentemente due brigate basche da Carranza a Ramales de la Victoria.\nLo stesso giorno le truppe della Navarra occuparono Santiurde, mentre gli italiani raggiunsero San Pedro del Romeral e San Miguel de Luena.\nIl 19 agosto, i progressi dei nazionalisti nella Cabu\u00e9rniga, a B\u00e1rcena de Pie de Concha, nella valle del Besaya, e Entrambasmestas, nella valle del Pas obliga Gamir Ulibarri ad dettare rigorosi ordini di resistenza.\nTuttavia, il rapido progresso franchista, che super\u00f2 anche la terza linea di difesa, costrinse Gamir Ulibarri ad organizzare il piano di ritiro per la difesa della citt\u00e0 di Santander.\nIl 20, il XVII Corpo dell'Esercito posizion\u00f2 una brigata a Torrelavega e 48 Divisioni basche, richieste dal Capo dell'Esercito del Nord, si disposero a Puente Viesgo, per difendere le comunicazioni con le Asturie.\nNel frattempo le forze italiane continuarono la loro avanzata verso Villacarriedo e le brigate della Navarra continuarono fino Torrelavega e Cabez\u00f3n de la Sal.\nLa presa di Santander.\nIl 22 agosto le forze nazionaliste, dopo aver conquistato Selaya, Villacarriedo, Ontaneda e Las Fraguas, erano a pochi chilometri da Torrelavega e Puente Viesgo.\nTutti il XIV Corpo repubblicano si apprestava a coprire la linea difensiva sul fiume As\u00f3n, al fine di difendere Santander.\nData la situazione critica, nel pomeriggio si riun\u00ec l'amministrazione delegata del governo repubblicano, al fine di studiare due ipotesi: ritirare l'esercito a ritirarsi nelle Asturie, oppure ritirarsi nella citt\u00e0 di Santander e resistere per 72 ore, in modo da aspettare la manovra di distrazione promessa dal ministro della Guerra, Indalecio Prieto, che sarebbe scattata il 24 agosto sul fronte aragonese. Si opt\u00f2 per la seconda alternativa.\nLe forze basche cominciarono a ritirarsi in direzione di Santo\u00f1a, 30 chilometri a est di Santander. Il governo basco sperava ancora di poter trattare la propria resa con il governo italiano.\nIl 24 agosto, data l'inferiorit\u00e0 numerica e il morale atterrito delle truppe, il generale Gamir Ulibarri ordin\u00f2 l'evacuazione della citt\u00e0 verso le Asturie, ancora in mani repubblicane.\nLe forze nazionaliste conquistarono Torrelavega, e, alle 18:00, interruppero le comunicazioni terrestri con le Asturie. Il fuggi-fuggi dei politici e degli ufficiali lasciarono senza guida la popolazione e senza comando intere brigate. Lo stesso giorno il comandante della Divisione 54, Eloy Fernandez Navamuel, lasci\u00f2 in aereo il paese in direzione della Francia.\nI battaglioni baschi si concentrano a Santo\u00f1a, ed inviarono degli emissari a Guriezo per trattare la resa con gli italiani. Entrambe le parti raggiunsero un accordo che prevedeva che i prigionieri baschi sarebbero stati sotto la sovranit\u00e0 italiana, permettendo a molti di loro di lasciare il paese. Venuto a conoscenza dell'accordo, Franco ordin\u00f2 immediatamente di disdire l'accordo e di imprigionare tutti i prigionieri di guerra.\nIl 25, il generale Gamir Ulibarri con il generale russo Vladimir Gorev e alcuni politici, tra i quali il presidente basco Jos\u00e9 Antonio Aguirre, lasciarono Santander a bordo di un sottomarino, in direzione di Gij\u00f3n e, successivamente, Ribadesella, dove stabilirono la propria sede. Ordinarono di organizzare una linea di difesa sul fiume Deva con i resti delle truppe Galan e della Divisione Ibarrola. Le forze repubblicane rimaste a Santander si arresero.\nAlle 8:00 del 26 agosto 1937, i soldati della Quarta Brigata Navarra e della Divisione Littoria si mossero verso la capitale, dove entrarono verso mezzogiorno accolti da un febbrile ricevimento da parte della popolazione a stragrande maggioranza conservatrice. A Santander, vennero catturati 17.000 prigionieri, molti dei quali furono fucilati immediatamente.\nQuelli pi\u00f9 legati al regime repubblicano avevano trascorso quarantotto ore di attesa drammatica alla ricerca di una posto in una delle navi che stavano evacuando la citt\u00e0 verso la Francia. Per chi non pot\u00e9 fuggire ci furono processi sommari e fucilazioni.\nIl 31 agosto i resti dell'esercito repubblicano in ritirata verso le Asturie bruciarono Potes.\nNei giorni che seguirono, i nazionalisti occuparono il territorio cantabrico, completando le operazioni militari il 1\u00ba settembre 1937 con l'occupazione di Unquera, alla foce del fiume Deva.\nConseguenze.\nCon la caduta di Bilbao e la sua cintura di ferro prima e di Santander poi, a Nord l'unica zona rimasta fedele alla Repubblica erano le Asturie. I battaglioni asturiani provarono una disperata difesa in una serie di sanguinose battaglie per quasi due mesi, fino a quando demoralizzati, senza munizioni e prodotti alimentari si arresero il 21 ottobre 1937 con la cattura di Gij\u00f3n e Avil\u00e9s.\nLa scomparsa del Fronte Nord fu l'inizio della fine per la Repubblica. I principali fattori della sconfitta repubblicana furono:\nLa catastrofe per le truppe lealiste fu assoluta. Delle dodici brigate basche esistenti, ne restarono due con otto battaglioni ciascuna. Dei ventisette battaglioni inviati nella regione ne sopravvissero solo quattordici. In nessun'altra battaglia della guerra civile, le truppe di Franco riuscirono in un successo cos\u00ec clamoroso.\nIndro Montanelli, corrispondente di guerra per \"Il Messaggero\" e \"Omnibus\", pubblic\u00f2 un articolo che smontava la retorica sulla battaglia di Santander, definita come \"una passeggiata, con unico nemico il caldo\". L'articolo, considerato offensivo dell'onore delle forze armate, gli cost\u00f2 l'esclusione dall'albo dei giornalisti, il rimpatrio e la sospensione dal Partito fascista."}
{"id": "1899234", "revid": "1645776", "url": "https://it.wikipedia.org/wiki?curid=1899234", "title": "Backtrackin'", "text": "Backtrackin' \u00e8 una raccolta di successi di Eric Clapton, pubblicata nel 1984."}
{"id": "1899236", "revid": "198277", "url": "https://it.wikipedia.org/wiki?curid=1899236", "title": "Santa Lucia (Prato)", "text": "Santa Lucia \u00e8 la frazione pi\u00f9 settentrionale del comune di Prato.\nTra gli edifici presenti nel territorio di Santa Lucia si ricordano la chiesa di Santa Lucia in Monte (XII secolo) e la pi\u00f9 recente chiesa di Regina Pacis (XX secolo), contenenti opere rinascimentali e moderne.\nLa locale squadra dilettantistica di calcio, di cui Paolo Rossi era presidente onorario, ha lanciato, tra i vari, altri giocatori di Serie A come Christian Vieri e Alessandro Diamanti."}
{"id": "1899237", "revid": "1775883", "url": "https://it.wikipedia.org/wiki?curid=1899237", "title": "Electric Feel", "text": "Electric Feel \u00e8 il secondo singolo estratto da Oracular Spectacular l'album di debutto della band statunitense MGMT. \u00c8 stato pubblicato il 23 giugno 2008. Ha ricevuto un Grammy Award nel 2009, grazie al remix effettuato dalla band Justice."}
{"id": "1899242", "revid": "4106", "url": "https://it.wikipedia.org/wiki?curid=1899242", "title": "Giamatteo Fagnini", "text": ""}
{"id": "1899243", "revid": "2014155", "url": "https://it.wikipedia.org/wiki?curid=1899243", "title": "Vittore Soranzo", "text": "Processato per eresia nel 1551, Giulio III impose la sua assoluzione al Sant'Uffizio dopo averne raccolto un'abiura segreta. Con l'avvento al papato di Paolo IV, il vescovo di Bergamo fu nuovamente processato e condannato in contumacia, poche settimane prima della morte.\nBiografia.\nAl servizio di Clemente VII.\nVittore nacque da Alvise Soranzo e Lucia Cappello, primogenito di una famiglia nobile ma non ricca: col tempo vennero altri sei figli, l'ultimo dei quali, Francesco, nel 1519.\nCome ogni patrizio primogenito, sul quale viene riposto l'onere di confermare il tradizionale decoro familiare, and\u00f2 a Padova per studiarvi diritto e avere cos\u00ec accesso a una carriera nell'amministrazione della Repubblica veneziana, ma Vittore non consegu\u00ec la laurea: la conoscenza del brillante umanista Pietro Bembo, suo lontano parente che si era stabilito a Padova nel 1521, attendendovi alle \"Prose della volgar lingua\", lo spinse a preferire le lettere, lasciando l'Universit\u00e0 e una sicura carriera per l'incerto futuro che gli studi umanistici potevano offrire.\nStudi\u00f2 privatamente con l'apprezzato e austero maestro Trifone Gabriele, ospite nella sua villa dei Ronchi, nella campagna padovana, venendo seguito dallo stesso Bembo al quale mandava, per ottenere giudizi e correzioni, sonetti e canzoni. In quegli anni erano allievi del Gabriele personalit\u00e0 come Alvise Priuli - che sar\u00e0 intimo collaboratore del discusso cardinale Reginald Pole \u2013 Jacopo Bonfadio e quell'Apollonio Merenda, segretario del Bembo, che dovr\u00e0 ritrovare trenta anni dopo nel carcere dell'Inquisizione romana. Tutti personaggi che, insieme con i coetanei allievi dello Studio di Padova \u2013 Ludovico Beccadelli, Giovanni Morone, Pietro Martire Vermigli, Pier Paolo Vergerio - si ritroveranno a vario titolo partecipi della temperie dottrinale che l'onda della Riforma luterana avrebbe provocato di l\u00ec a poco anche in Italia.\nBench\u00e9 elogiato e stimolato pi\u00f9 volte dal Bembo la sua vena poetica non era abbastanza fluente per aprirgli le porte della gloria letteraria, ed egli dovette porsi il problema di procurarsi qualche beneficio ecclesiastico che gli permettesse di rendersi indipendente dalla famiglia e di dedicarsi con tranquillit\u00e0 alla poesia e all'approfondimento dei classici. A questo scopo, nell'ottobre del 1529 Vittore si rec\u00f2 a Bologna, dove Clemente VII e Carlo V s'incontravano per la prima volta dopo il Sacco romano per ristabilire la pace, imporre all'Italia un nuovo ordine e concordare una strategia atta a regolare la inquietante situazione politica e religiosa creatasi in Germania. Probabilmente grazie alle raccomandazioni del suo illustre protettore ottenne la nomina a cameriere segreto del papa: in questa veste present\u00f2 al pontefice la richiesta, subito soddisfatta, di legittimare i figli naturali del Bembo. Sperava di aver tempo di proseguire i propri studi: per intanto, nell'aprile del 1530, seguiva la corte papale a Roma.\nEssere alla corte del papa comportava bens\u00ec la possibilit\u00e0 di ottenere benefici e privilegi, ma anche la necessit\u00e0 di una grande quantit\u00e0 di spese, indispensabili per adeguarsi al tenore di vita di quell'alta corte: mentre i primi, per il Soranzo, si facevano attendere, le seconde erano quotidiane. Di qui, nel fitto carteggio tenuto con il Bembo, un lamentarsi per i debiti accumulati con i creditori, per i mancati soccorsi del padre, e per aver dismesso i suoi studi senza aver ricavato contropartita alcuna. Nessun commento, invece, con un corrispondente di tanta cultura e di cos\u00ec vasti interessi, su quei temi propriamente religiosi e su quell'unit\u00e0 dei cristiani messa in pericolo dalle riforme che s'andavano apprestando in Germania, che pure avrebbero dovuto essere al vertice delle preoccupazioni curiali, n\u00e9 su i tanti personaggi che le sue incombenze gli avevano permesso di conoscere, come l'esule spagnolo Juan de Vald\u00e9s, i fiorentini Carnesecchi, Pulica e Gelido, o il poeta modenese Gandolfo Porrino.\nL'assillante ricerca del Soranzo di una sistemazione economica doveva essere ben presente ai suoi compagni di lavoro e di brigata, e costituire la nota prevalente della sua attivit\u00e0 romana se il Giovanni Mauro lo trattegger\u00e0 in due versi tutto intento alla caccia di benefici, finch\u00e9 le iniziative del Bembo non riuscirono finalmente a fargli ottenere dal papa, ai primi del 1533, una rendita dal priorato di Sant'Antonio a Brescia. Quasi appena in tempo, giacch\u00e9 il 23 settembre 1534 moriva Clemente VII e, con la successione di Paolo III, ai vecchi servitori subentravano nuovi cortigiani e il Soranzo riprendeva, forse senza troppi rimpianti, la strada per Venezia.\nAl servizio del cardinale Bembo.\nDa Venezia se ne torn\u00f2 subito ad abitare a Padova, vicino al suo protettore, a curare la sua rendita bresciana e a dedicarsi ai diletti umanistici con il Bembo, con il Fregoso, con il Gheri. Frequent\u00f2 di certo tutta la cerchia intellettuale che, stabilmente o di passaggio, la citt\u00e0 poteva vantare: Benedetto Varchi e Aonio Paleario, Marcantonio Flaminio e Sperone Speroni, Ludovico Beccadelli e l'Aretino, Alvise Priuli e Carlo Gualteruzzi, ma poco o nulla si sa di quei commerci.\nUna prima svolta della vita del Soranzo si ebbe con la nomina cardinalizia di Pietro Bembo. Paolo III infatti, dopo aver sistemato gli affari di famiglia facendo cardinali i figli dei suoi figli Pier Luigi e Costanza Farnese, deciso ad affrontare l'ormai irrimandabile questione luterana, in successivi concistori port\u00f2 ai vertici della Chiesa personaggi prestigiosi come Gasparo Contarini, Gian Pietro Carafa, Reginald Pole, Jacopo Sadoleto, Federico Fregoso e appunto, nel 1538, Pietro Bembo. Certo, questi \u00abnon era uomo che desse affidamento per la riforma che urgeva della Chiesa n\u00e9, contro i rischi della riforma, per una disciplinata difesa della tradizione curiale [...] era uomo per cui il cardinalato, in una Chiesa visibile che fosse all'avanguardia della cultura umanistica e umana, valeva bene una messa\u00bb, e infatti la sua scelta suscit\u00f2 l'aperta ostilit\u00e0 di un uomo, come il Carafa, rigoroso fino al fanatismo. In realt\u00e0 il Bembo prese molto sul serio i suoi doveri, come testimoniano, fra l'altro, le sue nuove letture incentrate sui problemi religiosi: dalle lettere di Paolo ai commenti di Giovanni Crisostomo, dall\"'Apologia\" del Paleario agli \"In Scripturam sacram problemata\" di Francesco Zorzi, al \"Dialogo dell'unione\" di Bartolomeo da Castello o alle \"Paraphrases in duos et triginta psalmos\" del Flaminio. Fu dunque con l'intento di giovare agli interessi della Chiesa e della religione cristiana che, accompagnato dall'inseparabile Soranzo, suo maestro di casa, e da pochi altri, nell'ottobre del 1539 Pietro Bembo si stabiliva nel palazzo dei Santi Apostoli, accanto all'omonima basilica, da dove si sposter\u00e0 due anni dopo nei palazzi vaticani.\nDurante il viaggio romano, nella sosta fatta a Firenze, avevano incontrato, fra gli altri, anche il Carnesecchi: con questi Soranzo si rec\u00f2, nei primi mesi del 1540, a Napoli, con l'occasione di ascoltare le prediche quaresimali tenute nella citt\u00e0 dal celebre cappuccino Bernardino Ochino e rendere visita e soprattutto ascoltare il Vald\u00e9s - che qui, dopo la morte di Clemente VII, aveva definitivamente stabilito la sua residenza - e il gruppo che all\"'alumbrado\" faceva riferimento, lo stesso Ochino, il Flaminio, il Merenda, il Vermigli, Mario Galeota, per dirne alcuni, oltre ai nobili Giulia Gonzaga, Giovan Francesco Alois, Ferrante Brancaccio, Consalvo Bernaudo, Galeazzo Caracciolo ad altri ancora.\nLo spiritualismo valdesiano.\nL'approfondita conoscenza della figura del Vald\u00e9s - personalit\u00e0 di per s\u00e9 carismatica - e della sua dottrina spiritualistica ebbe effetti decisivi sulla concezione religiosa del Soranzo e rappresent\u00f2 l'autentica svolta della sua vita. Per Vald\u00e9s, la conoscenza di Dio si realizza attraverso un processo di rivelazione interiore, necessariamente indotta, a causa della insufficienza della ragione umana, dallo spirito santo, la luce interiore che illumina il senso delle Scritture le quali, essendo come \u00abuna candela in un luogo oscuro\u00bb, in mancanza di quella rimarrebbero oscure e mute.\nLa fede non si raggiunge attraverso deduzioni logiche n\u00e9 \u00e8 il frutto di una persuasione o di un'opinione, ma si ottiene solo per rivelazione: \u00e8 dunque un dono gratuito dello spirito santo. Un cristiano non giunge alla conoscenza divina attraverso lo studio della filosofia naturale \u2013 la conoscenza delle creature \u2013 come potevano credere i pagani, n\u00e9 soltanto attraverso lo studio delle Scritture, come ritengono gli ebrei, ma attraverso Cristo, e il beneficio della salvezza risiede nella fede della sua passione e morte.\nLa vera fede non \u00e8 dunque \u00abappresa\u00bb dalle Scritture, quasi che essa si possa fondare su una personale relazione con un libro: il vero vangelo non \u00e8 quello \u00abscritto e stampato da uomini con carta e penna, ma \u00e8 quello scritto e comunicato nei cuori\u00bb; la fede cristiana \u00e8 \u00abfabbricata nell'anima nostra dalla virt\u00f9 divina dello spirito santo\u00bb, \u00e8 una fede ispirata, che d\u00e0 \u00aball'uomo la pace della coscienza [...] lo certifica che sta in grazia di Dio, che \u00e8 figliuolo di Dio e che \u00e8 erede della vita eterna\u00bb.\nLa conoscenza di Dio \u00e8 perci\u00f2 un'esperienza personale dello spirito: non pu\u00f2 provenire dall'esterno \u2013 nessuna chiesa pu\u00f2 darla \u2013 non \u00e8 legata a opere, a voti, a cerimonie, a pratiche esteriori: essa \u00e8 custodita da ciascuno nel segreto dell'anima, cos\u00ec che \u00abil vero e perfetto cristiano \u00e8 libero dalla tirannia della legge, dal peccato e dalla morte, ed \u00e8 signore assoluto dei suoi effetti e dei suoi appetiti\u00bb. La vera chiesa del Vald\u00e9s \u00e8 l'\u00abinsieme dei santi\u00bb che condividono questo vangelo interiore, la chiesa della fede viva opposta a quella della \u00abfede morta\u00bb, degli spirituali e degli evangelici opposti ai \u00absuperstiziosi\u00bb e ai \u00abcerimoniali\u00bb.\nNessuna volont\u00e0 di polemica aperta e di scissione con la chiesa ufficiale, diversamente dai luterani, \u00e8 per\u00f2 in Vald\u00e9s: \u00abIo mi debbo guardare quanto mi sar\u00e0 possibile di non usare la mia libert\u00e0 cristiana in presenza di cristiani fiacchi e incerti nella fede\u00bb. Dovendo evitare inutili scandali, il \"forte nella fede\" insegner\u00e0 al \"debole\", segretamente e con pazienza, la strada della verit\u00e0, non rifiutando, intanto, di partecipare a cerimonie nelle quali pure non crede: \u00e8 la pratica nicodemitica della simulazione e della dissimulazione - cui si era piegato gi\u00e0 san Paolo - resa del resto necessaria dalle presenti condizioni della Chiesa che riduce la vita cristiana a \u00abvane cerimonie e a superstiziose osservazioni\u00bb: potendo, i veri cristiani \u00abnon si nasconder\u00ecano, come fanno, una volta per paura dei superstiziosi, acciocch\u00e9 non facciano con loro quello che fecero con Cristo\u00bb.\nIl Soranzo ritorn\u00f2 a Roma nella primavera del 1541, tutto pieno di quella dottrina che gli aveva aperto un nuovo orizzonte di vita e di azione: dal Vald\u00e9s ricevette lettere e scritti e, dopo la sua morte, in settembre raggiunse a Capranica il cardinale Pole per accompagnarlo nella sua nuova destinazione di Viterbo, dove si costitu\u00ec un cenacolo intellettuale che fu chiamato l\"'Ecclesia viterbensis\" per la riflessione teologica che vi svolsero, insieme con il prelato inglese, oltre al Soranzo, il Priuli, il Flaminio, il Carnesecchi, il Merenda, il Rullo, lo Stella, Vittoria Colonna, tutti discepoli del Vald\u00e9s. Fondato sul carisma del Pole, quel circolo aveva nel Flaminio il pi\u00f9 attivo propagatore di scritti valdesiani, di autori riformati d'oltralpe e di quel \"Beneficio di Cristo\" che, scritto dall'abate Benedetto Fontanini, e da lui revisionato e pubblicato anonimo nel 1543, conoscer\u00e0 un clamoroso successo di lettori - 40.000 copie stampate in sei anni soltanto a Venezia, una cifra enorme per quei tempi - a testimonianza dell'appassionata inquietudine con la quale si seguivano temi religiosi quali la \u00abgiustificazione per sola fede\u00bb, non considerata pi\u00f9 materia riservata ai soli teologi.\nIl Pole propose al cardinale Contarini il Soranzo in qualit\u00e0 di nuovo governatore del santuario mariano di Loreto, ottenendone un rifiuto; tornato a Roma alla fine dell'aprile 1542, il Soranzo si attiv\u00f2 da neofita entusiasta in un'attivit\u00e0 di proselitismo non scevra di imprudenza, secondo un certo suo carattere impulsivo, come quando, in agosto, a Bologna, confid\u00f2 la sua fede al prete Niccol\u00f2 Bargellesi - \u00abusava certi modi de parlare novi, come sar\u00eca dire degli electi e della luce de l'evangelio\u00bb - e avvicin\u00f2 il circolo, di dubbia ortodossia, legato a Giovan Battista Scotti che l'anno dopo, processato, abiur\u00f2, nel 1547 denunci\u00f2 i suoi compagni e infine testimonier\u00e0 contro il Soranzo, che \u00abhaveva per bona e sancta la dottrina lutherana per la maggior parte, et massimamente circa la giustificatione, li meriti de l'opere buone, il libero arbitrio et brevemente tutto quel che si contiene in quel libretto intitolato il \"Beneficio di Christo\"\u00bb.\nCon lo Scotti il Soranzo rimase in corrispondenza fino al ritorno al cattolicesimo del luterano bolognese, che teneva le fila di un traffico di libri provenienti dalla Germania - da lui si procur\u00f2 probabilmente la \"Conciliatio sacrae Scripturse\" del Westheimer, le \"Enarrationes epistolarum et evangeliorum\" di Lutero e i \"Loci communes\" di Filippo Melantone - e dalla Francia, da dove gli pervenne l'edizione latina del Nuovo Testamento del protestante Robert Estienne.\nA Roma, la sua intimit\u00e0 con il Bembo gli consentiva di mantenere ed estendere una fitta rete di relazioni con personaggi di primo piano dell'ambiente ecclesiastico, quali i cardinali Morone e Pio, con l'arcivescovo di Otranto Pietro Antonio Di Capua e il generale dei minimi Gaspare Ricciuti dal Fosso; al Morone, vescovo di Modena, raccomand\u00f2 per le prediche quaresimali del 1544 quel Bartolomeo della Pergola, al quale egli aveva gi\u00e0 confidato le sue convinzioni eterodosse, il quale, proprio a causa delle sue omelie modenesi, accusato di propagare eresie luterane, verr\u00e0 processato l'anno dopo.\nLa nomina episcopale.\nGi\u00e0 vescovo di Gubbio, Pietro Bembo il 13 febbraio 1544 fu nominato vescovo di Bergamo. L'et\u00e0 avanzata, la gotta e gli altri impegni giustificarono la richiesta al papa di nominarvi Vittore Soranzo vescovo coadiutore: \u00abquel buon gentilhuomo \u00e8 fatto singular servo di Dio [...] dotto nelle sacre lettere [...] Sua Santit\u00e0 \u00e8 stata contenta che io cos\u00ec abbia pensato di fare\u00bb. Cos\u00ec, il concistoro del 18 luglio nominava Soranzo arcivescovo titolare di Nicea e vescovo coadiutore di Bergamo, con diritto di successione in caso di rinuncia o di morte del titolare e una pensione di duecento ducati. Il 9 agosto 1547 in seguito alle dimissioni del predecessore, Vittore Soranzo divenne vescovo di Bergamo.\nDurante il viaggio per Bergamo, munito del libretto di Melantone \"De functione episcopi\", regalatogli dall'amico luterano Guido Giannetti, sost\u00f2 a Brescia, rimproverando il vicario Annibale Grisonio della proibizione del \"Beneficio di Cristo\" e criticando quanti, come il controversista domenicano Catarino Politi, si erano permessi di attaccare quel libro. L'8 novembre entrava in Bergamo, con il difficile impegno di tradurre in pratica il rinnovamento della sua diocesi senza superare quei limiti che non potevano essergli consentiti senza mettere a repentaglio la sua stessa libert\u00e0 e sicurezza personale.\nProvincia poverissima, quella di Bergamo, i cui 120.000 abitanti traevano sostentamento dagli scarsi salari dell'artigianato tessile, dalla coltivazione della vite, dall'insufficiente produzione cerealicola e dall'emigrazione a Venezia, flagellati dalle scorrerie degli eserciti invasori, dalle carestie, dalla pellagra, quando non dalla peste, e dalle tasse della Serenissima.\nIl comportamento del clero non era esemplare: concubinato e commerci sessuali, ignoranza, indisciplina e abusi di ogni genere - preti che hanno figli, che frequentano prostitute, che portano armi, che bestemmiano, che giocano nelle osterie, che si assentano dalle parrocchie, che falsificano documenti, che commerciano, che imprestano denaro a usura, che non vestono l'abito talare, che non sanno celebrare - sono testimoniati dalle relazioni delle visite pastorali in citt\u00e0 e nelle piccole chiese delle valli.\nIl tentativo riformatore.\nGi\u00e0 il vescovo di Verona Giberti aveva promosso negli anni Trenta un'opera di riforma nella sua diocesi e cos\u00ec stavano facendo a Modena Giovanni Morone, a Chioggia Giacomo Nacchianti e a Capodistria Pier Paolo Vergerio. Il 12 novembre 1544 il Soranzo eman\u00f2 l'editto \"Ceremoniae servandae in cathedralibus ecclesiis Bergomi quando reverendissimus episcopus principalis celebrat\", nel quale si limitava a chiedere l'osservanza di una minima disciplina durante le cerimonie liturgiche, seguito dall\"'Edictum generale\" del 3 dicembre, nel quale venivano vietati tutti gli abusi che aveva potuto riscontrare durante le sue visite pastorali.\nDai resoconti delle sue visite pastorali nella diocesi risulta la sua preoccupazione di evitare, per quanto possibile, che la devozione popolare trascendesse in pratiche superstiziose: il suo editto del 22 agosto 1547 ordina al clero di evitare \u00abtutto ci\u00f2 che con il pretesto della piet\u00e0 e della devozione conduce alla rovina e alla perdizione delle anime\u00bb. Promosse l'istruzione religiosa dei fedeli, raccomandando di istruire i fedeli utilizzando un catechismo in volgare, e quella dello stesso clero, imponendo a tutti i parroci di possedere una Bibbia - dimostrazione del degrado dell'istruzione del clero - di studiarla e di ascoltare essi stessi prediche e lezioni. Raccomand\u00f2 loro anche la lettura del \"Concilium coloniense\", pubblicato a Colonia nel 1538, un libro di istruzione della dottrina cristiana ad uso del clero, comprendente anche l\"'Enchiridion christianae institutionis\" di Johann Gropper, cardinale dal 1555, che tuttavia, dopo il concilio di Trento, sar\u00e0 messo da parte a causa del suo approccio irenico rispetto alle divergenze dottrinali allora in seno alla Chiesa.\nTra le disposizioni ordinate dal vescovo vi era anche l'imposizione di consegnare i libri eretici o sospetti d'eresia, con la quale il Soranza veniva a rifornirsi di libri in aggiunta a quelli che pure egli gi\u00e0 da tempo ordinava segretamente. Egli del resto dovette cominciare ad affidare, al posto di parroci indegni o particolarmente indisciplinati, persone di sua fiducia e perci\u00f2 anche di fede vicina alla sua: cos\u00ec, fece parroco di Alzano don Gian Piero Faceti, detto Parisotto, il cui luteranesimo e il matrimonio segreto con suor Dorotea, al secolo Mobilia Sonzogno, del monastero benedettino di San Fermo, erano tuttavia ormai trapelati; fece parroco dell'importante chiesa bergamasca di Sant'Alessandro in Colonna un altro protestante, don Omobono Asperti, difendendolo apertamente contro le accuse di eresia. E altri ancora protesse, come don Ambrogio da Brescia, che gi\u00e0 una volta aveva abiurato, cui affid\u00f2 la parrocchia di Sarnico o don Ambrogio da Carona, che fuggir\u00e0 in Valtellina con la moglie ex-suora.\nSoranzo distribuiva a preti e frati libri proibiti, chiedendo loro un giudizio sul loro contenuto e viet\u00f2 nei conventi femminili libri devozionali, sostituendoli col \"Beneficio di Cristo\", con la \"Tragedia del libero arbitrio\" di Francesco Negri, con l\"'Alfabeto cristiano\" del Vald\u00e9s, col \"Trattato della semplice e pura Chiesa d'Iddio\" dello pseudo-Atanasio che ribadiva la giustificazione per fede e con quel \"Quanto sia necessario la penitenza\", in appendice al \"Trattato\", che esplicitamente polemizzava contro le pratiche esteriori e l'inutilit\u00e0 delle opere e riduceva i sacramenti al battesimo e alla \"santa Cena\".\nEgli difese fra Tommaso da Carpenedolo che, in una predica tenuta nel 1545 in Santa Maria Maggiore, aveva negato, con grande scandalo degli ascoltatori, i miracoli dei santi e controll\u00f2 che nelle omelie i predicatori non sostenessero la tradizionale dottrina del valore meritorio delle opere, ma si attenessero alla giustificazione per fede sostenuta, diceva, da Paolo nella \"Lettera ai Romani\", suscitando discussioni e sospetti in chi, forte anche dei nuovi decreti tridentini, vedeva in tali dottrine una deviazione ereticale dall'ortodossia; con l'\"Edictum circa concionatores\" del 29 maggio 1548 intese sovrintendere alla scelta dei predicatori e, a voce, esort\u00f2 a evitare che dai pulpiti si polemizzasse contro le teorie luterane o altre eretiche, giustificandosi con l'opportunit\u00e0 di non diffondere indirettamente tali opinioni tra i semplici e gli indotti.\nQuesta sua scelta provoc\u00f2 un grave incidente: il 28 agosto 1550 viet\u00f2 al francescano Girolamo Finucci, che aveva tenuto a Bergamo omelie sul valore delle opere, di continuare a predicare, accusandolo di pelagianesimo e di provocare i luterani. Il frate inform\u00f2 dell'accaduto l'inquisitore Domenico Adelasio, accusando il vescovo di luteranesimo, ma il Soranzo si ebbe la solidariet\u00e0 del Consiglio cittadino - che \u00e8 quanto dire della nobilt\u00e0 della citt\u00e0 - che vedeva in lui soltanto un deciso e sincero oppositore agli scandali e all'indisciplina del clero. Il Finucci si sottomise e ritratt\u00f2 le accuse, ma l'eco della vicenda non manc\u00f2 di giungere fino a Roma.\nNon mancarono di suscitare sospetti sulla sua ortodossia il fastidio che egli provava per l'eccesso di immagini presenti nelle chiese, che egli avrebbe preferito semplicemente imbiancate, la contrariet\u00e0 che non esitava a manifestare per le invocazioni ai santi o alla stessa Vergine, fino a certi suoi accenni in materia di dogmatica, come la sua convinzione che la sostanza del pane e del vino, nell'eucaristia, permanga insieme con la carne e il sangue di Cristo, secondo la teoria luterana della consustanziazione.\nAl Concilio di Trento.\nIl 12 febbraio 1546, convocato, come altri vescovi veneti, da una lettera di Giovanni della Casa, si present\u00f2 a Trento dove fu assegnato alla commissione, presieduta dal cardinale Pole, incaricata di definire le fonti della Rivelazione. La grande maggioranza dei vescovi era favorevole a considerare la tradizione apostolica - gli scritti dei Padri e il magistero della Chiesa - equivalente in autorit\u00e0 alle Scritture: \"pari pietatis affectu ac reverentia\". Si oppose apertamente a tale formula il vescovo di Chioggia, Giacomo Nacchianti, mentre il Soranzo sfum\u00f2, nella forma ma non nella sostanza, il suo dissenso proponendo in luogo di \"pari\" un \"simili\" o un \"summo\" o un \"toto\" e fin\u00ec, l'8 aprile, per sottoscrivere il decreto con l'\u00aboboediam\u00bb, rifiutando il \u00abplacet\u00bb.\nIl 18 aprile Soranzo era nuovamente a Bergamo, avendo lasciato di s\u00e9, insieme con il Pole, il Madruzzo, il Bertano, il Nacchianti, e il Sanfelice l'ormai consueto sospetto d'eresia. Di una preoccupante situazione religiosa a Bergamo e nella provincia era informato ormai lo stesso governo veneziano; il 18 luglio 1548 il Consiglio dei Dieci ordin\u00f2 ai rettori bergamaschi di svolgere indagini su \u00abli heretici che seminano falsa doctrina cum scandalo universale, et alcuni anche predicano publicamente\u00bb.\nI processi e la morte.\nNell'ultima fase della sua vita, Soranzo sub\u00ec due processi inquisitoriali, a causa della sua attivit\u00e0 pastorale sospetta di devianze eterodosse e dell'appartenenza al circolo degli \"spirituali\". L'Inquisizione, sempre pi\u00f9 potente sotto la guida del cardinal Gian Pietro Carafa, lo convoc\u00f2 a Roma: a sorpresa, nel marzo 1551 fu arrestato e quindi esaminato dal Sant'Uffizio. Riconobbe i suoi errori ed abiur\u00f2 nel luglio 1551. Ma la sentenza del settembre 1551 non gli impose che lievi pene spirituali: questo grazie all'intervento diretto di papa Giulio III, al quale l'Inquisizione e il cardinal Carafa restavano sempre pi\u00f9 invisi. Senz'altro gioc\u00f2 in suo favore anche l'amicizia con i cardinali Pole e Morone, allora ancora molto influenti in curia. Nel 1554 Soranzo pot\u00e9 anche ritornare al governo della sua diocesi.\nMa con l'elezione al papato proprio del cardinal Carafa, col nome di Paolo IV (1555-1559), le cose precipitarono di nuovo per il Soranzo, ancora sottoposto a processo, a partire dal 1557, nel contesto della durissima offensiva inquisitoriale scagliata da papa Carafa contro i suoi nemici interni in curia, gli \"spirituali\", in particolare i cardinali Giovanni Morone (incarcerato) e Reginald Pole (richiamato a Roma dall'Inghilterra, ma protetto dalla regina Maria Tudor e da Filippo II di Spagna, marito di quest'ultima), protettori di Soranzo. La Repubblica di Venezia, a dispetto delle continue pressioni esercitate da papa Paolo IV sull'ambasciatore della Serenissima a Roma, Bernardo Navagero, non concesse l'estradizione, proteggendo Soranzo in quanto patrizio, secondo una prassi consolidata. Questi, ormai gravemente ammalato, mor\u00ec in patria, il 14 maggio 1558. Il secondo processo inquisitoriale, stavolta in contumacia, si era concluso con una dura condanna poco prima della sua morte."}
{"id": "1899244", "revid": "21079", "url": "https://it.wikipedia.org/wiki?curid=1899244", "title": "Retta iperbolica", "text": ""}
{"id": "1899245", "revid": "289247", "url": "https://it.wikipedia.org/wiki?curid=1899245", "title": "Cavedano di ruscello", "text": ""}
{"id": "1899249", "revid": "78131", "url": "https://it.wikipedia.org/wiki?curid=1899249", "title": "Fratelli Jackson", "text": ""}
{"id": "1899251", "revid": "1519687", "url": "https://it.wikipedia.org/wiki?curid=1899251", "title": "Battaglia del Monte Pelato", "text": "La battaglia del Monte Pelato fu una battaglia della guerra civile spagnola avvenuta il 28 agosto 1936. Fu il primo impegno di un certo livello degli italiani antifascisti volontari della Colonna Italiana.\nIl Monte Pelato si trova in Aragona tra Huesca e Almud\u00e9var. Nell'estate del 1936 vi si rifugiarono circa 690 miliziani franchisti.\nGli aspri combattimenti, iniziati alle cinque del pomeriggio e conclusi alle nove del mattino seguente, si risolsero con la vittoria degli italiani, al costo di grandi perdite, che sequestrarono la montagna e fecero diversi prigionieri.\nTra coloro che combatterono al Monte Pelato, ci furono il socialista Carlo Rosselli, l'anarchico Camillo Berneri, il cattolico sociale/popolare Ottorino Orlandini, Maria Zazzi e Albert O. Hirschman del POUM e Leonida Mastrodicasa; il comandante della colonna, Mario Angeloni, mor\u00ec nell'azione. Persero la vita: Michele Centrone; Giuseppe Zuddas; Vincenzo Perrone; Attilio Paparotto; Andrea Colliva; Fosco Falaschi.\ncoordinate map: 42.097267,-0505221"}
{"id": "1899253", "revid": "339392", "url": "https://it.wikipedia.org/wiki?curid=1899253", "title": "Dipendenza della corona britannica", "text": ""}
{"id": "1899254", "revid": "767487", "url": "https://it.wikipedia.org/wiki?curid=1899254", "title": "Buon vecchio Charlie", "text": "I Buon vecchio Charlie sono stati un gruppo progressive rock italiano, formatosi a Roma nel 1970.\nStoria.\nLa formazione iniziale comprendeva Luigi Calabr\u00f2 alla voce e alla chitarra, Sandro Centofanti alle tastiere, Walter Bernardi al basso, Rino Sangiorgio alla batteria e Carlo Visca alle percussioni. Successivamente la band vide l'ingresso del cantante e secondo chitarrista italiano di origini britanniche Richard Benson, del bassista Paolo Damiani e del flautista e sassofonista Sandro Cesaroni, con conseguente fuoriuscita di Bernardi e Visca. Nel 1971 il gruppo registr\u00f2 quello che sarebbe stato il suo primo e ultimo album: l'omonimo \"Buon vecchio Charlie\". Il disco fu inciso per la piccola etichetta discografica veneziana Suono ma non venne pubblicato.\nI Buon vecchio Charlie rimasero dimenticati per quasi vent'anni fino a quando, nel 1990, la casa discografica Melos, interessata al loro primo lavoro in studio, decide di pubblicare il loro album omonimo in CD. In seguito, nel 1999, Akarma Records ripubblic\u00f2 lo stesso album sia su LP che in CD (con l'aggiunta di due nuove tracce). Il disco \u00e8 stato distribuito anche in Giappone.\nDopo lo scioglimento.\nDopo questo fallimento il gruppo si sciolse nel 1972 e quasi tutti i componenti continuarono la loro carriera: Richard Benson come conduttore televisivo e con la pubblicazione di due album da solista; Alessandro Centofanti suonando anche nel gruppo fusion Libra e collaborando come pianista e tastierista, raramente come percussionista, con alcuni famosi cantanti della scena pop italiana come Luca Barbarossa, Francesco De Gregori, Renato Zero, Giuni Russo, Nada, Riccardo Cocciante, Lucio Dalla, Rino Gaetano, Mia Martini, Antonello Venditti, Roberto Vecchioni, Mario Castelnuovo e Claudio Baglioni.\nIl resto dei musicisti, ossia Luigi Calabr\u00f2, Rino Sangiorgio e Paolo Damiani, formando nel 1974 il gruppo di musica sperimentale di nome Bauhaus. La formazione con Luigi Calabr\u00f2 alla chitarra, Claudio Giusti al sax, Rino Sangiorgio alla batteria, Paolo Damiani al basso e Alberto Festa alla tastiera vinse il primo premio al Festival pop di Villa Pamphili nel 1974 e realizz\u00f2 un album in studio, \"Stairway to Escher\", nel 2003"}
{"id": "1899258", "revid": "767487", "url": "https://it.wikipedia.org/wiki?curid=1899258", "title": "Jari Sillanp\u00e4\u00e4", "text": "Vincitore dell'edizione del 1995 del festival canoro Sein\u00e4joen Tangomarkkinat, si dedica al genere schlager.\nNel 2004 ha rappresentato la Finlandia all'Eurovision Song Contest con la canzone \"Takes 2 To Tango\"."}
{"id": "1899259", "revid": "110520233", "url": "https://it.wikipedia.org/wiki?curid=1899259", "title": "Muswell Hill", "text": "Muswell Hill \u00e8 un sobborgo nella parte settentrionale di Londra, situato nel London Borough of Haringey a circa 10 km (6,2 miglia) a nord di Charing Cross. \n\u00c8 nel distretto postale di Londra N10 e fa parte del collegio elettorale di Hornsey and Wood Green.\nIl politico sudafricano Oliver Tambo ha vissuto in esilio a Muswell Hill dal 1977 al 1990.\n\u00c8 il quartiere in cui sono cresciuti i fratelli Davies dei Kinks ed in cui \u00e8 nato il cantante Michael Kiwanuka."}
{"id": "1899261", "revid": "6923", "url": "https://it.wikipedia.org/wiki?curid=1899261", "title": "D'You Know What I Mean?", "text": "D'You Know What I Mean? \u00e8 una canzone del gruppo rock inglese Oasis, primo singolo estratto dal terzo album del gruppo, \"Be Here Now\", nel 1997.\nL'attesa per l'uscita del singolo fu enorme: il brano esord\u00ec alla posizione numero 1 nella Official Singles Chart ed \u00e8 la terza canzone degli Oasis a saltare direttamente alla prima posizione. Conta 162.000 copie vendute nel primo giorno di pubblicazione e 370.000 alla fine della prima settimana, traguardi che ne fanno uno dei singoli venduti pi\u00f9 velocemente nella storia della musica; la canzone ha in seguito ottenuto il disco di platino per le vendite nel Regno Unito. Nell'ottobre 2011 \u00e8 stata collocata al 77\u00ba posto in una classifica delle 150 migliori canzoni degli ultimi 15 anni redatta dalla rivista britannica \"NME\".\nNel luglio 2016, in occasione dell'annuncio ufficiale dell'uscita della ristampa di \"Be Here Now\", ricca di contenuti extra come versioni alternative di lati b, registrazioni demo e inediti degli Oasis del periodo, \u00e8 stata diffuso un nuovo mix di \"D'You Know What I Mean?\" curato da Noel Gallagher. Per l'occasione anche la copertina del singolo \u00e8 stata rivisitata: il grafico Brian Cannon ha utilizzato uno scatto scartato dalla sessione originaria.\nCanzone.\nLa canzone si apre con una lunga introduzione di effetti sonori, inclusi il rumore del motore di aereo e un messaggio in codice Morse.\nLa celebre rivista musicale \"Rolling Stone\", nella sua recensione a \"Be Here Now\", sottoline\u00f2 la genialit\u00e0 del brano in questi termini:\nLe critiche rivolte al brano ne hanno sottolineato la presunta mancanza di originalit\u00e0: gli accordi della chitarra nel verso iniziale e nel ritornello, infatti, sono gli stessi di un altro celebre singolo degli Oasis, \"Wonderwall\" (Mim7, Sol, Re sus4, La sus). Inoltre come base della canzone \u00e8 stato utilizzato un campionamento di batteria degli N.W.A.. La critica inglese di AllMusic la etichett\u00f2 come \"Oasis' first boring single\", cio\u00e8 il primo singolo noioso della band.\nLati B.\nStay Young.\nPrimo lato b del singolo, \u00e8 diventato subito molto popolare tra i fan, tanto da essere votato per farlo entrare nella raccolta di b-side \"The Masterplan\", pubblicata l'anno successivo. La canzone \u00e8 una delle sole due b-side appartenenti al periodo dell'album \"Be Here Now\" a far parte della selezione (la seconda, \"Going Nowhere\", \u00e8 il lato b del singolo \"Stand by Me\"). Originariamente \"Stay Young\" era stata concepita come parte integrante dell'album \"Be Here Now\" stesso, ma Noel le prefer\u00ec \"Magic Pie\" e si giustific\u00f2 dicendo che non era molto affezionato alla canzone; inoltre, come egli stesso ha affermato in un'intervista rilasciata pochi giorni dopo l'uscita di \"The Masterplan\", \u00e8 la b-side che apprezza di meno tra quelle scelte per figurare all'interno della raccolta.\nNel 1998 il brano ha fatto parte della colonna sonora del film \"The Faculty\".\nAngel Child (Demo).\nIl secondo lato b, \"Angel Child (Demo)\", \u00e8 un brano acustico cantato da Noel Gallagher. \u00c8 stato suonato un'unica volta ad una stazione radio spagnola per promuovere il singolo nel luglio 1997 e da quell'occasione non \u00e8 stato pi\u00f9 riproposto nella scaletta di un concerto per oltre 15 anni: solamente il 14 agosto 2012, durante un'esibizione acustica benefica a Londra del suo nuovo gruppo Noel Gallagher's High Flying Birds, l'autore ha eseguito la canzone per la seconda volta dalla sua pubblicazione, dichiarando al pubblico presente:\nHeroes.\n\"Heroes\", terzo e ultimo b-side presente solo nella versione CD del singolo, \u00e8 una cover della nota canzone di David Bowie.\nCommenti di Noel Gallagher.\nNel 1997, in un'intervista alla rivista \"Q\" per la promozione di \"Be Here Now\", Noel Gallagher afferm\u00f2 a proposito del primo singolo:\nIn un'altra intervista rilasciata alla BBC nel 1997 Noel disse:\nNell'intervista rilasciata nel 2007 alla BBC per la trasmissione \"Seven Ages of Rock\" Noel Gallagher dichiar\u00f2:\nDisse pure che si sarebbe aspettato che qualcuno gli chiedesse di modificare l'introduzione tagliandone alcune parti, ma nessuno lo fece perch\u00e9 la considerazione che in Gran Bretagna avevano per la band era enorme. Gli Oasis eseguirono la canzone a \"Top of the Pops\", eliminando una parte consistente dell'introduzione di effetti sonori.\nIn un'intervista rilasciata nel 2010 a Gary Crowley per il lancio di \"Time Flies... 1994-2009\", Noel ebbe a dire:\nNel 2016, a colloquio con Keith Cameron, ha dichiarato:\nCopertina.\nLa fotografia che si trova sulla copertina del singolo, ideata Brian Cannon della Microdot, \u00e8 di Michael Spencer Jones. Fu scattata di fronte ai \"Blind Steps\", una scalinata di Wigan chiamata cos\u00ec perch\u00e9 situata accanto al Blind Workshop, visibile a sinistra nello scatto. Lo scatto rimase segreto per evitarne la sovraesposizione mediatica, ma il giornale \"The Wigan Evening Post\" ottenne il diritto esclusivo di seguire l'evento e alla fine vendette le foto al \"Daily Mirror\". Durante la pausa pranzo Liam Gallagher e il designer Brian Cannon si concedettero una birra al vicino pub Crispin Arms.\nVideo musicale.\nIl videoclip della canzone, ambientato in un mondo post-apocalittico, mostra la band che suona tra edifici in rovina in una zona presidiata da numerosi elicotteri. Molti di essi atterrano, sbarcando un numero crescente di persone che si radunano attorno al gruppo e lanciano dei fumogeni colorati. Il frontman Liam Gallagher indossa un anorak e un paio di occhiali da sole creati appositamente per lui, mentre Noel suona una chitarra Gibson Flying V. Il video fu girato nelle officine del gas abbandonate nel quartiere londinese di Beckton, gi\u00e0 teatro delle riprese del film \"Full Metal Jacket\" di Stanley Kubrick; per l'occasione furono scritte le frasi \"Do yo know what I mean?\" e \"Be here now\" in ceco sulle pareti di alcuni edifici. A causa dell'utilizzo di due elicotteri Westland Lynx delle forze armate britanniche per le riprese del video, la band venne successivamente accusata di ipocrisia quando nel 2002, dichiarando fermamente la propria opposizione nei confronti della guerra e della militarizzazione, chiesero la rimozione di un filmato di reclutamento per l'esercito che utilizzava in sottofondo la canzone \"Morning Glory\".\nNell'agosto 2016, in occasione della campagna di promozione della ristampa di \"Be Here Now\", il management della band ha diffuso una nuova versione del videoclip di \"D'You Know What I Mean?\", realizzato in digitale e con migliorie al colore, al contrasto e nuove scene originariamente tagliate."}
{"id": "1899265", "revid": "122421208", "url": "https://it.wikipedia.org/wiki?curid=1899265", "title": "Mega Smeralda", "text": "Il Mega Smeralda \u00e8 un traghetto di propriet\u00e0 della compagnia di navigazione Corsica Ferries - Sardinia Ferries.\nCaratteristiche.\nIl traghetto, mosso da quattro motori W\u00e4rtsil\u00e4-Pielstick 12PC-6V eroganti la potenza di 6550 kW ciascuno, per un totale di 26200\u00a0kW, pu\u00f2 raggiungere una velocit\u00e0 massima di 22 nodi. La nave pu\u00f2 trasportare fino a 2000 passeggeri insieme a circa 550 veicoli; al suo interno il traghetto dispone di 550 cabine. I servizi a bordo comprendono un bar, un ristorante \"\u00e0 la carte\", un ristorante self-service, una boutique, un cinema, una discoteca, una sala videogames, una sala giochi per bambini, una piscina ed un solarium.\nServizio.\nIl 13 aprile 1983 la compagnia finlandese \"Finska \u00c5ngfartygs Aktiebolag\" e il cantiere navale W\u00e4rtsil\u00e4 di Helsinki firmarono un accordo per la costruzione di una coppia di navi gemelle. Durante la costruzione dei traghetti, tuttavia, l'accordo dello \"Svea\" pass\u00f2 alla \"Silja Line\"; varato il 28 settembre 1984, il traghetto fu consegnato alla compagnia proprietaria il 7 maggio 1985. Nel 1992 la nave sub\u00ec alcuni interventi di ristrutturazione presso Bremerhaven, in Germania; al traghetto, che cambi\u00f2 nome in \"Silja Karneval\", fu aggiunto un bar panoramico con vista su entrambi i lati della nave.\nIl 15 ottobre 1993 la compagnia norvegese \"Color Line\" concluse un accordo di massima per l'acquisto del traghetto. La nave fu ribattezzata \"Color Festival\" e cominci\u00f2 il servizio per la nuova compagnia il 29 aprile 1994, inizialmente sul collegamento Oslo-Hirtshals. Nel dicembre 2004 venne sottoposta a lavori di adeguamento nei cantieri navali \"Remontowa\" di Danzica e rientr\u00f2 in servizio a inizio 2005; il 7 aprile 2006 la nave fu spostata sulla rotta Oslo-Frederikshavn.\nIl 21 novembre 2007 il traghetto fu ceduto alla compagnia di navigazione italo-francese \"Corsica Ferries - Sardinia Ferries\". Terminato il servizio per \"Color Line\" il 6 gennaio 2008, il 17 gennaio la nave prese bandiera italiana e fu rinominata \"Mega Smeralda\". Adeguata allo stile della nuova compagnia presso i cantieri navali Megatechnica di Perama, in Grecia, la nave fu rinnovata negli interni e venne ampliata la capacit\u00e0 dei suoi garage. Nel giugno 2008 il \"Mega Smeralda\" inizi\u00f2 il servizio per \"Corsica Ferries - Sardinia Ferries\"."}
{"id": "1899267", "revid": "1543377", "url": "https://it.wikipedia.org/wiki?curid=1899267", "title": "FSAF SAMP/T", "text": "Il FSAF SAMP/T (dal francese Famille de Sol-Air Futurs Sol-Air Moyenne-Port\u00e9e / Terrestre - Piattaforma a terra per un missile terra-aria) \u00e8 un sistema missilistico terra-aria di nuova generazione sviluppato dal consorzio europeo Eurosam formato da MBDA Italia, MBDA Francia e Thales. Fa uso del missile Aster 30, utilizzato anche in ambiente navale nel sistema PAAMS, e dotato di un raggio d'azione di 100\u00a0km per l'intercettazione di aerei e 25\u00a0km per quella dei missili. Le batterie sono costituite da lanciatori con un numero variabile di missili da 8 a 48.\nStoria.\nIl progetto del FSAF SAMP/T nasce il 5 dicembre 1989 quando viene firmato l'accordo per l'avvio della \"fase 1\" che \u00e8 terminata nel 2003 e che aveva lo scopo di soddisfare il requisito NATO \"Ground-based area defence\". \"La \"fase 2\" \u00e8 iniziata in quell'anno ed \u00e8 terminata nel 2006. \u00c8 in corso infine l'ultima fase che si \u00e8 nel 2014. Il costo elevato non ha permesso un acquisto massiccio di batterie. I prezzi variano dai 775 milioni di euro per la prima fase ai 467 per la seconda fino al miliardo e novanta milioni di euro per l'ultima fase. Nel 2008 vi \u00e8 stata la pi\u00f9 alta spesa prevista dallo Stato maggiore dell'Esercito per il FSAF SAMP/T: 246,1 milioni di euro.\nNell'ambito dell'Incremento della Difesa aerea turca da parte della NATO (\u201cActive Fence\u201d) l'Italia dal 2016 rischiera in Turchia una batteria antimissile SAMP-T dell\u2019E.I., con un contingente di personale militare pari a 130 unit\u00e0 del 4\u00ba Reggimento Artiglieria Controaerei \u201cPeschiera\u201d e con elementi di staff del Comando artiglieria contraerei di Sabaudia.\nLa batteria italiana SAMP/T, schierata nella citt\u00e0 di Kahramanmara\u015f ed inserita nell\u2019ambito del sistema di difesa aerea integrata della NATO, ha il compito di neutralizzare missili balistici provenienti dalla Siria al fine di proteggere il territorio e gli abitanti turchi dell\u2019area di schieramento.\nL'8 novembre 2017, \u00e8 stata annunciata la firma a Bruxelles di una Lettera di intenti fra il Ministro della Difesa turco ed il consorzio EUROSAM per la definizione congiunta dei requisiti di un sistema missilistico basato sul SAMP/T, in vista di una cooperazione produttiva fra i tre Paesi relativamente a sistemi elettronici, SW, di simulazione, e difesa.\nA marzo 2019, la Turchia risulta essere in trattativa anche per l'acquisto di S-400 russi, non interoperabili coi sistemi forniti dai membri della NATO.\nUtilizzatori.\nIl ministero della difesa francese inizialmente ordin\u00f2 sei sistemi SAMP/T per l'Arm\u00e9e de terre e sei sistemi per l'Arm\u00e9e de l'air, ma nel 2012 l'ordine \u00e8 stato ridotto a dieci sistemi denominati Mamba e che verranno impiegati dalla sola aeronautica militare francese. Verranno impiegati come sistema mobile per la difesa di luoghi di importanza strategica in patria e all'estero, tipicamente aeroporti militari. Il SAMP/T attualmente \u00e8 in dotazione a 5 gruppi della difesa aerea (EDSA) dell'aeronautica militare francese ed \u00e8 diventato operativo nel 2010. Il SAMP/T francese impiega sei lanciatori per sistema, e questa \u00e8 la configurazione massima prevista, ed essi sono posti su veicoli Renault 8x4 Kerax, ognuno dei quali trasporta otto missili che possono essere lanciati in un'unica salva in dieci secondi.&lt;ref name=\"SAMP/T\"&gt;Aster 30 SAMP/T.&lt;/ref&gt;\nI tiri di prova effettuati nel sud-ovest della Francia e nel poligono di Quirra in Italia hanno dato dei buoni risultati e, visto ci\u00f2, l'Esercito Italiano ha acquistato 6 batterie lanciamissili, ciascuna delle quali - a differenza di quelle francesi - \u00e8 dotata di 4 lanciatori detti MLT (Modulo di Lancio Terrestre), che sono installati su 4 camion Astra 8x8, ognuno in grado di trasportare e lanciare otto missili ASTER30 e che svolge la funzione di TEL (Transporter Erector Launcher). Ai 4 MLT si aggiungono vari altri elementi, sempre installati sui medesimi camion Astra 8x8, un modulo d'ingaggio detto ME (Module for Engagement) che svolge la funzione di comando controllo e computer, ed \u00e8 dotato di un computer MAGIC5 (Modular Architecture for Graphics and Image) e due consolle MARA (Modular Architecture for Real-time Applications) identiche fra loro, una impiegata per la sorveglianza e l'identificazione delle tracce, mentre l'altra \u00e8 dedicata al controllo della sequenza di tiro, in caso di avaria di una consolle l'altra pu\u00f2 svolgere le funzioni di entrambe. Vi \u00e8 poi un modulo radar e identificazione (MRI) dotato di un radar multifunzionale 3D in banda X Thales Arabel, avente una portata di scoperta di circa 60\u00a0km, ma che in cooperazione con radar esterni e concentrando il fascio, pu\u00f2 seguire tracce anche a 120\u00a0km ed ingaggiarle fino ad una distantanza di 80\u00a0km. Il radar \u00e8 anche dotato di un sistema IFF (Identification Friend or Foe) Mod. 4 e 5, mentre l'MRI si connette al ME mediante due cavi a fibra ottica, al fine di evitare qualsiasi tipo di interferenza elettronica. A sua volta il ME \u00e8 collegato ai lanciatori MLT, mediante un link radio VHF che consente di posizionare gli MLT fino a 10\u00a0km di distanza, o con un cavo a fibra ottica, per evitare il possibile jamming elettronico, ma in questo caso le distanze di posizionamento fra ME e MLT sono molto pi\u00f9 ridotte. Vi \u00e8 poi un modulo di ricarica terrestre (MRT) per rifornire e ricaricare di missili i lanciatori MLT, un modulo di generazione elettrica (MGE) che alimenta sia l'MRI che l'ME. A tali elementi comuni anche ai reparti francesi, nelle batterie italiane si aggiunge un modulo di comando (MC) che gestisce tutto il flusso d'informazioni fra la batteria missili e gli altri elementi della difesa aerea, quali aerei AWACS, radar di altri sistemi missilistici o di scoperta, ma provvede anche a controllare lo schieramento sul terreno dei vari veicoli che compongono la batteria ed a curarne sia il supporto logistico, quanto la difesa vicina di tipo terrestre e contraereo (p.es. mediante missili spalleggiabili tipo Stinger). Da ultimo vi \u00e8 una serie di veicoli dedicati al supporto tecnico ed alla manutenzione, sia di tipo meccanico che elettronico. \nIl SAMP/T, in Italia, ha sostituito le batterie contraeree basate sul sistema HAWK che erano assegnate al 4\u00ba Reggimento artiglieria controaerei \"Peschiera\" di Mantova. L'Esercito Italiano sta considerando di aggiungere al sistema SAMP/T capacit\u00e0 anti missile balistico visto anche il piano di rafforzamento dell'esercito italiano attuato dal governo."}
{"id": "1899268", "revid": "1977557", "url": "https://it.wikipedia.org/wiki?curid=1899268", "title": "Joel Stebbins", "text": "Conseguito il dottorato all'Universit\u00e0 della California, \u00e8 stato direttore dell'Universit\u00e0 dell'Illinois all'Urbana-Champaign dal 1903 al 1922."}
{"id": "1899269", "revid": "123344757", "url": "https://it.wikipedia.org/wiki?curid=1899269", "title": "Shakermaker", "text": "Shakermaker \u00e8 il secondo singolo della band inglese Oasis, pubblicato nel giugno 1994. Giunse alla posizione numero 11 della Official Singles Chart.\nFu la prima canzone suonata dal gruppo nel corso della trasmissione \"Top of the Pops\".\nTesto.\nLa canzone \u00e8 un esempio lampante di come Noel Gallagher riesca a comporre testi senza senso apparente costruendoci una melodia accattivante e rendendo la canzone popolare. Lo stesso Gallagher ha ammesso di aver tratto le parole della canzone da ci\u00f2 che gli stava intorno.\nPer quanto riguarda il titolo, lo \"shaker maker\" era un gioco popolare negli anni settanta, tra i preferiti del giovane Noel. Il gioco consentiva di creare dei pupazzetti di plastilina per scuotimento (\"shake\"). Nella canzone vengono citati anche i personaggi di \"Mr. Soft\" e \"Mr. Clean\", entrambi tratti da canzoncine pubblicitarie.\nI versi: \"Mr. Sifter sold me songs when I was just 16 / Now he stops at traffic lights but only when they're green\" (\"Il signor Sifter mi ha venduto canzoni quando avevo appena 16 anni. Ora si ferma al semafoto, ma solo quando \u00e8 verde\"), sono stati scritti da Noel in taxi, mentre era fermo a un semaforo sulla via degli studi di registrazione. Mr. Sifter's \u00e8 un negozio di dischi situato a Fog Lane a Didsbury, sobborgo di Manchester, di propriet\u00e0 di Peter Howard. Nel negozio i Gallagher acquistarono i loro primi album.\nIl brano \u00e8 costato 500 000 dollari australiani di multa agli Oasis, in quanto fu stabilito l'uso non autorizzato della melodia di \"I'd Like to Teach the World to Sing\" nella versione dei New Seekers, famosa canzone abbinata allo spot televisivo della Coca-Cola degli anni '70. In alcune esibizioni acustiche, Noel ha cambiato le ultime strofe della canzone da \"Shake along with me\" a \"We all drink Pepsi\" (\"Beviamo tutti Pepsi\"), con intento provocatorio. Inoltre, in alcune esibizioni live, il cantante Liam Gallagher ha provocatoriamente inserito il testo dello spot nella canzone, creando un divertente mix.\nVideo.\nIl videoclip del brano \u00e8 stato diretto da Mark Szaszy. Nel video ci sono molti riferimenti all'infanzia dei fratelli Gallagher:"}
{"id": "1899272", "revid": "3831", "url": "https://it.wikipedia.org/wiki?curid=1899272", "title": "MUSA Museo degli strumenti musicali (Roma)", "text": ""}
{"id": "1899276", "revid": "1226", "url": "https://it.wikipedia.org/wiki?curid=1899276", "title": "Ludovico Dorigni", "text": ""}
{"id": "1899277", "revid": "172126", "url": "https://it.wikipedia.org/wiki?curid=1899277", "title": "LES (anatomia)", "text": ""}
{"id": "1899280", "revid": "599013", "url": "https://it.wikipedia.org/wiki?curid=1899280", "title": "Ulrich Kleemann", "text": "Biografia.\nDurante la Campagna del Dodecaneso fu comandante della Sturm-Division \"Rhodos\" che forte di 7500 uomini guid\u00f2 l'attacco tedesco alla guarnigione italiana sull'isola di Rodi. La sua unit\u00e0 ebbe ragione sulle difese italiane in due giorni, prima che i rinforzi britannici potessero raggiungere l'isola. Nel settembre 1943 dopo due mesi dalla resa della guarnigione italiana le truppe britanniche sbarcarono sulle isole di Samo, Lero e Coo. Kleemann con la sua unit\u00e0 lanci\u00f2 un contrattacco con il quale in due mesi riusci a sopraffare le tre guarnigioni britanniche sulle rispettive isole.\nDal 27 novembre 1944 all'8 maggio 1945 fu comandante del Panzerkorps Feldherrnhalle sul fronte orientale. Il corpo corazzato partecip\u00f2 ai combattimenti in Ungheria e venne completamente distrutto nell'Assedio di Budapest."}
{"id": "1899284", "revid": "125915888", "url": "https://it.wikipedia.org/wiki?curid=1899284", "title": "Raimondo II di Tripoli", "text": "Biografia.\nNel 1137 spos\u00f2 Hodierna figlia di Baldovino II, Re di Gerusalemme.\nPi\u00f9 tardi quello stesso anno fu nominato successore di suo padre, dopo che Ponzio fu ucciso in una battaglia contro l'esercito di Damasco. \nRaimondo era presente alla battaglia, e consider\u00f2 i cristiani siriaci di Tripoli responsabili per il tradimento che aveva portato alla sconfitta ed alla morte di suo padre. \nQuindi, dopo la battaglia imprigion\u00f2 molti di loro e\nQueste azioni furono elogiate dai cristiani latini della Contea;\nPi\u00f9 tardi quello stesso anno Zengi, l\"'atabeg\" di Aleppo e Mosul, assedi\u00f2 il castello di Barin nel territorio di Tripoli. Raimondo chiese aiuto al re Folco di Gerusalemme, ma Zengi lo sconfisse in una battaglia campale all'esterno del castello e Raimondo fu preso prigioniero.\nZengi continu\u00f2 l'assedio, ma inizi\u00f2 a negoziare con i difensori quando seppe che ulteriori soccorsi erano in arrivo da Raimondo d'Antiochia, Joscelin II di Edessa e dall'Imperatore bizantino Giovanni II Comneno, che all'epoca si trovava ad Antiochia. \nGli assediati di Barin, non sapendo di questi movimenti, accettarono prontamente di consegnare il castello Zengi in cambio del rilascio di Raimondo e della fine dell'assedio.\nNel 1142 Raimondo fece stabilire i Cavalieri Ospitalieri come forza nella Contea, donando loro il Krak des Chevaliers, una enorme fortezza sulla strada da Homs al Mediterraneo, insieme ad altri castelli pi\u00f9 piccoli. \nGli Ospitalieri erano praticamente indipendenti nella Contea e furono spesso responsabili della protezione dei confini di Tripoli dalle frequenti incursioni da Damasco e delle forze di Zengi.\nFamiglia.\nRaimondo era pronipote di Raimondo IV di Tolosa, uno dei leader della Prima crociata che aveva reclamato per s\u00e9 la Contea di Tripoli ancor prima che Tripoli fosse conquistata, cos\u00ec Raimondo II fu numerato come se il suo bisnonno fosse stato il primo Conte di Tripoli con quel nome. \nTuttavia, Raimondo II discendeva da lui tramite Bertrando II di Tolosa, un figlio illegittimo. \nQuando Alfonso Giordano, il figlio legittimo di Raimondo IV, arriv\u00f2 durante la Seconda crociata nel 1147, si temette che egli avrebbe potuto far valere il suo maggior diritto sulla Contea. \nAlfonso Giordano mor\u00ec improvvisamente sulla via per Gerusalemme, e nacque immediatamente il sospetto che fosse stato avvelenato, probabilmente dalla Regina Melisenda di Gerusalemme per mezzo di sua sorella Hodierna, moglie di Raimondo. \nQuesta accusa non fu mai provata, ma Raimondo rifiut\u00f2 di offrire qualsiasi assistenza alla Crociata che si concluse con un fallimento.\nIn seguito il figlio di Alfonso-Giordano (che pure si chiamava Bertrando ed era illegittimo), con una forza di truppe tolosane conquist\u00f2 la fortezza ad Arimah, sulla strada per Tortosa.\nRaimondo, astutamente, evit\u00f2 di confrontarsi direttamente con il suo congiunto, ma invece invi\u00f2 dei messaggeri a Norandino ed Unur di Damasco.\nSolo pochi mesi prima, questi stessi signori musulmani, erano stati i nemici di Raimondo all'Assedio di Damasco, ma ora egli li invit\u00f2 ad attaccare il suo rivale ed essi conquistarono Arimah e catturarono Bertrando, che pass\u00f2 i successivi dieci anni nelle prigioni musulmane. \nArimah fu restituita al Conte con le fortificazioni distrutte.\nRaimondo litigava spesso con sua moglie Hodierna che era molto indipendente, ma Raimondo fu un marito geloso e la teneva in isolamento. \nCi furono anche voci che la loro figlia Melisenda aveva un diverso padre.\nLa sorella di Hodierna, Melisenda di Gerusalemme, omonima della loro figlia, fu invitata a mediare nel 1152. \nRaimondo ed Hodierna furono riconciliati, ma Melisenda penso che sarebbe stato meglio se Hodierna fosse tornata con lei a Gerusalemme per un breve periodo.\nRaimondo cavalc\u00f2 con loro per un breve tratto e, sulla strada del ritorno a Tripoli, fu ucciso dai Nizariti alle porte della citt\u00e0, insieme a due dei suoi cavalieri.\n\u00c8 stato il primo non-musulmano ad essere ucciso dagli Hashshashin, probabilmente in risposta all'insediamento degli Ospitalieri nella Contea voluto da Raimondo.\nHodierna torn\u00f2 immediatamente per assumere la reggenza della Contea per il figlio Raimondo III, che era ancora un fanciullo.\nIl nipote di Hodierna, Baldovino III di Gerusalemme assicur\u00f2 il supporto dei nobili della Contea, ed Hodierna gli permise di dare la fortezza di Tartus ai Cavalieri templari allo scopo di difendesi dagli attacchi di Nur ad-Din, che invase quando seppe della morte di Raymondo.\nMelisenda, la figlia di Raimondo ed Hodierna, fu in seguito candidata a sposare l'Imperatore bizantino Manuele I Comneno. \nMelisenda fu anche chiamata \"la futura imperatrice\", ma l'imperatore, forse sentendo della sua presunta illegittimit\u00e0, scelse Maria d'Antiochia. Raimondo III, fratello di Melisenda e figlio di Raimondo, si sent\u00ec personalmente offeso, ed attacc\u00f2 Cipro per ritorsione."}
{"id": "1899285", "revid": "110157", "url": "https://it.wikipedia.org/wiki?curid=1899285", "title": "Behind the Sun (Eric Clapton)", "text": "Behind the Sun \u00e8 un album di Eric Clapton, pubblicato nel 1985 che sancisce la collaborazione con l'amico Phil Collins, il quale offr\u00ec a Clapton la possibilit\u00e0 di ritornare sul mercato discografico in maniera pi\u00f9 decisa rispetto al precedente Money and Cigarettes del 1983. Il brano pi\u00f9 fortunato del lavoro \u00e8 senza dubbio \"Forever Man\", di cui venne realizzato anche un videoclip programmato spesso da MTV: il pezzo, scritto da Jerry Williams, vede il talento di Ripley in ottima forma chitarristica, cos\u00ec come nel resto dell'album, il quale per\u00f2 rispetto al precedente, vede un pi\u00f9 massiccio impiego di percussioni e sintetizzatori, tipici di quegli anni.\nIl tormentato matrimonio con Pattie Boyd stimol\u00f2 Clapton nel riprendere a scrivere canzoni, come il brano d'apertura \"She's Waiting\", \"Same Old Blues\", \"Just A Like a Prisoner\" e il dolce pezzo di chiusura \"Behind The Sun\".\nIl tour di \"Behind The Sun\" tocc\u00f2 anche il Live Aid del 1985 a cui il chitarrista e la sua band (con Phil Collins alla batteria) presero parte nel John F. Kennedy Stadium di Philadelphia, davanti a circa 100,000 persone.\nIl disco vede la partecipazione di molti musicisti turnisti tra i quali Steve Lukather e Jeff Porcaro dei Toto, Nathan East e Greg Phillinganes che entreranno sempre nei Toto nel 2005. \nIn particolare insieme a Lukather, Clapton rivide e perfezion\u00f2 parte della sua strumentazione e dei suoi effetti."}
{"id": "1899287", "revid": "486946", "url": "https://it.wikipedia.org/wiki?curid=1899287", "title": "Rainews 24", "text": ""}
{"id": "1899289", "revid": "287204", "url": "https://it.wikipedia.org/wiki?curid=1899289", "title": "Don't Wanna Go to Bed Now", "text": "Don't Wanna Go to Bed Now \u00e8 il secondo singolo di Gabriella Cilmi pubblicato in Australia, estratto dall'album \"Lessons to Be Learned\". Il singolo \u00e8 stato pubblicato il 21 luglio nella sola Australia, mentre nel resto del mondo viene pubblicato come secondo singolo \"Save the Lies\"."}
{"id": "1899290", "revid": "599013", "url": "https://it.wikipedia.org/wiki?curid=1899290", "title": "Galatina rosato frizzante", "text": "Il Galatina rosato frizzante \u00e8 un vino DOC la cui produzione \u00e8 consentita nella provincia di Lecce.\nProduzione.\n\"Provincia, stagione, volume in ettolitri\""}
{"id": "1899291", "revid": "198277", "url": "https://it.wikipedia.org/wiki?curid=1899291", "title": "Hristo Stoi\u010dkov", "text": "Giocatore di ruolo trequartista e poi attaccante, \u00e8 stato insignito del Pallone d'oro nel 1994. Ritenuto il calciatore bulgaro pi\u00f9 famoso e pi\u00f9 forte di tutti i tempi, ha militato per tredici anni nella nazionale bulgara (che in seguito ha allenato per tre anni) e ha raggiunto importanti successi nel Barcellona. Nel 2004 \u00e8 stato inserito da Pel\u00e9 nella FIFA 100, la speciale classifica internazionale che riunisce i pi\u00f9 grandi calciatori di tutti i tempi.\nEra noto col soprannome di \"Ayatollah\", ai tempi del Barcellona, per via del suo gesto che consisteva nell'alzare le braccia al cielo, e di \"Kamata\" (\"pugnale\"). Tranne che in rare occasioni, ha sempre indossato il numero 8 durante la sua carriera, sia con i club sia con la nazionale bulgara.\nBiografia.\nNasce a Plovdiv da Stoi\u010dko, e da Penka, operaia, che decidono di dargli il nome del nonno, Hristo. Vive un'infanzia difficile. Arruolatosi nell'esercito, Stoi\u010dkov raggiunge il grado di maresciallo, riuscendo per\u00f2 a mantenersi da vivere grazie alla carriera da calciatore, guadagnando 2 milioni al mese. Ha una moglie, Mariana, e due figlie, Hristina e Mihaela.\nNei primi di luglio del 1995 va a Costanza per il matrimonio dell'amico Gheorghe Hagi. Nel gennaio del 1996 fonda un istituto di credito assieme ad altri tre soci. Nei primi giorni di luglio 1996, \u00e8 data notizia della morte del fratello di Stoi\u010dkov, Zanko, poi risultata falsa: il fratello, vivo, era per\u00f2 ricoverato a causa dell'ingestione di barbiturici.\nNegli anni novanta i giornalisti spagnoli Paco Aguilar e Xavier Torres scrivono un libro su Stoi\u010dkov, dal titolo \"Ciento per ciento\": il libro, pubblicato e tradotto in bulgaro, \u00e8 acquistato dal presidente della federazione calcistica della Bulgaria, Hristo Danov, e i proventi sono devoluti in beneficenza a un orfanotrofio. Durante il suo periodo in Spagna, riesce a legare rapporti d'amicizia con Rom\u00e1rio, che durante gli anni s'inasprisce, e con Diego Armando Maradona.\nCaratteristiche tecniche.\nTrequartista o centravanti mancino dal carattere scontroso, era un talento, poi divenuto fuoriclasse nei suoi anni a Barcellona. Attaccante prolifico implacabile, potente e dal dribbling sopraffino si fa notare anche come assist-man, contribuendo al successo del gioco offensivo del Barcellona di Cruijff, dal quale \u00e8 spesso schierato sulla fascia destra. Geniale dal punto di vista tattico, bravo sia con l'interno sia con l'esterno del piede e in grado di effettuare lanci precisi per i compagni, durante le partite alternava momenti di pigrizia ad altri pi\u00f9 brevi dove giocava in modo molto rapido. Era inoltre uno specialista nei calci di punizione.\nCarriera.\nCalciatore.\nClub.\nCSKA Sofia.\nCresciuto nel Marica Plovdiv, Stoi\u010dkov, mancino, si fece notare nelle file del CSKA Sofia (per un breve periodo questo club fu denominato CFKA Srede Sofia), con cui fu capocannoniere del campionato bulgaro del 1988-1989, con 23 gol, e di quello successivo, con 38 gol in 30 partite che valsero al club il titolo e al giocatore la vittoria della Scarpa d'oro (nella stessa annata il CSKA vinse anche la Coppa di Bulgaria). Nel 1985 Stoi\u010dkov realizz\u00f2 quattro gol nella finale d'andata della Coppa di Bulgaria contro gli storici rivali del Levski Sofia, incontro vinto per 5-0. Nella sfida di ritorno scese in campo con il provocatorio numero 4: a fine partita fu coinvolto in una rissa che costrinse il partito comunista bulgaro a sciogliere le due societ\u00e0 e a sanzionare i colpevoli, tra i quali anche Stoi\u010dkov, inizialmente radiato, ma infine punito con un anno di squalifica, poi ridotto a sei mesi, a causa della quale salt\u00f2 il Mondiale del 1986 in Messico. Trascorse il periodo lontano dai campi in un collegio militare. Nella Coppa delle Coppe 1988-1989 s'impose come capocannoniere con 7 marcature, portando il CSKA fino alla semifinale, persa per 6-3 nel doppio confronto contro il Barcellona di Johan Cruijff, che not\u00f2 il giovane talento bulgaro.\nBarcellona.\nFortemente voluto da Cruijff, Stoi\u010dkov venne acquistato dal Barcellona nell'estate del 1990. In Spagna il trequartista bulgaro dimostr\u00f2 subito il proprio temperamento: durante la finale di Coppa di Spagna contro il Real Madrid, in seguito all'espulsione di Cruijff, Stoi\u010dkov diede un pestone all'arbitro Urizar che, rimasto infortunato per qualche minuto, fu medicato dal massaggiatore del Barcellona. A fine partita gli fu comminata una squalifica di sei mesi, in seguito ridotta a dieci incontri. In Catalogna il calciatore non riusc\u00ec inizialmente ad ambientarsi: Cruijff decise di farlo seguire sia in campo sia fuori dal capitano della squadra, Bakero. Pare, inoltre, che nello spogliatoio il bulgaro derubasse i propri compagni, voci non del tutto dissipate dallo stesso Stoi\u010dkov.\nDopo qualche anno divenne, tuttavia, l'idolo dei tifosi \"blaugrana\" e leader indiscusso della squadra, classificandosi inoltre secondo nella graduatoria del Pallone d'oro 1992, vinto da van Basten. All'inizio della stagione 1992-1993 decise di ridursi l'ingaggio di 300 milioni, realizz\u00f2 20 gol in 34 partite e si piazz\u00f2 al terzo posto nella classifica dei marcatori della massima serie spagnola. Nella stagione seguente realizz\u00f2 25 gol in 50 partite in tutte le competizioni: in una sfida di campionato contro il Siviglia, giocata nel maggio del 1994, pochi giorni prima della finale di UEFA Champions League contro il Milan, il bulgaro realizz\u00f2 una doppietta, ottenendo la palma di migliore in campo.\nIn finale, nonostante le assenze di Franco Baresi e di Billy Costacurta in difesa, la squadra italiana batt\u00e9 il Barcellona con un netto 4-0. Alla fine dell'anno solare 1994, Stoi\u010dkov, favorito, vinse nettamente il Pallone d'oro. A fine anno, durante un incontro di beneficenza, devolse 50 milioni all'UNICEF. Successivamente annunci\u00f2 d'aver prolungato il contratto con gli \"azulgrana\" fino al 1998, allungando di due anni il precedente accordo che scadeva nel 1996. Termin\u00f2 la sua prima esperienza catalana con quattro titoli spagnoli e una Coppa dei Campioni.\nParma.\nNonostante nel corso degli anni Cruijff sia rimasto un grande estimatore del bulgaro, durante il 1992 i rapporti trai due s'incrinarono fino a deteriorarsi nel 1995, a causa dei continui atteggiamenti conflittuali e di alcune distrazioni tattiche da parte di Stoi\u010dkov. Messo sul mercato, il bulgaro fu acquistato dal Parma il 2 luglio per 12 miliardi di lire, firmando un triennale da 3 miliardi di lire a stagione, che lo us\u00f2 anche come uomo-sponsor della Parmalat negli USA; l'accordo prevedeva anche un eventuale analogo ruolo nell'Europa orientale a fine carriera.\nDurante un'amichevole precampionato s'infortun\u00f2 a una gamba. Nevio Scala decise di usarlo come centravanti nel 4-3-3 ma, fin dalla sua prima presenza, Stoi\u010dkov fu relegato a \"riserva d'onore\" di Filippo Inzaghi e Gianfranco Zola, non riuscendo a incidere all'esordio contro l'Atalanta (1-1), nonostante un gol segnato. Nel novembre del 1995 don\u00f2 100 000 dollari a un centro per lo sviluppo di Sofia. In quattro mesi visse una prima met\u00e0 di stagione altalenante, in cui non riusc\u00ec a intendersi con Zola e si mostr\u00f2 fuori forma e privo di grande resistenza, ma nonostante ci\u00f2 non ammise di essere in ritardo di condizione.\nDurante quella che \u00e8 considerata la migliore partita stagionale del bulgaro, contro l'Inter, dopo aver segnato la rete del vantaggio nei primi minuti viene sostituito a partita in corso da Scala e gli avversari raggiunsero l'1-1. A fine campionato conta 23 partite e 5 gol (pi\u00f9 2 gol in Coppa delle Coppe), vivendo una stagione incolore e sotto le aspettative. Durante il mese di marzo, criticando la societ\u00e0 e il calcio italiano, decide di essere ceduto nell'estate del 1996.\nIl ritorno al Barcellona e gli ultimi anni.\nRitornato a Barcellona per circa 4,5 miliardi di lire (il contratto stipulato col Parma nell'estate del 1995 prevedeva una penale di 13 miliardi di lire nel caso in cui la societ\u00e0 italiana avesse ceduto Stoi\u010dkov nella stagione successiva a un'altra squadra italiana o a una spagnola) il 14 luglio 1996, nella stagione 1996-1997 il bulgaro riusc\u00ec a intendersi con Ronaldo, nonostante partisse frequentemente dalla panchina.\nDopo aver avuto dei dissapori con van Gaal, alla scadenza del biennale, nel gennaio del 1998 torn\u00f2 in patria, al CSKA Sofia, dove collezion\u00f2 poche presenze. Nell'aprile del 1998, pochi giorni prima della finale di Coppa di Bulgaria (che il CSKA, privo di lui, avrebbe perso per 5-0 contro il ), lasci\u00f2 il club e accett\u00f2 l'offerta di 250 000 dollari del club saudita dell', che gli propose un contratto per due sole partite. Collezion\u00f2 dunque 2 presenze con il club nella Coppa delle Coppe dell'AFC 1997-1998. In semifinale, contro i turkmeni del , forn\u00ec un assist e si procur\u00f2 un calcio di rigore: nella circostanza, strapp\u00f2 la palla al compagno di squadra che si apprestava a batterlo, al fine di segnare e ottenere in premio la Mercedes promessa dal principe proprietario del club a chi avesse segnato per primo nella partita, ma colp\u00ec il palo. In finale i sudcoreani del furono battuti dai sauditi grazie ad una sua rete, che valse la vittoria del trofeo. Stoi\u010dkov si spost\u00f2 quindi in Giappone, vestendo la maglia del : nel paese nipponico mise a referto 28 presenze e 13 reti, vincendo una Coppa dell'Imperatore. Chiuse la carriera negli Stati Uniti d'America, disputando tre stagioni con il (17 gol in 51 partite di campionato), con cui vinse la US Open Cup del 2000 (suo il primo gol nella finale della competizione), e una con i D.C. United. Si ritir\u00f2 dal calcio giocato nel 2003.\nNazionale.\nDebutt\u00f2 nella nazionale bulgara Under-21 nel 1986 e vi milit\u00f2 sino al 1987, totalizzando 17 presenze e 8 gol.\nEsord\u00ec in nazionale maggiore il 23 settembre 1987, in una partita di qualificazione al contro il . Alla quarta presenza realizz\u00f2 la sua prima marcatura in nazionale, nella partita amichevole persa per 3-2 a Doha contro il . Divenuto ben presto il capitano della squadra, ne fu un punto di riferimento per i successivi tredici anni.\nNel corso delle qualificazioni al segn\u00f2 5 gol, che aiutarono la nazionale bulgara a qualificarsi alla fase finale, centrando l'appuntamento con un grande torneo, da cui mancava dal 1986. Mantenne inoltre la promessa di devolvere il premio di 100 000 dollari ottenuto in caso di qualificazione al Mondiale. Inserita nel gruppo D, negli Stati Uniti la Bulgaria inizi\u00f2 perdendo per 3-0 contro la , ma la vittoria per 4-0 nella successiva partita contro la , con Stoi\u010dkov autore di due gol su calcio di rigore, rimise in corsa i bulgari per la qualificazione. I successivi tre punti ottenuti contro l' grazie alla vittoria per 2-0 (con Stoi\u010dkov ancora a segno) consentirono alla nazionale bulgara di superare il primo turno. In seguito Stoi\u010dkov rimedi\u00f2 uno stiramento che gli imped\u00ec di prendere parte agli allenamenti. Agli ottavi di finale la Bulgaria pareggi\u00f2 per 1-1 contro il grazie a un'altra realizzazione di Stoi\u010dkov: ai rigori i centroamericani persero per 3-1. Ai quarti di finale i bulgari sconfissero per 2-1 in rimonta la campione del mondo in carica, grazie anche a un altro gol di Stoi\u010dkov, che segn\u00f2 su calcio di punizione. Alla fine di questa partita l'attaccante ottenne 1000 dollari come migliore in campo e decise di donare i soldi ottenuti per la vittoria a un orfanotrofio di Sofia. Alle semifinali un suo gol su calcio di rigore non cambi\u00f2 le sorti della gara contro l', che si impose per 2-1. Nella finale per il terzo posto la Bulgaria perse per 4-0 contro la , chiudendo al quarto posto, il miglior risultato della storia della nazionale. Al termine della manifestazione Stoi\u010dkov vinse la Scarpa d'oro del Mondiale con 6 gol (a pari merito col russo Oleg Salenko) e il Pallone di bronzo del Mondiale. Durante il Mondiale si espresse pubblicamente nei confronti del proprio CT, Dimit\u0103r Penev, che giudic\u00f2 migliore sul piano psicologico che su quello tattico.\nCon la sua selezione Stoi\u010dkov disput\u00f2 anche il in Inghilterra (3 gol in 3 partite e un gol annullato contro la ), mancando per poco l'accesso i quarti di finale. Al termine dell'Europeo fu inserito nella formazione ideale del torneo. Gioc\u00f2 il in Francia, senza per\u00f2 ottenere i risultati precedenti e venendo anche multato dopo essere rientrato in ritardo al ritiro con il compagno Ljuboslav Penev e dopo essere stato coinvolto in una rissa con Emil Kostadinov. Complessivamente Stoi\u010dkov ha giocato con la nazionale maggiore bulgara 83 partite e segnato 37 gol. Occupa il terzo posto nella classifica dei marcatori della nazionale.\nAllenatore.\nNel 2003 Stoi\u010dkov inizia la carriera da allenatore. Comincia ad allenare squadre giovanili e poi il 15 dicembre diviene assistente tecnico del . Dopo le tre sconfitte consecutive al , il CT della nazionale bulgara Plamen Markov si dimette e il 15 luglio dello stesso anno Stoi\u010dkov \u00e8 scelto per sostituirlo, firmando un biennale. Nel settembre del 2005 accusa il presidente dell'UEFA Lennart Johansson d'aver truccato l'incontro Svezia-Bulgaria, conclusosi 3-0, a favore dei padroni di casa, venendo denunciato dal dirigente svedese.\nPochi giorni dopo la federazione bulgara \u00e8 costretta a fare delle scuse ufficiali a Johansson. Il 10 aprile 2007 Stoi\u010dkov si dimette a causa dei risultati negativi e diviene il nuovo allenatore del Celta Vigo. A fine stagione, nonostante la retrocessione in Segunda Divisi\u00f3n, Stoi\u010dkov \u00e8 riconfermato, rimanendo in carica solo fino all'8 ottobre 2007, quando \u00e8 esonerato a causa di un inizio di campionato negativo. Dopo l'esonero comincia a lavorare come opinionista sportivo della televisione catalana.\nIl 29 giugno 2009 \u00e8 nominato allenatore del , ma il 16 marzo 2010 non rinnova il contratto che lo lega alla squadra sudafricana, abbandonandola. Il 5 gennaio 2012 \u00e8 ingaggiato dal in sostituzione di Atanas D\u017eambazki. Durante il suo periodo al Liteks Love\u010d, minaccia pubblicamente il presidente della federazione calcistica della Bulgaria Borislav Mihajlov, venendo multato di circa \u20ac 2.500. Rimane alla guida fino al 31 maggio 2013. Il 5 giugno 2013 viene chiamato alla guida del CSKA Sofia, ma decide di dimettersi l'8 luglio, dopo solo un mese di gestione. A settembre dello stesso anno acquista la propriet\u00e0 del club, ma non riuscir\u00e0 a ripianarne i conti e lo vender\u00e0 due anni pi\u00f9 tardi.\nFuori dal campo.\nInterpret\u00f2 il ruolo di se stesso, con altre celebrit\u00e0 del pallone, in una serie televisiva del 1998 di Gary Lineker (diretta da Lloyd Stanton) dal titolo \"Golden Boots\".\nStatistiche.\nPresenze e reti nei club.\nTra club, nazionale maggiore, Stoi\u010dkov ha giocato 866 partite segnando 390 reti, alla media di 0,45 gol a partita.\n\"Statistiche aggiornate al termine della carriera da calciatore.\""}
{"id": "1899292", "revid": "1599710", "url": "https://it.wikipedia.org/wiki?curid=1899292", "title": "Aeroporto di Jesi", "text": "Laeroporto di Jesi era un aeroporto situato nel territorio comunale di Jesi, in provincia di Ancona. Attivo fino agli anni sessanta \u00e8 ormai definitivamente scomparso.\nL'aeroscalo dirigibili.\nL'aeroporto di Jesi nasce come aeroscalo per dirigibili, alla vigilia della prima guerra mondiale, con lo scopo di difendere il litorale Adriatico. Il primo dirigibile vi fa scalo nel marzo del 1914. La prima aeronave destinata alla base \u00e8 l\"M.2 Citt\u00e0 di Ferrara\" giunta all'aeroscalo nell'agosto dello stesso anno. Durante il periodo bellico, vi saranno basati 12 dirigibili, in maniera discontinua. Il compito principale assegnato loro \u00e8 la ricognizione aerea sul mare Adriatico, per avvistamento di flotte avversarie. \nDalla fine del 1916 era la sede della Sezione Difesa Jesi fino al giugno 1919.\nL'aeroporto verr\u00e0 bombardato per tre volte riportando ingenti danni e dall'ottobre del 1919 verr\u00e0 completamente smobilitato.\nCon la Regia Aeronautica.\nSolo nel 1935 l'interesse verso l'aeroporto si risveglia e la Regia Aeronautica progetta di assegnare a Jesi una squadriglia da ricognizione e una da bombardamento. Dal 1936, l'aeroporto \u00e8 intitolato al pilota anconetano Carlo Simeoni, morto in combattimento nella guerra di Etiopia.\nNell'aeroporto viene stabilita una squadriglia di caccia fino al 1943. Viene istituita una scuola di pilotaggio di secondo periodo per la specialit\u00e0 di bombardamento terrestre.\nCentrale divenne il ruolo dell'aeroporto durante l'invasione della Jugoslavia, quando per l'occasione venne inviata sull'Aeroporto di Jesi la 239\u00aa Squadriglia Autonoma Tuffatori, quella che aveva ottenuto pi\u00f9 risultati nella specialit\u00e0, con gli Stuka. A comandarla c'era il leggendario asso dei Tuffatori Giuseppe Cenni (Medaglia d'oro al valor militare), il pi\u00f9 giovane e decorato ufficiale superiore della Regia Aeronautica. Cenni, con la sua 239, inizi\u00f2 ad operare fin dal 10 aprile 1941 in missioni antinave e contro obbiettivi strategici. Tra i vari attacchi vi fu quello al porto di Selenico dove fu affondata una grossa nave da guerra (2.000 t.). In queste attivit\u00e0 si persero 3 Stuka con 4 morti. Ma la resistenza jugoslava ben presto cadde. Chiuse le ostilit\u00e0 Cenni, con i suoi uomini, vennero subito rinviati a Galatina, per la difficile campagna in Grecia.\nNel 1943 viene usato come scalo dagli aerei tedeschi che vengono trasferiti verso il sud dell'Italia.\nDopo l'armistizio di Cassibile, viene occupato dai tedeschi, i quali vi basano un reparto da ricognizione. A luglio del 1944, il fronte italiano sale verso il nord e l'aeroporto, abbandonato dai tedeschi, viene occupato dagli inglesi che lo utilizzano fino alla fine delle ostilit\u00e0.\nL'abbandono.\nTornato in possesso delle autorit\u00e0 italiane nel 1947, l'aeroporto viene utilizzato saltuariamente da voli militari e pi\u00f9 assiduamente dall'Aeroclub di Ancona. Le autorit\u00e0 militari lo abbandonano preferendogli il poco distante Falconara e nel 1963 si decide di impiantare, sulla stessa area, la zona industriale di Jesi. Oggi l'aeroporto non esiste pi\u00f9 e al suo posto sorgono strade, fabbriche, ristoranti e attivit\u00e0 commerciali."}
{"id": "1899296", "revid": "228587", "url": "https://it.wikipedia.org/wiki?curid=1899296", "title": "August (Eric Clapton)", "text": "August \u00e8 un album del musicista inglese Eric Clapton, pubblicato nel 1986."}
{"id": "1899306", "revid": "3082", "url": "https://it.wikipedia.org/wiki?curid=1899306", "title": "Flavio Manlio Teodoro", "text": ""}
{"id": "1899307", "revid": "122716417", "url": "https://it.wikipedia.org/wiki?curid=1899307", "title": "Associazione Calcio Bellaria Igea Marina", "text": "LAssociazione Calcio Bellaria Igea Marina, meglio nota come Bellaria Igea Marina o semplicemente Bellaria, \u00e8 stata una societ\u00e0 calcistica italiana con sede a Bellaria-Igea Marina, in provincia di Rimini.\nLa squadra fondata nel 1994, dopo la fusione tra tre squadre cittadine ha disputato dal 2003 al 2014 undici campionati consecutivi di Serie C2/Lega Pro Seconda Divisione, ottenendo come miglior risultato un settimo posto.\nI colori sociali erano il bianco e l'azzurro. Disputava le partite di casa allo stadio Enrico Nanni.\nStoria.\nLe origini del calcio a Bellaria.\nLa prima societ\u00e0 calcistica di Bellaria viene fondata nel 1912 con il nome di \"Associazione Calcio Bellaria\". Nel 1952 la societ\u00e0 rinasce come \"A.S.C.A.R. Bellaria\", in seguito cambia pi\u00f9 volte denominazione e arriva fino alla Serie D, sfiorando diverse volte la promozione in Serie C. Nel 1994 la squadra cede il proprio titolo sportivo al Torre Pedrera e nel frattempo l'intero gruppo dirigenziale della vecchia Bellaria si fonde con altre due squadre: l\"Associazione Calcio Igea Marina\" e la \"Dinamo Bordonchio\", dando cos\u00ec vita allAssociazione Calcio Bellaria Igea Marina che viene ammessa nel campionato di Prima Categoria.\nI campionati dilettantistici.\nLa nuova squadra vince subito il girone H della Prima Categoria Emilia-Romagna e viene promossa in Promozione. L'anno successivo i biancoazzurri arrivano secondi, venendo nuovamente promossi in Eccellenza. In questa categoria il Bellaria rimane fino al 1999, anno in cui centra il primo posto e viene dunque promossa in Serie D. In quarta serie la compagine romagnola rimane per quattro anni quando, dopo essere arrivata quarta vince i play-off superando il e il ed ottenendo il ripescaggio in Serie C2, arrivando dunque per la prima volta nella sua storia in un campionato professionistico.\nIl professionismo.\nIl primo anno nella nuova categoria si conclude con la retrocessione, arrivata dopo il play-out perso contro la . Il Bellaria mantiene tuttavia la categoria mediante ripescaggio. Le stagioni successive vedono i gabbiani salvarsi e raggiungere anche un settimo posto nella stagione 2007-2008, che \u00e8 il miglior risultato conseguito dai biancoazzurri. Nel successivo campionato la squadra si salva dopo aver vinto il play-out ma la stagione successiva li perde e retrocede in Serie D, salvo poi essere ripescata. Il club rimane in Lega Pro Seconda Divisione fino alla stagione 2013-2014, quando retrocede dopo aver chiuso il campionato al penultimo posto.\nIl ritorno tra i dilettanti.\nAl suo ritorno in Serie D, divenuta quarta serie nazionale dopo l'unificazione della Lega Pro i biancoazzurri arrivano dodicesimi in campionato, ottenendo una tranquilla salvezza. Nella stagione 2015-2016 l'Igea chiude terzultima in campionato, senza disputare i play-out in quanto c'\u00e8 troppo distacco dal e retrocede in Eccellenza. Il campionato successivo si rivela deludente e il Bellaria scende nuovamente di categoria dopo aver perso i play-out contro il Corticella che aveva terminato la stagione con molti meno punti. Anche il seguente campionato di Promozione \u00e8 da dimenticare, infatti la squadra arriva ultima in campionato e viene relegata in Prima Categoria. La stagione 2018-2019 termina con un decimo posto.\nDal 2019.\nNell'estate del 2019 il Bellaria si fonde con l'Igea Marina, altra squadra cittadina che milita in Promozione e ne nasce una nuova societ\u00e0 che viene denominata \"Associazione Polisportiva Dilettantistica Igea Marina Bellaria 1956\".\nColori e simboli.\nColori.\nIn origine i colori del Bellaria furono il rosso e il nero, che vennero sostituiti dal bianco e dall'azzurro, ovvero i colori della citt\u00e0 di Bellaria sul finire degli anni sessanta.\nSimboli ufficiali.\nStemma.\nLo stemma del Bellaria Igea Marina riprendeva in gran parte quello cittadino, in esso infatti si trovano un'ancora con ai suoi piedi una palla dal calcio, un gabbiano, una torre e un sole sul mare.\nStrutture.\nStadio.\nIl Bellaria utilizzava come campo di gioco per le gare interne lo stadio Enrico Nanni. L'impianto \u00e8 dotato di una pista d'atletica ed ha due tribune, una delle quali parzialmente coperta e pu\u00f2 contenere 2500 persone.\nCentro di allenamento.\nIl Bellaria svolgeva i suoi allenamenti allo stadio Enrico Nanni.\nAllenatori e presidenti.\nTre sono i tecnici di maggior fama, nazionale ed internazionale, che si sono seduti sulla panchina biancazzurra: Arrigo Sacchi, vicecampione del mondo ad Usa '94 con la nazionale italiana, gi\u00e0 tecnico tra gli altri di Milan, ed Atl\u00e9tico Madrid, attualmente ritiratosi dall'attivit\u00e0 di allenatore; Franco Varrella, gi\u00e0 guida di , , Padova, e vice allenatore dell'Italia ad Usa '94; Luca Fusi, vecchia gloria della Nazionale e del Napoli ai tempi di Maradona.\nTifoseria.\nStoria.\nIl Bellaria conta una tifoseria di ridotte dimensioni e localizzata sul comune d'appartenenza.\nPer quanto riguarda il tifo organizzato il primo gruppo utras nasce nel 1994, anno della nascita del Bellaria Igea Marina e prende il nome di \"Direttivo Ultras Bellaria '94\". Un altro gruppo minore \u00e8 quello degli \"U.B.\" (\"Ultras Bellaria\").\nGemellaggi e rivalit\u00e0.\nUna rivalit\u00e0 si aveva con il ."}
{"id": "1899312", "revid": "1602064", "url": "https://it.wikipedia.org/wiki?curid=1899312", "title": "Brandon Hardesty", "text": "Hardesty carica in rete originali commedie come anche \"strane e misteriose\" ricreazioni di scene di film famosi, nelle quali recita impersonando tutti i protagonisti. Lo scrittore Julian Dibbell, del quotidiano Newyorkese \"The Village Voice\", ha definito il suo lavoro come \"Cultura Web della migliore qualit\u00e0\".\nBiografia.\nVita personale.\nHardesty \u00e8 nato a Baltimora, Maryland, ultimogenito della famiglia. Sua madre collezionava strani cappelli e mise un'armatura nel soggiorno \"per divertimento\"; suo padre scriveva jingles, oltre ad insegnare musica e dirigere il coro della chiesa. I suoi genitori l'hanno descritto come dolce di natura, simpatico ed introverso e lo fecero ritirare dalla sua piccola Scuola Elementare in seconda, temendo che il frequentarla fosse troppo rigido per lui; fu cos\u00ec istruito a casa fino alla Scuola Media.\nMentre era alla Scuola Luterana di Baltimora, un insegnante convinse Hardesty a recitare nelle produzioni teatrali della scuola, sebbene lui fosse troppo sicuro di s\u00e9 per consentire alla sua famiglia di vedere le sue performance. Fece pratica di socializzazione durante il lavoro come cassiere al Weis Market, una vicina drogheria dove lavor\u00f2 nei fine settimana e dopo la scuola.\nAl college, Brandon si specializz\u00f2 nei film mentre faceva video per YouTube per conto suo. Dopo aver attratto attenzione con il suo video, \"Strange Faces and Noises I Can Make III\" (\"Strane Facce e Rumori che Riesco a Fare III\"), un produttore espresse interesse nel rappresentarlo professionalmente.\nYouTube.\nSu YouTube, Hardesty usa il nickname \"ArtieTSMITW\", che \u00e8 l'abbreviazione di \"Artie: The Strongest Man In The World\" (\"Artie: L'Uomo Pi\u00f9 Forte Del Mondo\"), un personaggio del suo show per bambini preferito, una serie televisiva americana chiamata \"The Adventures of Pete &amp; Pete\". I suoi video pi\u00f9 famosi sono i \"Re-Enactments\" (\"Ricostruzioni, Reinterpretazioni\"), in cui sceglie una scena di un film e la reinterpreta da solo, recitando la parte di ogni protagonista. Un'altra serie di video popolare \u00e8 \"Strange Faces and Noises I Can Make\" (\"Strane Facce e Rumori che Riesco a Fare\"), dove si cimenta in una serie di buffi suoni e facce strane. Ha anche fatto una parodia del famoso video shock \"2 Girls 1 Cup\", dal titolo \"1 Guy 1 Lunchable\". Una delle sue pi\u00f9 popolari e fedeli parodie \u00e8 quella dell'istruttore militare di Full Metal Jacket originariamente ritratto dal leggendario R. Lee Ermey.\nAd oggi, sette dei video di Hardesty sono stati mostrati sulla pagina iniziale di YouTube:\nHardesty \u00e8 stato il 32\u00ba utente di YouTube con pi\u00f9 sottoscrizioni ed il 35\u00ba comico di YouTube per numero di visite.\nNell'aprile 2007, la compagnia statunitense di assicurazioni per automobili Geico ha usato \"Strange Faces and Noises I Can Make III\" nel loro spot pubblicitario. Dopo una porzione di video riprodotta apparentemente su uno schermo di computer, il narratore dice, \"Possono esserci modi migliori di spendere 15 minuti online\". Il suo video \"Strange Faces and Noises I Can Make\" \u00e8 stato anche parodizzato nello show di MTV \"Human Giant\". Nello sketch, Aziz Ansari impersonava un personaggio che faceva facce simili a quelle di Brandon Hardesty nel video.\nNel novembre 2008, Brandon ha partecipato al primo show in diretta di YouTube: YouTube Live. Ha chiesto ai suoi fan di richiedere una scena di reinterpretare, promettendo che la scena maggiormente richiesta, la numero 1, sarebbe stata trasmessa in diretta su YouTube Live: la pi\u00f9 richiesta \u00e8 stata una scena da Il cavaliere oscuro e ha ricevuto pi\u00f9 di 150000 visite nella sola prima settimana. Brandon \u00e8 stato anche intervistato da un amico YouTuber, William Sledd.\nCarriera da attore.\nHardesty \u00e8 stato scelto per interpretare un ruolo di supporto nella pellicola indipendente \"Bart Got a Room\", distribuita nel 2008. Nel film figurano attori come Steven Kaplan (Danny), William H. Macy, Cheryl Hines, Alia Shawkat e Chad Jamian Williams, nel ruolo di Bart. Questa \u00e8 la terza occasione in cui un utente di YouTube effettua una transizione verso il mondo del cinema, dopo Naathan Phan (conosciuto su YouTube come SungHero) che fu scelto per una parte nel film \"Suxbad - Tre menti sopra il pelo\" e Cory Williams (anche conosciuto come Mr. Safety from SMP Films) scelto per un ruolo in \"Faded Memories\", pianificato per la primavera 2008.\nNel febbraio 2008, Brandon \u00e8 stato ospite per cinque puntate dello show \"Jimmy Kimmel Live!\", in cui ha reinterpretato una scena da ogni film candidato all'Oscar per il miglior film durante l'80\u00aa edizione degli Academy Awards.\nNel giugno 2008 ha annunciato sul suo sito ufficiale di essere stato scelto per recitare nel film \"Kid Cannabis\" diretto da John Stockwell, che ha adattato e diretto \"Blue Crush\" nel 2002. Il film, le cui riprese erano all'inizio fissate per agosto 2008, \u00e8 stato messo in attesa senza ulteriore avvisi.\nNell'ottobre 2008 ha recitato nel film indipendente \"The Bill Collector\"; il film non ha ancora una data di pubblicazione.\nNel marzo 2009 ha annunciato sul suo blog e con un video su YouTube di essere stato scelto per un ruolo importante nel film \"\", settimo capitolo della saga di \"American Pie\".\nil 18 aprile 2012 Hardesty interpreta la controparte di E. Cartman nella vita reale, nell'episodio di \"South Park\" dal titolo \"I Should Have Never Gone Ziplining\" (ep.6 della 16\u00aa stagione)."}
{"id": "1899323", "revid": "33689", "url": "https://it.wikipedia.org/wiki?curid=1899323", "title": "Petronio Probino (console 489)", "text": "Biografia.\nMembro della gens Petronia, era figlio di Rufio Achilio Mecio Placido (console nel 481), aveva un figlio di nome Rufio Petronio Nicomaco Cetego (console nel 504) e una figlia, Blesilla. Era famoso per le sue capacit\u00e0 retoriche; ricevette una lettera da Magno Felice Ennodio.\nProbino fu console nel 489. Insieme a Rufio Postumio Festo, sostenne il diritto di Laurenzio a sedere sul trono vescovile di Roma contro le pretese di Simmaco: nel 502 chiesero a Teodorico il Grande di sospendere Simmaco e di inviare un supervisore; tra questa data e il 505 causarono degli scontri tra partigiani e oppositori di Simmaco a Roma. Fu poi \"patricius\" dal 511 al 512."}
{"id": "1899324", "revid": "3082", "url": "https://it.wikipedia.org/wiki?curid=1899324", "title": "San Pammachio", "text": ""}
{"id": "1899325", "revid": "727854", "url": "https://it.wikipedia.org/wiki?curid=1899325", "title": "Forcipe", "text": "Il forcipe \u00e8 uno strumento utilizzato in ostetricia, inventato intorno al 1572 da Peter Chamberlen, chirurgo-ostetrico, a Londra, dove si era rifugiato, dopo gli eventi della notte di San Bartolomeo.\nStoria.\nProbabilmente gli Arabi, intorno all'anno Mille, disponevano di un simile arnese di cui per\u00f2 si era persa ogni memoria: lo strumento \u00e8 costituito da due branche simili a cucchiai che presentano alla loro estremit\u00e0 una concavit\u00e0 pi\u00f9 o meno accentuata. I due componenti del forcipe sono complementari, uno cio\u00e8 si adatta e viene montato incastrandolo sull'altro (esistono comunque diversi modelli dello strumento che hanno caratteristiche differenti).\nL'invenzione moderna \u00e8 attribuita a Chamberlen, che insieme al figlio, invent\u00f2 una pinza scomponibile in grado di estrarre il feto dall'utero in caso di distocia. L'uso sub\u00ec un'accelerazione nella prima met\u00e0 del XVIII secolo grazie ai trattati di anatomia chirurgica di Jan Palfijn. Dagli anni cinquanta, con l'introduzione di tecniche antisettiche e anestetiche che resero possibile il frequente ricorso al parto cesareo, l'uso di tale strumento fu quasi del tutto abbandonato anche se in alcune nazioni (Francia e paesi di scuola ostetrica francese) vi \u00e8 ancora l'abitudine nell'uso dello strumento. Poich\u00e9 nel tempo sono stati riscontrati effetti collaterali e varie complicazioni, oggi viene spesso sostituito, in alternativa, con la ventosa ostetrica.\nModalit\u00e0 operative.\nSpesso lo strumento viene montato dopo averlo applicato sulla testa fetale. Quando pronti, con una trazione verso l'esterno, si aiuta la progressione della testa fetale che cos\u00ec facilita la fuoriuscita dell'intero corpo del nascituro. Il forcipe venne tenuto dai Chamberlen come \"segreto di famiglia\" per varie generazioni, veniva trasportato in un apposito contenitore e coperto da un sontuoso drappo. Gi\u00e0 dal Settecento il segreto venne svelato e il forcipe inizi\u00f2 ad essere utilizzato liberamente, provocando disastri quando veniva usato da mani inesperte.\nEffetti collaterali.\nIn molti casi il suo utilizzo provoca casi di cerebrolesione nei neonati, bloccando l'afflusso di sangue al cervello con conseguenze devastanti. In altri casi si verificano lesioni alla colonna vertebrale e conseguenti paralisi degli arti oppure traumi alla calotta cranica senza interessamento degli organi interni, con deturpazioni pi\u00f9 o meno gravi.\nPu\u00f2 anche recidere un nervo facciale, causando lievi paralisi del volto, come \u00e8 successo all'attore Sylvester Stallone.\nNel mondo.\nGiappone.\nIn Giappone l'impiego del forcipe fu proibito dal 1930, con pene detentive per chiunque lo usasse clandestinamente. Come alternativa al forcipe, si inizi\u00f2 ad utilizzare una ventosa, che risult\u00f2 essere pi\u00f9 facile e meno rischiosa da usare. "}
{"id": "1899327", "revid": "33689", "url": "https://it.wikipedia.org/wiki?curid=1899327", "title": "Flavio Varane", "text": "Varane \u00e8 attestato come console per il 456. In quell'anno era console in Occidente l'imperatore Avito, che per\u00f2 non fu riconosciuto dalla corte orientale; Varane fu allora nominato console assieme a Flavio Giovanni, ma tutte le iscrizioni a suo nome sono post-consolato. "}
{"id": "1899330", "revid": "22475", "url": "https://it.wikipedia.org/wiki?curid=1899330", "title": "Rotterdam School of Management", "text": "La Rotterdam School of Management, Erasmus University (RSM) \u00e8 la scuola di amministrazione aziendale della Universit\u00e0 Erasmus e sin dal 1970 si occupa di offrire un percorso formativo in materia di gestione e sviluppo aziendali. La RSM ha ottenuto l'accreditamento da parte degli organismi AACSB, EQUIS e AMBA. Le sedi operative sono situate a Rotterdam, Paesi Bassi, e a Chengdu, Cina.\nFormazione.\nLa RSM \u00e8 considerata dal Financial Times tra le migliori scuole di business d\u2019Europa. L\u2019istituto offre programmi accademici che comprendono sia corsi di laurea BSc, MSc e MBA a tempo pieno che corsi personalizzati e di breve durata per dirigenti e aziende, aperti a tutti. I programmi di gestione aziendale della RSM spaziano dalla logistica, all\u2019innovazione, al marketing, alla finanza, alle risorse umane e alla sostenibilit\u00e0. La rete di alumni della RSM conta circa 34.000 membri in tutto il mondo.\nRicerca.\nI ricercatori dalla RSM e dall\u2019 sono riuniti nell\u2019, una delle comunit\u00e0 di ricerca nell\u2019ambito della gestione aziendale pi\u00f9 grandi e citate d\u2019Europa, con circa 350 ricercatori. L\u2019ERIM offre un programma di ricerca di livello master e programmi di dottorato, mettendo a disposizione delle aziende e dei dirigenti conoscenze attuali acquisite grazie all\u2019attivit\u00e0 di ricerca, che \u00e8 inserita nel portfolio formativo della RSM."}
{"id": "1899334", "revid": "135224", "url": "https://it.wikipedia.org/wiki?curid=1899334", "title": "HK P8", "text": ""}
{"id": "1899337", "revid": "6923", "url": "https://it.wikipedia.org/wiki?curid=1899337", "title": "Laser a cascata quantica", "text": "Un laser a cascata quantica (in lingua inglese: Quantum cascade laser, QCL) \u00e8 un tipo di laser a semiconduttore che emette radiazioni nella porzione dello spettro elettromagnetico compresa tra il medio e il lontano infrarosso. \u00c8 stato sperimentato per la prima volta da Jerome Faist, Federico Capasso, Deborah Sivco, Carlo Sirtori, Albert Hutchinson e Alfred Cho nei Bell Laboratories nel 1994.\nFunzionamento.\nInvece di stimolare gli elettroni e le lacune in un semiconduttore a emettere fotoni coerenti in un unico salto quantico, l'idea alla base consiste nell'obbligare i soli elettroni a farlo in successivi salti di minore energia. A energia minore corrisponde una maggiore lunghezza d'onda; il processo pu\u00f2 essere esteso oltre le frequenze dell'infrarosso, fino ai terahertz. Il fenomeno che coinvolge gli elettroni nei salti quantici all'interno della struttura \u00e8 pi\u00f9 simile a un effetto domino che a un effetto valanga e proprio come succede con le tessere del domino, un solo elettrone pu\u00f2 innescare una cascata quantica.\nSono stati inventati altri mezzi per generare fotoni terahertz, ma nessuno \u00e8 in grado di competere con i QCL in potenza di emissione, elasticit\u00e0 di modulazione e semplicit\u00e0 di costruzione. Si realizzano con le nanotecnologie, tecniche di ingegneria dei materiali che permettono di deporre sottili strati di semiconduttore tramite MBE (Molecular-Beam Epitaxy: epitassia da fasci molecolari), ottenendo in spessori monomolecolari una serie di strati di materiali semiconduttori con energy gap differenti (tipicamente della famiglia AlGaAs/GaAs). Il risultato \u00e8 una successione di \"buche e barriere\" energetiche che, con i loro spessori, determinano le posizioni dei livelli permessi. Un laser a cascata quantica pu\u00f2 essere costituito da 25-75 stadi di questo tipo. Ci\u00f2 vuol dire che da un elettrone iniettato nella struttura si possono generare potenzialmente fino a 75 fotoni. Un laser convenzionale, invece, pu\u00f2 generare solo un singolo fotone da una coppia elettrone-lacuna. Per questo, un QCL \u00e8 in grado di fornire potenze fino a due ordini di grandezza superiori ai convenzionali diodi laser.\nIn regime impulsato, modulando la corrente di alimentazione a temperatura ambiente (), si raggiungono potenze di picco di , mentre in funzionamento continuo alla temperatura dell'azoto liquido (), la potenza estratta \u00e8 di circa , con interessanti valori di NEP (Noise Equivalent Power). Il laser a cascata quantica, unendo ai vantaggi dei nanodispositivi la tecnica di ingegneria delle bande, si \u00e8 affermato come una struttura di elevato interesse pratico, che ha permesso di realizzare sorgenti laser affidabili, con emissione nella banda fra 0,5 e , evitando materiali semiconduttori di difficile lavorazione, come i sali di piombo.\nLa sperimentazione sul campo dell'utilit\u00e0 dei QCL ha aumentato notevolmente gli spunti di ricerca per possibili miglioramenti, fino a ottenere dispositivi di buona potenza, con la possibilit\u00e0 di variare la frequenza emessa modulando la corrente di polarizzazione o la temperatura. Dal punto di vista commerciale, \u00e8 una realizzazione di elevato interesse per le possibili applicazioni in molti campi. Un sistema di controllo e sicurezza a terahertz \u00e8 in grado di rilevare oggetti nascosti sotto ai vestiti come lame in ceramica o esplosivi nei tacchi delle scarpe. Ci sono applicazioni anche nelle telecomunicazioni ottiche veloci nello spazio libero (FSO, Free Space Optics), nelle indagini cliniche non invasive nelle quali \u00e8 possibile diagnosticare alcuni tipi di cancro del colon (o anche il diabete e l'ulcera) con una semplice analisi del respiro del paziente. Possibili sviluppi ci sono anche nella radioastronomia, nella spettroscopia ad alta risoluzione, nella microscopia, nelle analisi non distruttive e di certificazione senza radiazioni ionizzanti e in applicazioni militari.\nUn campo di particolare interesse \u00e8 dato dai sensori. Ne esistono di molto validi: alcune strutture nel campo dei MOSFET; gli HEB (Hot Electron Bolometer), nanostrutture criogeniche in nitruro di niobio impiegate ormai da decenni in radioastronomia e nella fisica del plasma dei Tokamak. Rimangono ancora ampiamente coperti da segreto industriale e militare gli amplificatori, filtri, modulatori, trasmettitori, polarizzatori, spettrometri e reticoli dedicati alla banda dei terahertz."}
{"id": "1899339", "revid": "290948", "url": "https://it.wikipedia.org/wiki?curid=1899339", "title": "Scambio di calore", "text": ""}
{"id": "1899341", "revid": "17839127", "url": "https://it.wikipedia.org/wiki?curid=1899341", "title": "Sale Djordjevic", "text": ""}
{"id": "1899342", "revid": "78273", "url": "https://it.wikipedia.org/wiki?curid=1899342", "title": "Trasferimento del calore", "text": ""}
{"id": "1899346", "revid": "253269", "url": "https://it.wikipedia.org/wiki?curid=1899346", "title": "Ray Stevenson", "text": "Stevenson \u00e8 principalmente noto per aver interpretato Tito Pullo nella serie televisiva \"Roma\" prodotta da Rai/BBC/HBO, e per aver dato il volto al personaggio dei fumetti Frank Castle in \"Punisher - Zona di guerra\".\nBiografia.\nRay Stevenson ha sognato sin da bambino di diventare un attore.\nNel 2004 ottiene un ruolo importante in \"King Arthur\", insieme a Clive Owen, Keira Knightley e Ioan Gruffudd. La consacrazione arriva un anno dopo, nel 2005, quando partecipa alla serie televisiva \"Roma\", interpretando Tito Pullo.\nCon il successo ottenuto, nel 2008 Stevenson viene scritturato come protagonista dell'horror \"Outpost\", diretto da Steve Barker, e partecipa a \"Aiuto vampiro\" di Paul Weitz, adattamento dei libri di Darren Shan, accanto a Willem Dafoe, Ken Watanabe e Salma Hayek.\nNel 2008 interpreta il protagonista Frank Castle nel \"reboot\" dell'antieroe dei fumetti Marvel \"Punisher - Zona di guerra\", per la regia di Lexi Alexander.\nNel 2011 interpreta Volstagg nel film \"Thor\" diretto da Kenneth Branagh, ruolo che riprende nei sequel ' nel 2013 e ' nel 2017, e Porthos in \"I tre moschettieri\".\nNel 2012 fa parte del cast di \"Dexter\", dove interpreta il boss della mafia ucraina Isaak Sirko.\nNel 2014 e 2015, rispettivamente, interpreta il ruolo di Marcus Eaton nel film distopico \"Divergent\" e nel suo sequel, \"\".\nDal 2016 al 2017 interpreter\u00e0 il pirata Edward Teach, meglio noto come Barbanera, nella serie televisiva statunitense \"Black Sails\".\nVita privata.\nDal 1997 al 2005 \u00e8 stato sposato con l'attrice Ruth Gemmell.\nDal 2005 \u00e8 legato all'antropologa italiana Elisabetta Caraccia, conosciuta sul set della serie \"Roma\"; hanno avuto tre figli, Sebastiano Derek (2007), Leonardo George (2011) e Lodovico (2013).\nDoppiatori italiani.\nNelle versioni in italiano dei suoi film, Stevenson \u00e8 stato doppiato da: \nDa doppiatore \u00e8 sostituito da:"}
{"id": "1899347", "revid": "290948", "url": "https://it.wikipedia.org/wiki?curid=1899347", "title": "Trasmissione di calore", "text": ""}
{"id": "1899352", "revid": "16784", "url": "https://it.wikipedia.org/wiki?curid=1899352", "title": "Paesi nell'Oblast' di Volinia", "text": "Questa pagina riporta, in ordine alfabetico, la lista dei paesi presenti nell'Oblast' di Volinia, Ucraina."}
{"id": "1899357", "revid": "61051", "url": "https://it.wikipedia.org/wiki?curid=1899357", "title": "Bristol Cherub II", "text": ""}
{"id": "1899366", "revid": "290948", "url": "https://it.wikipedia.org/wiki?curid=1899366", "title": "Scambio termico", "text": ""}
{"id": "1899367", "revid": "290948", "url": "https://it.wikipedia.org/wiki?curid=1899367", "title": "Scambio di quantit\u00e0 di moto", "text": ""}
{"id": "1899374", "revid": "110157", "url": "https://it.wikipedia.org/wiki?curid=1899374", "title": "The Cream of Eric Clapton", "text": "The Cream of Eric Clapton \u00e8 un album raccolta di successi di Eric Clapton, pubblicato nel 1987. Include canzoni eseguite con tre dei gruppi di cui ha fatto parte, ovvero i Cream, i Blind Faith e i Derek and the Dominos, oltre a canzoni della sua carriera solista."}
{"id": "1899378", "revid": "125093334", "url": "https://it.wikipedia.org/wiki?curid=1899378", "title": "Cetra (casa discografica)", "text": "La Cetra, \u00e8 stata una casa discografica italiana, attiva tra il 1933 e il 1957, anno in cui, fondendosi con la Fonit (Fonodisco Italiano Trevisan) diede vita alla Fonit Cetra. \nStoria della Cetra.\nLa C.e.t.r.a. (il nome \u00e8 l'acronimo di \"Compagnia per edizioni, teatro, registrazioni ed affini\") nasce a Torino il 10 aprile 1933 su iniziativa dell'Ente Italiano per le Audizioni Radiofoniche (EIAR), che decide di trasformare le Edizioni musicali Radiofono, attive dal 15 settembre 1923 (e di sua propriet\u00e0) in casa discografica, cambiandone il nome in Cetra Societ\u00e0 Anonima; in seguito l'azienda diventer\u00e0 una s.p.a.\nInizialmente la Cetra eseguiva solamente le registrazioni in proprio e la distribuzione dei dischi, per la stampa dei quali si avvaleva invece della Parlophon come facilmente riscontrabile sulle etichette.\nIn breve tempo, iniziando anche lo stampaggio di dischi propri e con propri macchinari, diventa una delle aziende leader nella discografia italiana (all'epoca si stampavano soltanto dischi a 78 giri), grazie soprattutto al legame con l'ente radiofonico EIAR, facendo s\u00ec che tutti i maggiori cantanti trasmessi dalla radio incidessero poi per la Cetra.\nNel dopoguerra continua ad avere una posizione di rilievo sul mercato, grazie ad artisti come Nilla Pizzi, Achille Togliani, Claudio Villa (a partire dal 1957), e all'opera del suo direttore generale, Edgardo Trinelli.\nLa Cetra distribu\u00ec anche alcune piccole etichette satelliti, come la Fon e la Mayor.\nCon un atto datato 16 dicembre 1957 la Fonit e la Cetra decisero di fondersi in una nuova societ\u00e0, la Fonit Cetra; il marchio Cetra continua ad esistere all'interno della nuova azienda.\nI dischi pubblicati.\nPer la datazione ci siamo basati sull'etichetta del disco, sul disco stesso o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile, e nel caso dei 78 giri sulla gommalacca).\n45 giri - Serie SP.\nI 45 giri pubblicati dopo la fusione con la Fonit sono elencati nel Catalogo Fonit Cetra\n45 giri - Serie SPD.\nI 45 giri pubblicati dopo la fusione con la Fonit sono elencati nel Catalogo Fonit Cetra"}
{"id": "1899380", "revid": "729019", "url": "https://it.wikipedia.org/wiki?curid=1899380", "title": "Heckler &amp; Koch USP Compact", "text": "La USP Compact \u00e8 una variante della pistola semiautomatica USP prodotta dalla Heckler &amp; Koch.\nCaratteristiche.\nLa versione Compact della pistola USP \u00e8 pi\u00f9 piccola e leggera del modello standard ma conserva tutte le caratteristiche e i vantaggi di quest'ultima.\nA differenza delle altre pistole delle stesse dimensioni, che utilizzano un'impugnatura a due dita, la USP Compact permette di stringere l'arma con tutte le tre dita libere; per una migliore presa, la base del caricatore \u00e8 personalizzabile, intercambiabile tra piatta o allungata e angolata.\nPer ridurre la lunghezza della canna e del carrello, il sistema di riduzione del rinculo presente nella USP standard \u00e8 stato sostituito con un sistema di ammortizzamento a molla.\nVarianti.\nLa USP Compact \u00e8 stata realizzata anche in una variante militare, la USP Compact Tactical.\nLa versione Tactical utilizza esclusivamente cartucce .45 ACP, da cui l'abbreviazione USP45CT.\nLa canna \u00e8 pi\u00f9 lunga ed \u00e8 dotata di filettatura finale per l'uso del silenziatore; inoltre, al di sotto della canna, la pistola \u00e8 dotata di una slitta per l'aggancio di una torcia tattica."}
{"id": "1899381", "revid": "105384182", "url": "https://it.wikipedia.org/wiki?curid=1899381", "title": "Crossroads (Eric Clapton)", "text": "Crossroads \u00e8 un cofanetto, pubblicato nel 1988, che raccoglie quattro CD, nei quali viene ripercorsa la carriera musicale di Eric Clapton dal 1963 al 1987 con tutte le formazioni in cui Clapton ha militato nel corso della sua lunghissima carriera musicale: The Yardbirds, John Mayall &amp; The Bluesbreakers, Cream, Blind Faith, Delaney &amp; Bonnie &amp; Friends, Derek and the Dominos e carriera Solista. Il cofanetto ha vinto nel 1989 un Grammy Award for Best Album Notes scritto da Anthony DeCurtis."}
{"id": "1899387", "revid": "228587", "url": "https://it.wikipedia.org/wiki?curid=1899387", "title": "Agriturist", "text": "Agriturist \u00e8 la prima associazione agrituristica costituita in Italia.\nStoria.\nNasce nel 1965, per iniziativa della Confagricoltura, come Associazione Nazionale Agricoltura e Turismo per poi assumere (1978) l'attuale ragione sociale di Associazione Nazionale per l'Agriturismo, l'Ambiente e il Territorio (senza scopo di lucro).\nDapprima l'Agriturist ha svolto una intensa attivit\u00e0 di studio e promozione culturale della valorizzazione turistica delle campagne e delle aziende agricole, attingendo ad esperienze gi\u00e0 da tempo maturate in Francia e in Scozia. Protagonista di questa fase dell'attivit\u00e0 dell'Associazione \u00e8 stato l'imprenditore agricolo toscano, Simone Velluti Zati, presidente di Agriturist dalla fondazione fino al 1998, che partecipa attivamente ad associazioni internazionali (Europa Nostra, Bureau Europe\u00e9nne de l'Environnement) promuovendo un intenso scambio di esperienze con delegati di tutti i principali paesi europei.\nInizialmente l'idea di Agriturist di promuovere l'ospitalit\u00e0 nelle aziende agricole suscit\u00f2 l'entusiasmo di alcuni, ma anche la perplessit\u00e0 di altri; questi ultimi vedevano nel nascente agriturismo una frivolezza che avrebbe distratto gli imprenditori agricoli dal proprio ruolo produttivo incoraggiandoli ad abbandonare la coltivazione dei fondi a vantaggio di una pi\u00f9 lucrosa attivit\u00e0 turistica. Fra i sostenitori della prima ora dell'agriturismo, segnaliamo alcuni dirigenti dell'allora Ministero dell'Agricoltura che sostennero efficacemente, fin dall'inizio, l'attivit\u00e0 dell'Agriturist.\nAgriturist puntava al riconoscimento ufficiale dell'agriturismo attraverso l'emanazione di una legge che definisse e disciplinasse l'ospitalit\u00e0 \u201cin fattoria\u201d come attivit\u00e0 di promozione e sostegno economico dell'agricoltura. L'obiettivo si realizz\u00f2 nel 1985, con l'emanazione della prima legge-quadro statale, la Legge 5 dicembre 1985, n. 730. In seguito Agriturist collabor\u00f2 attivamente all'emanazione delle leggi regionali che dovevano recepire la legge quadro ed indicare norme regolamentari puntuali.\nGi\u00e0 dal 1975, tuttavia, Agriturist avvi\u00f2 una intensa attivit\u00e0 di promozione dell'accoglienza agrituristica, con la pubblicazione della prima \u201cGuida dell'Ospitalit\u00e0 Rurale\u201d, che verr\u00e0 aggiornata in edizioni annuali fino ai giorni nostri. Dal 1996 la Guida Agriturist \u00e8 stata pubblicata anche in Internet all'interno del portale istituzionale dell'Associazione.\nNel 1987, Agriturist ha ottenuto dal Ministero dell'Ambiente il riconoscimento di Associazione Ambientalista.\nNel 1998, Velluti Zati decise di non ricandidarsi alla presidenza. Fu eletto presidente l'imprenditore agricolo Riccardo Ricci Curbastro, romano di nascita, produttore vitivinicolo in Franciacorta.\nDurante la presidenza di Ricci Curbastro, durata fino al 2007, l'Agriturist ha sviluppato un efficiente sistema di assistenza alle imprese su temi normativi, organizzativi e promozionali; ha aumentato il numero delle sedi territoriali (17 Associazioni Regionali, 65 Sezioni Provinciali) e accresciuto la base associativa (circa 4500 imprese). Fra le molte nuove iniziative dell'Associazione, in questo periodo, vanno ricordate: la realizzazione di un sistema di certificazione della qualit\u00e0 di accoglienza (con rilascio del marchio \"Agriturist Qualit\u00e0\"), che sar\u00e0 in seguito accreditato ufficialmente presso il Sincert; e l'istituzione del Convegno annuale dei Quadri Dirigenti. Agriturist ha anche collaborato attivamente alla stesura di una nuova legge-quadro per l'agriturismo, approvata nel febbraio del 2006 (L. 20 febbraio 2006, n. 96).\nDopo Ricci Curbastro, \u00e8 stata eletta presidente di Agriturist, nel giugno del 2007, Vittoria Brancaccio, imprenditrice agricola napoletana che conduce una azienda nella penisola sorrentina. La sua presidenza \u00e8 caratterizzata da una incisiva interlocuzione col Dipartimento per la competitivit\u00e0 e il turismo e con l'ENIT finalizzata ad ottenere una migliore visibilit\u00e0 dell'agriturismo nella promozione dell'offerta turistica italiana sui mercati internazionali. Agriturist ha anche aderito alla campagna di informazione contro il consumo di suolo agricolo.\nAgriturist ha collaborato con il Ministero delle politiche agricole alimentari e forestali alla promozione dei prodotti a denominazione d'origine conducendo specifiche campagne informative alle quali hanno partecipato le aziende associate proponendo menu tipici per far conoscere le specialit\u00e0 agroalimentari italiane riconosciute DOP (Denominazione di origine protetta) e IGP (Indicazione geografica protetta) dall'Unione europea ai sensi del Regolamento 510/2006.\nNelle Marche la sezione Agriturist \u00e8 stata costituita nel 1985. Dal 2002 ha implementato l'assistenza ai soci fornendo consulenze tecnico-procedurali, legali e di marketing (come l'aggregazione dell'offerta agri-turistica per lo sviluppo dei mercati mediante la creazione di pacchetti turistici a tema); provvede inoltre alla ricerca delle migliori condizioni per i propri soci attraverso la stipulazione di convenzioni con fornitori di servizi. Dal 2003 pubblica la guida \"in viaggio per le Marche\" presentata ogni anno alla Borsa Italiana del Turismo di Milano realizzata con il contributo della Regione Marche. Dallo stesso anno \u00e8 attivo anche il portale www.agriturist.marche.it che raccoglie tutte le aziende agrituristche, le normative, i progetti, gli eventi, i prodotti tipici, le vacanze tematiche, le novit\u00e0 legate al mondo agrituristico. Dal 2006 Presidente \u00e8 Augusto Congionti, imprenditore agricolo maceratese. Nel 2007 Agriturist Marche ha ottenuto il riconoscimento quale Associazione di protezione ambientale a carattere regionale. Agriturist Marche ha fatto parte del tavolo di concertazione per l'elaborazione del nuovo testo della legge sulla multifunzionalit\u00e0 della Regione Marche."}
{"id": "1899390", "revid": "135224", "url": "https://it.wikipedia.org/wiki?curid=1899390", "title": "7,65 Browning", "text": ""}
{"id": "1899391", "revid": "767487", "url": "https://it.wikipedia.org/wiki?curid=1899391", "title": "Saosin", "text": "I Saosin sono un gruppo musicale statunitense proveniente da Newport Beach. Formatisi durante l'estate 2003, sono rinomati per la potenza della voce e la melodia delle chitarre. Il loro stile \u00e8 stato descritto pi\u00f9 volte come post-hardcore, emo, e screamo..\nOrigine del nome.\nL'ex cantante, Anthony Green, ha suggerito il nome \"Saosin\" per la band. Il termine deriva dall'espressione cinese \"xiao xin\", che significa \"attento\", e che pu\u00f2 venir tradotta letteralmente anche come \"piccolo cuore\". Green ha spiegato che il significato di questo nome \u00e8 un riferimento alla morte di tutte le cose, al concetto che vede, anche in filosofia, nulla essere eterno. \"Saosin\" \u00e8 anche il titolo di un brano del primo album della sua band al college, gli Audience of One, intitolato \"I Remember When This All Meant Something\".\nStoria.\nGli inizi - \"Translating The Name\" (2003\u20132004).\nLa prima formazione dei Saosin, comprendente Beau Burchell, Justin Shekoski e l'ex cantante Anthony Green, si un\u00ec nel 2003. Il 17 giugno, la band pubblic\u00f2 il primo EP \"Translating the Name\". Il successo fu immediato, grazie alla popolarit\u00e0 avuta in forum e siti di musica online.\nDivennero noti per lo stile caratteristico prima ancora che il primo studio album fosse pubblicato, e furono acclamati a furor di popolo in siti di musica e di social networking, soprattutto MySpace.\nIl batterista Pat Magrath e il bassista Zach Kennedy lasciarono la formazione molto presto. Kennedy abbandon\u00f2 il progetto per motivi personali, bramando il successo nel campo dell'arte. Fu rimpiazzato pi\u00f9 tardi da Chris Sorenson che diverr\u00e0 uno dei membri pi\u00f9 attivi all'interno della band. Magrath, gi\u00e0 tecnico della batteria per gli Slayer, non era mai entrato ufficialmente nella formazione; secondo Burchell, fu contattato per registrare il primo EP, \"Translating the Name\", e fu rimpiazzato da Alex Rodriguez subito dopo.\nPoco dopo la pubblicazione dell'EP, i Saosin iniziarono un tour negli USA assieme alle band Boys Night Out e Anatomy of a Ghost.\nIl nuovo cantante - \"Saosin EP\" (2004\u20132006).\nNel febbraio del 2004, il cantante Anthony Green lasci\u00f2 i Saosin e form\u00f2 la band Circa Survive. Gli altri membri della band attribuirono la dipartita di Green al suo uso di diverse droghe, tra cui cocaina. I Saosin finirono comunque il tour americano Warped Tour con Philip Sneed dei Story of the Year alla voce. Un'audizione pubblica inizi\u00f2 subito dopo la fine del tour.\nDopo la fine dell'audizione e l'utilizzo di numerosi ospiti nei demo, il diciannovenne Cove Reber, gi\u00e0 cantante delle band emergenti Mormon in the Middle e Stamp Out Detroit, fu annunciato ufficialmente come nuova voce dei Saosin. Reber si aggiudic\u00f2 il posto grazie ad una demotape contenente una sua performance acustica di \"Mookie's Last Christmas\".\nLa sostituzione del carismatico frontman Green non fu facile per Reber, ancora senza esperienza sui grandi palchi. Sebbene Reber avesse un elevatissimo potenziale vocale, non era ancora in grado di esprimerlo al massimo se non in studio. Durante i live, infatti nel suo cantato si denotavano stonature e cali di un certo spessore nel suo cantato a differenza del pi\u00f9 professionale Green. Questo, unito alla non eccelsa presenza scenica sul palco, scaten\u00f2 non poche critiche da parte di diversi fans.\nDopo il tour invernale \"Taste of Chaos\", la band firma con la Capitol Records in marzo, ripete il \"Warped Tour\" per la seconda volta e pubblicano il \"Saosin EP\", inteso prima come demo gratuito, poi venduto per conto della Capitol Records. Contiene versioni demo di pezzi poi inseriti nel primo album. Durante il tour registrano inoltre il video per il primo singolo, \"Bury Your Head\". Il tour continua per il resto del 2005, con numerose aperture per band come Avenged Sevenfold e Coheed And Cambria.\n\"Saosin\" (2006).\nDopo una pausa tra febbraio e giugno, il \"Warped Tour 2006\" e numerose apparizioni e comparsate in demo e compilation, i Saosin pubblicano il primo album, \"Saosin\", il 26 settembre 2006. Howard Benson fu contattato come produttore, rinomato gi\u00e0 per aver prodotto Mot\u00f6rhead e My Chemical Romance. L'album vendette 35.000 copie durante la prima settimana. Il disco vide la band cambiare tono, che divenne pi\u00f9 leggero, meno orientato all'hardcore, come invece erano definiti ai primordi; nonostante questo la band dichiara di non aver per nulla alleggerito la carica durante le esibizioni live.\nDopo l'uscita dell'album, la band divenne pi\u00f9 regolare e sicura di prima. \"Saosin\" marca cos\u00ec un nuovo inizio per la band, dopo l'insicuro periodo conseguente la dipartita di Green nel 2004.\nTour 2006-2007.\nPer il resto del 2006, i Saosin parteciparono al tour internazionale \"Taste of Chaos\", suonando fuori dagli USA per la prima volta. Ritornarono poi in tourn\u00e9e negli Stati Uniti assieme ai Senses Fail e ai Bleeding Through. Continuarono a girare locali e palcoscenici per l'intero 2007 insieme a Senses Fail, Alexisonfire, The Sleeping e Drop Dead, Gorgeous.\nIn febbraio si uniscono al tour \"Taste of Chaos 2007\". Tra aprile e giugno visitano l'Europa, l'Australia, il Giappone e l'Indonesia. Ritornati negli USA, continuano il tour da headliners insieme a Poison The Well, The Receiving End of Sirens, Fiore e Flight 409.\nA fine estate 2007, partecipano al Projekt Revolution tour, che come \"headliner\" aveva i Linkin Park. Le altre band partecipanti sono Placebo, My Chemical Romance e HIM. Terminato questo tour, girano ancora Stati Uniti e Canada con Alexisonfire, Envy On The Coast, Norma Jean e The Dear And Departed. Dopo la parte canadese del tour, terminano l'anno con alcune date in Inghilterra.\n2008: Tour e secondo album.\nDal 21 gennaio 2008 \u00e8 ricominciato ufficialmente il tour dei Saosin insieme a Armor For Sleep, Meriwether e The Bled. Ad alcune date di febbraio hanno partecipato anche i Fear Before The March Of Flames. Tra febbraio e marzo si spostano anche in Australia, poi a Singapore dove aprono per il primo live del \"Light Grenades Tour\" degli Incubus, il 7 marzo. Prima di ritornare negli USA suonano a Bali, nelle Hawaii ed in Messico. Dopo due show conclusivi in California nel mese di aprile, il tour si ferma. Sul loro MySpace \u00e8 stata recentemente annunciata la registrazione, finora in corso, del nuovo album, che uscir\u00e0 nei primi mesi del 2009.\nNel luglio 2010 viene annunciata l'uscita dal gruppo di Cover Reber.\n2014-oggi: Ritorno sulle scene.\nNel 2014 il gruppo ritorna ad esibirsi dal vivo dopo diversi importanti cambi di formazione, con il ritorno di Anthony Green, che aveva lasciato il gruppo rispettivamente nel 2004.\nNel maggio 2016 esce il terzo disco del gruppo \"Along the Shadow\"."}
{"id": "1899392", "revid": "135224", "url": "https://it.wikipedia.org/wiki?curid=1899392", "title": "CZ-Scorpion", "text": ""}
{"id": "1899406", "revid": "1517983", "url": "https://it.wikipedia.org/wiki?curid=1899406", "title": "Vittorio Baldini", "text": "Biografia.\nS'ignora il suo luogo di nascita. Nel 1566 risulta gi\u00e0 stabilito a Ferrara, dove dal 1575 divenne tipografo del duca Alfonso II d'Este. Pu\u00f2 aver incontrato il duca attraverso Giulio Cesare Brancaccio, di cui aveva stampato la traduzione dei \"Commentarii de bello Gallico\" di Giulio Cesare all'inizio del 1582.\nLa sua attivit\u00e0 di tipografo si attesta a Ferrara per circa un quarantennio soddisfando non solo le richieste della committenza ducale, ma rispondendo anche alle esigenze di un mercato librario che, seppur locale e schiacciato dalla vicina Venezia, gli consentirono di produrre sia edizioni di slargo smercio, sia volumi di grande pregio.\nIl suo primo lavoro assegnatogli dalla committenza ducale, e sua prima prova nel campo dell'editoria musicale, fu un'antologia di madrigali, \"Il lauro secco\" (1582), scritti dai pi\u00f9 rinomati compositori di Roma e dall'Italia settentrionale, come da nuovi talenti emergenti, ispirati alla cantante Laura Peverara. Successivamente stamp\u00f2 l'antologia di madrigali a sei voci, su versi del Tasso \"Il lauro secco\" (1582), seguita nel 1583 da \"Il lauro verde\", presentate come dono per le nozze della stessa Peverara, celebrate il 22 febbraio 1583..\nNel periodo dal 1586 al 1594, la produzione musicale di Baldini per Alfonso II d'Este \u00e8 molto scarsa, mentre riprende con regolarit\u00e0 dal 1594-1596. In quest'ultimo periodo pubblic\u00f2 importanti antologie di madrigalisti, definiti della \"seconda pratica\", termine coniato da Claudio Monteverdi, fra cui Luzzasco Luzzaschi, Carlo Gesualdo e Alfonso Fontanelli, tutti facenti parte della corte estense. Queste antologie, tuttavia, furono probabilmente commissionate da Carlo Gesualdo, che all'epoca si trovava a Ferrara per il suo matrimonio con Eleonora d'Este.\nDurante il periodo ferrarese Baldini stamp\u00f2 un buon numero di trattati su musica e arte, compresi quelli di Giovan Battista Aleotti ed Ercole Bottrigari.\nNel 1598 la citt\u00e0 di Ferrara entr\u00f2 nello Stato della Chiesa, e Baldini prosegu\u00ec il suo lavoro col titolo di \"stampatore episcopale o di Stato, e stampatore dell'Accademia degli Intrepidi\". Durante questo periodo la sua produzione comprese descrizioni e testi di intermezzi e altri divertimenti teatrali.\nLe edizioni di Baldini sono famose per la bellezza dei caratteri, per la finezza delle sue incisioni, per le belle pagine di titolo e per la carta di alta qualit\u00e0. Come segni di riconoscimento della sua stamperia usava, fra gli altri, una campana, la figura di Dedalo e un sole.\nMorto nel febbraio 1618, la sua attivit\u00e0 \u00e8 continuata dalla due eredi: la seconda moglie Laura Volpara e la nipote Vittoria Baldini. La produzione alla Campana cesser\u00e0 definitivamente nel 1622 quando i materiali tipografici verranno presumibilmente acquisiti da Francesco Suzzi."}
{"id": "1899413", "revid": "155118", "url": "https://it.wikipedia.org/wiki?curid=1899413", "title": "Emico", "text": ""}
{"id": "1899417", "revid": "93556", "url": "https://it.wikipedia.org/wiki?curid=1899417", "title": "Distretto di Arumeru", "text": " \nIl distretto di Arumeru o Meru \u00e8 uno dei distretti in cui \u00e8 amministrativamente suddivisa la regione di Arusha in Tanzania. \nSuddivisione amministrativa.\nIl distretto \u00e8 suddiviso amministrativamente in 37 circoscrizioni (\"ward\"). Le circoscrizioni sono:"}
{"id": "1899419", "revid": "599013", "url": "https://it.wikipedia.org/wiki?curid=1899419", "title": "Cronaca dei Pitti", "text": "La Cronaca dei Pitti \u00e8 il nome dato dagli storici ad una lista di re dei Pitti.\nLa lista inizia migliaia di anni prima che siano esistite registrazioni storiche in Pictavia e termina dopo che la Pictavia si \u00e8 evoluta nella moderna Scozia.\nIl manoscritto originale (ormai perso) sembrerebbe datare ai primi anni del regno di Kenneth II, che govern\u00f2 la Scozia dal 971 al 995, in quanto questi \u00e8 l'ultimo sovrano menzionato nella lista e oltretutto senza la durata del suo regno, come se l'estensore non ne fosse a conoscenza.\nAttualmente l'opera \u00e8 tramandata dal manoscritto Poppleton risalente al XIV secolo\nEsistono numerose versioni della \"Cronaca dei Pitti\". Quella chiamata \"A\" \u00e8 probabilmente la pi\u00f9 vecchia, la pi\u00f9 completa e forse quella che contiene anche il maggior numero di errori. \u00c8 composta da tre parti:\n\u00c8 abbastanza evidente che le ultime due parti siano state originalmente redatte in gaelico a causa della presenza di molti termini gaelici tradotti in latino"}
{"id": "1899420", "revid": "767487", "url": "https://it.wikipedia.org/wiki?curid=1899420", "title": "Oswaldo Ram\u00edrez", "text": "Con 195 reti \u00e8 attualmente il secondo miglior marcatore di sempre del campionato peruviano. \u00c8 inoltre l'ottavo miglior marcatore di sempre nella Coppa Libertadores, con 26 gol in 50 partite.\nCarriera.\nInizia la sua carriera in Per\u00f9 nel 1966 allo Sport Boys; nel 1968 vince la classifica cannonieri del Campionato peruviano con 26 reti in 26 partite. Nel 1970 \u00e8 ingaggiato dall'Universitario de Deportes, dove resta per 5 anni, vincendo 2 titoli nazionali. Con l'Universitario in totale gioca 183 partite e segna 95 gol.\nNel 1975 sbarca in Messico, all'Atl\u00e9tico Espa\u00f1ol e vince subito la CONCACAF Champions' Cup.\nNel 1977 passa allo Sporting Cristal, dove rimane per 3 anni. Nel 1980 si trasferisce al Deportivo Galicia. Torna allo Sporting Cristal nel 1981. Si ritira nel 1982.\nNazionale.\nNel 1969 ha segnato i due gol del Per\u00f9 nel pareggio 2-2 contro l'Argentina a Buenos Aires, causando l'eliminazione argentina dal Mondiale 1970.\nCon la Nazionale peruviana prende parte al e conquista la Coppa America 1975."}
{"id": "1899422", "revid": "93556", "url": "https://it.wikipedia.org/wiki?curid=1899422", "title": "Distretto rurale di Arusha", "text": " \nIl distretto rurale di Arusha \u00e8 uno dei distretti in cui \u00e8 amministrativamente suddivisa la regione di Arusha in Tanzania. \nSuddivisione amministrativa.\nIl distretto \u00e8 suddiviso amministrativamente in circoscrizioni (\"ward\"). Le circoscrizioni sono:"}
{"id": "1899431", "revid": "17840991", "url": "https://it.wikipedia.org/wiki?curid=1899431", "title": "Solgenitsin", "text": ""}
{"id": "1899435", "revid": "767487", "url": "https://it.wikipedia.org/wiki?curid=1899435", "title": "Alejandro Villanueva", "text": "Soprannonimato \"Manguera\", era un giocatore di innato senso del gol, oltre che di un ottimo controllo di palla.\nCarriera.\nInizi\u00f2 la sua carriera nella stagione 1927, giocando la sua prima partita nell'Alianza Lima, di cui \u00e8 una delle bandiere storiche; lo stadio in cui gioca la societ\u00e0 porta il suo nome.\nCon la nazionale peruviana prese parte al .\nNel 1936 partecip\u00f2 alle Olimpiadi di Berlino, nel corso delle quali il Per\u00f9 raggiunse la semifinale battendo la Finlandia per 7-3 e l'Austria per 4-2. La vittoria contro gli austriaci fu per\u00f2 annullata dalla FIFA, che ordin\u00f2 di giocare nuovamente la partita senza spettatori, provocando il ritiro del Per\u00f9. In quel torneo Villanueva segn\u00f2 quattro gol."}
{"id": "1899437", "revid": "547034", "url": "https://it.wikipedia.org/wiki?curid=1899437", "title": "Nolinsk", "text": "Nolinsk \u00e8 una cittadina della Russia europea nordorientale (Oblast' di Kirov), situata sul versante orientale degli Uvali della Vjatka, sul fiume \"Voja\", 143 km a sud del capoluogo Kirov; \u00e8 il capoluogo amministrativo del distretto omonimo.\nFondata nel 1668 con il nome di \"Nikol'skij Pogost\" (\u041d\u0438\u043a\u043e\u043b\u044c\u0441\u043a\u0438\u0439 \u043f\u043e\u0433\u043e\u0441\u0442), fu poi conosciuto come villaggio (\"selo\") di \"Noli\" (dal nome del piccolo fiume \"Nolja\"); ottenne lo \"status\" di citt\u00e0 nel 1780. Negli anni dal 1940 al 1957 si chiam\u00f2 \"Molotovsk\" in onore del rivoluzionario e statista \"Vja\u010deslav Molotov\".\nNolinsk \u00e8 un piccolo centro industriale, con stabilimenti meccanici e alimentari.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1899438", "revid": "62221", "url": "https://it.wikipedia.org/wiki?curid=1899438", "title": "Distretto di Vel'sk", "text": ""}
{"id": "1899445", "revid": "122160079", "url": "https://it.wikipedia.org/wiki?curid=1899445", "title": "Yep (casa discografica)", "text": "La Yep \u00e8 stata una casa discografica italiana attiva tra il 1974 e i primi anni novanta.\nStoria della Yep.\nLa Yep venne fondata nel 1974 dai fratelli Franco ed Elio Palumbo, tarantini; Elio aveva lavorato per parecchio tempo in Rai (anche al programma \"Il musichiere\") ed in seguito come manager di vari artisti, tra cui Mino Reitano.\nLa sede dell'etichetta fu stabilita a Roma; come arrangiatore venne chiamato Italo Cammarota, musicista con molta esperienza nell'orchestra della Rai.\nLa Yep si caratterizz\u00f2 subito per l'attenzione alla musica leggera melodica che, di fatto, fu l'unico genere in cui si specializz\u00f2, con complessi come i Santo California (a cui si deve il maggior successo della casa discografica con il brano \"Torner\u00f2\") e il quintetto I Romans, oltre che con il duo Juli &amp; Julie, formato dalla cantante siciliana Angela Cracchiolo (che in precedenza aveva assunto il nome d'arte di Angela Bini) e Giulio Todrani, il padre di Giorgia (che debutta discograficamente proprio con questa etichetta nel 1979 in duetto con Cristina Montefiori in \"Chiamatemi Andrea\").\nNel decennio successivo, pur essendo in fase calante, l'etichetta riusc\u00ec ancora a lanciare nomi come Flavia Fortunato e Jo Chiarello.\nPer la distribuzione l'etichetta si appoggi\u00f2 a varie etichette maggiori, tra cui la Dischi Ricordi e la Polygram.\nLa Yep cess\u00f2 le attivit\u00e0 negli anni novanta.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci si \u00e8 basati sulla numerazione del catalogo; se esistenti, si sono riportati, oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1899447", "revid": "124172969", "url": "https://it.wikipedia.org/wiki?curid=1899447", "title": "Pratt &amp; Whitney JT3C", "text": "Il Pratt &amp; Whitney JT3C, denominazione militare J57, era un turbogetto dotato di postbruciatore prodotto dall'azienda statunitense Pratt &amp; Whitney dagli anni cinquanta.\nEvoluzione del turboelica T45, Il JT3 venne progettato e prodotto per equipaggiare l'XB-52, prototipo del futuro bombardiere strategico B-52 Stratofortress, dall'omonima ditta statunitense Pratt &amp; Whitney. Capace di fornire una spinta di 45 KN, fu il primo motore turbogetto con prestazioni cos\u00ec elevate per l'epoca.\nSviluppo.\nGi\u00e0 durante la seconda guerra mondiale la Pratt &amp; Whitney aveva condotto degli esperimenti sui motori a getto, senza per\u00f2 essere in grado di riuscire a sviluppare un motore jet capace di essere utilizzato in modo affidabile su un velivolo, costringendo di fatto la ditta statunitense a ricorrere all'acquisizione dei diritti di produzione su licenza dall'azienda britannica Rolls-Royce Ltd. A partire dal 1946 la Pratt &amp; Whitney inizi\u00f2 quindi ad investire nuovi fondi nello sviluppo di un motore jet di seconda generazione, che avrebbe dovuto vantare una spinta non inferiore ai 44,5 kN, doppia rispetto ai motori General Electric J33 e Westinghouse J34 in produzione all'epoca.\nA partire dal marzo del 1947 si iniziarono i primi lavori di progettazione con lo sviluppo di un primo motore noto con la sigla JT3. Fu quindi sviluppato un motore turboelica, il T45, che fece da base per lo sviluppo del JT3, del quale si riutilizzarono i due alberi coassiali. Questo primo progetto che prevedeva un basso rapporto di compressione sul\nprimo albero e un rapporto di compressione maggiore sul secondo, fu la base del successo di questo progett\u00f2 che sfoci\u00f2 nello sviluppo dei motori turboventola.\nIl 21 ottobre 1948 il nuovo motore JT3 fu quindi proposto ai vertici dell'USAF per il progetto del B-52, andando a sostituire i turboelica T45 che avrebbero dovuto essere impiegati sul nuovo velivolo. Per un breve periodo fu preso in considerazione anche il nuovo motore J40 sempre sviluppato e prodotto dalla Pratt &amp; Whitney, che per\u00f2 fu poi scartato nel giugno del 1949 a favore del primo progetto. Sempre nel giugno dello stesso anno l'USAF ordin\u00f2 la costruzione di due prototipi del nuovo motore, al quale venne data al denominazione militare J57, denominati dall'azienda XJ57-P-1 e JT3-10A. Nell'agosto del 1949 la Pratt &amp; Whitney aveva messo a punto una versione migliorata del J57 ed il 6 dicembre 1949 l'USAF ordin\u00f2 la costruzione di un primo lotto sperimentale di 18 motori YJ57-P-3.\nPer tutto il 1950 continuarono i test a terra e l'8 marzo 1951 il primo motore J57 venne testato in volo a bordo del bombardiere/ricognitore ad elica Boeing B-50. Il 15 aprile 1952 otto motori J57 fecero decollare per il suo primo distacco da terra l'XB-52, seguito il 18 aprile anche dal prototipo Convair YB-60 concorrente del Boeing nel ruolo di bombardiere strategico.\nSuccessivamente la Pratt &amp; Whitney propose uno sviluppo del J57 dotandolo di postbruciatore, incrementandone la spinta fino a 87,2 kN.\nComplessivamente tra il 1951 ed il 1965 furono prodotti pi\u00f9 di 21\u00a0170 motori del tipo JT3/J57, alcuni dei quali rimangono tuttora in servizio operativo.\nUtilizzazioni particolari.\nNel 1958 la Northrop svilupp\u00f2 un programma che prevedeva l'utilizzo di un bombardiere strategico senza pilota. L'SM-62 Snark che ne scatur\u00ec era un missile a lungo raggio che prevedeva il distacco dell'ordigno trasportato sull'ogiva una volta raggiunto l'obbiettivo. La propulsione era affidata ad un J57 coadiuvato da razzi supplementari utilizzati solo per il decollo."}
{"id": "1899448", "revid": "599013", "url": "https://it.wikipedia.org/wiki?curid=1899448", "title": "Katrin Rutschow-Stomporowski", "text": "Katin ha iniziato a praticare canottaggio nel 1989 con l'SC Berlino. In questo periodo ebbe come allenatore Peter Kotoll, che esercit\u00f2 una grande influenza sulla sua tecnica. Nel 1997 si trasferisce al club Wannsee e trova due nuovi allenatori Dieter \u00d6hm e Jutta Lau.\nVita privata.\nIl 20 dicembre 1999 ha sposato il collega Bernhard Stomporowski ed ha avuto due figli: Kiro Gerome e Caspar Vincent. Nel 2001 ha completato i suoi studi presso l'Universit\u00e0 di Berlino. Dal 2005 al 2007 \u00e8 stata allenatrice delle squadre junio e senior del Seeclub Zurigo, dal novembre 2007 abita a Potsdam ed \u00e8 assistente della sua ex allenatrice Jutta Lau."}
{"id": "1899450", "revid": "61051", "url": "https://it.wikipedia.org/wiki?curid=1899450", "title": "JT3C", "text": ""}
{"id": "1899452", "revid": "7336", "url": "https://it.wikipedia.org/wiki?curid=1899452", "title": "Sir Walter Raleigh", "text": ""}
{"id": "1899454", "revid": "119681255", "url": "https://it.wikipedia.org/wiki?curid=1899454", "title": "Big Barda", "text": "Big Barda \u00e8 un personaggio dei fumetti pubblicati dalla DC Comics. \u00c8 una supereroina, apparsa per la prima volta in \"Mister Miracle\" (vol. 1) n. 4 (ottobre 1971) ed \u00e8 stata creata da Jack Kirby.\nCon un'inversione di tendenza rispetto allo stereotipo femminile associato al carattere al momento della sua creazione, Barda \u00e8 fisicamente pi\u00f9 potente di suo marito ed \u00e8 molto protettiva nei suoi riguardi; \u00e8 inoltre pi\u00f9 che disposta ad usare i suoi poteri in battaglia.\nBiografia del personaggio.\nBarda nacque dalla stirpe dei Nuovi Dei circa 250 anni fa, su Apokolips. Sua madre era Big Breeda, ma Barda le fu portata via in tenera et\u00e0 per essere addestrata a diventare una guerriera.\nBarda \u00e8 un prodotto della Casa per Giovani Orfani di Granny Goodness, il cui motto \u00e8 \"Morire per Darkseid\" (il malvagio tiranno del pianeta).\nNonnina avvia Barda per diventare un giorno la condottiera del Battaglione delle \"Furie Femminili\", un gruppo di feroci donne guerriere.\nTuttavia, durante un raid, Barda incontra Scott Free, il figlio adottivo di Darkseid, e, sentendo una strana pace su di lui, se ne innamor\u00f2.\nBarda rischi\u00f2 la sua vita alleandosi con la cellula ribelle capitanata dal Nuovo Dio Himon. Entrambi aiutarono Scott a scappare da Apokolips. Infine, Barda volt\u00f2 le spalle a Nonnina e venne anche lei sulla Terra.\nScott divenne un artista dell'evasione chiamato Mister Miracle, e fece coppia con Oberon, il suo piccolo manager.\nScott e Barda furono uniti in matrimonio dal padre adottivo di Scott, l'Altopadre di Nuova Genesi.\nPer molti anni, Barda segu\u00ec Scott e Oberon in azione. Infine si ritirarono come supereroi e si trasferirono a Bailey, nel\nNew Hampshire. Tuttavia, nonostante i loro tentativi, non ebbero una vita normale. Barda, Scott e Oberon si trasferirono poi a Greenwich Village, New York.\nBarda form\u00f2 un programma di addestramento alla difesa per donne chiamato le Nuove Furie Femminili.\nDurante ci\u00f2, Barda e Superman furono catturati e controllati mentalmente da Sleez, che pianific\u00f2 di forzare i due a recitare in un film per adulti. All'ultimo momento furono salvati da Mister Miracle.\nJustice League.\nSebbene non conoscesse usi e costumi terrestri, Barda apprezz\u00f2 il suo ruolo di moglie e casalinga. Tuttavia, quando il dovere la chiam\u00f2, non esit\u00f2 mai a riassumere la condizione di guerriera, e quando Scott si un\u00ec alla Justice League International, Barda partecip\u00f2 a numerose missioni. Una volta, mentre allenava Fire, la sua arma, il Mega-Rod, fu rubato dalla sua auto.\nCon l'aiuto degli altri membri della Justice League, Barda riusc\u00ec a recuperare l'oggetto, ma non prima che molti innocenti fossero uccisi dalla sua protetta, che era incapace di resistere all'influenza corruttrice della tecnologia Apokolipsiana.\nBarda condusse perfino la Justice League in missione per recuperare suo marito quando si perse nello spazio. La missione \u00e8 la conseguenza al tentativo di Manga-Khan di vendere Scott a Nonnina Bont\u00e0.\nIl team di Barda comprendeva Martian Manhunter, Rocket Red e G'nort.\nNel tentativo di fermarli, Manga-Khan assold\u00f2 Lobo, pagandolo in cibo per delfini, per ucciderli. Questi era quasi sul punto di farcela, prima che Barda lo trasportasse in un posto casuale, che si trovava dieci piedi dietro il cranio di Guy Gardner. La ripercussione di quell'incontro, letteralmente, di menti andr\u00e0 avanti per anni.\nDopo il tempo passato con la JLA, Barda e Scott lasciarono la Terra per Nuova Genesi. Tuttavia, presto tornarono sulla Terra e presero ad abitare temporaneamente nel rifugio della Justice League.\nDurante questo periodo, la coppia si separ\u00f2 brevemente a causa della scarsa considerazione di Scott per i sentimenti di Barda.\nBarda fu membro della Justice League di propria volont\u00e0: su ordine di Takion, lei e il suo amico, il Nuovo Dio Orion, furono mandati come agenti di Nuova Genesi per servire nella squadra.\nTakion predisse che la terra stava per affrontare una grave minaccia. La loro missione fu quella di mobilitare gli eroi della Terra contro l'onnipotente Mageddon.\nNel corso del tempo, furono protagonisti di altre missioni con la JLA.\nAdam Strange ebbe bisogno del loro aiuto con un'invasione aliena, schiavizzando la JLA come parte di un bluff. La League lavor\u00f2 per giorni trasformando la Terra in un gigantesco fascio di teletrasporto.\nGli alieni furono mandati al pianeta-prigione di Takron-Galtros, che Barda menzion\u00f2 parecchie volte durante il suo calvario.\nUn'altra volta, Barda fu seriamente ferita da Queen Bee, un membro della nuova formazione della Injustice League. Una volta che Mageddon fu sconfitto, Barda e Orion si dimisero dalla Justice League.\nPoteri e abilit\u00e0.\nBarda ha una forza e resistenza che si approssimano al livello di quelle di Wonder Woman. Pu\u00f2 controllare ed emettere molte forme di energia, nonch\u00e9 scariche di energia cosmica capaci di creare esplosioni potentissime, alterare la materia e l'energia a livello sub-atomico e infine formare e manipolare costrutti di energia. Possiede un'arma high-tech chiamata Mega-Rod, che produce esplosioni estremamente violente. Pu\u00f2 anche disporre di aero-dischi che le permettono di volare e un'armatura Apokolipsiana che aumenta la sua forza gi\u00e0 superumana. \u00c8 un eccezionale guerriera, eccezionale nel combattimento corpo a corpo, tanto da essere pi\u00f9 volte andata in stallo con la potentissima Wonder Woman."}
{"id": "1899456", "revid": "61051", "url": "https://it.wikipedia.org/wiki?curid=1899456", "title": "Pratt &amp; Whitney J57", "text": ""}
{"id": "1899457", "revid": "932277", "url": "https://it.wikipedia.org/wiki?curid=1899457", "title": "Secolo giuliano", "text": "Un secolo giuliano \u00e8 lungo esattamente 36525 giorni. \u00c8 la lunghezza di un secolo nel calendario giuliano.\nGli astronomi usano il secolo giuliano come un'unit\u00e0 di tempo per le effemeridi, perch\u00e9 fornisce un utile termine per il calcolo di alcuni coefficienti della longitudine lunare e solare e nella declinazione e nell'inclinazione sull'eclittica.\nOccorre notare che un secolo giuliano \u00e8 diverso da un secolo del calendario gregoriano di circa 1,24 giorni."}
{"id": "1899458", "revid": "110157", "url": "https://it.wikipedia.org/wiki?curid=1899458", "title": "La squadra (romanzo)", "text": "La squadra \u00e8 un romanzo poliziesco di Robert Crais che ha per protagonista il detective privato Elvis Cole.\n\u00c8 stato pubblicato con il titolo Trappola per un angelo nella collana \"Il Giallo Mondadori\" (numero 2384) nel 1994.\nTrama.\nElvis Cole viene incaricato da una bellissima e timida bionda di capire le ragioni dello strano comportamento del suo fidanzato. E fin qui sembra tutto normale, per un investigatore privato.\nI problemi iniziano appena la bionda esce dalla porta, perch\u00e9 il fidanzato \u00e8 un poliziotto che lavora in una squadra molto speciale.\nSe poi si considera che il socio di Cole \u00e8 Joe Pike (ex poliziotto odiato da molti poliziotti),\nche la citt\u00e0 \u00e8 la Los Angeles e che l'indagine porta ai ghetti neri, ancora pieni di rabbia dopo la Rivolta di Los Angeles del 1992..."}
{"id": "1899461", "revid": "729019", "url": "https://it.wikipedia.org/wiki?curid=1899461", "title": "Disfagia lusoria", "text": "La disfagia lusoria, anche chiamata disfagia di Bayford-Autenrieth, \u00e8 una forma di disfagia dovuta alla compressione \"ab extrinseco\" dell'esofago secondaria a una vascolarizzazione aberrante. Nei casi dovuti ad aneurisma aortico prende il nome di disfagia aortica.\nDeve il suo nome ai medici David Bayford, che coni\u00f2 il termine alla fine del XVIII secolo dal latino \"lusus naturae\", scherzo della natura e Johann Heinrich Ferdinand von Autenrieth.\nEpidemiologia.\nSi presenta generalmente in caso di arteria succlavia aberrante DESTRA, condizione presente nello 0,5-2% della popolazione generale, o destra con arco aortico destroposto, presente solo nello 0,05-0,1% della popolazione. \u00c8 una sindrome che si presenta pi\u00f9 facilmente durante l'infanzia, mentre i rari casi descritti in et\u00e0 adulta si pensa siano da attribuire a fibrosi del tessuto connettivo situato in prossimit\u00e0 dell'esofago e della trachea.\nEziologia.\nLa sindrome clinica \u00e8 dovuta alla compressione effettuata dall'arteria anomala sull'esofago, che spesso decorre posteriormente a esso.\nClinica.\nSi tratta di una condizione per definizione sintomatica, ma che si presenta solo in pochi casi di malformazione dell'albero vascolare aortico. Si suppone che le manifestazioni cliniche possano essere dovute all'indurimento dell'endotelio aortico dovuto all'et\u00e0, anche in presenta di placche aterosclerotiche o di allungamento dell'aorta stessa, ma pu\u00f2 derivare anche da dilatazioni aneurismatiche solitarie o in presenza di un diverticolo di Kommerell.\nUna recente pubblicazione con breve review, evidenzia la asintomaticit\u00e0 della patologia arteriosa in circa il 70% dei pazienti, ma che, nei quadri conclamati, \u00e8 nella maggior parte dei casi accompagnata a disfagia.\nPu\u00f2 essere riscontrata nella sindrome di Ortner.\nTrattamento.\nLa terapia d'elezione \u00e8 l'intervento chirurgico di correzione dell'anomalia vascolare ed \u00e8 da riservarsi ai casi fortemente sintomatici non rispondenti a modifiche della dieta. L'intervento con procedura invasiva toracica \u00e8 stato sostituito, seppur in rari casi, dall'intervento con chirurgia mininvasiva: l'approccio \u00e8 caratterizzato dall'utilizzo della regione sopraclaveare (destra o sinistra, a seconda dell'origine dell'arteria anomala), con risultati generali soddisfacenti.\nCollegamenti esterni.\nManuale Merck on line"}
{"id": "1899462", "revid": "1318658", "url": "https://it.wikipedia.org/wiki?curid=1899462", "title": "M\u0101ra", "text": "Nel buddismo, M\u0101ra, ovvero 'Morte' (dalla radice sanscrita \"mri\", da cui deriva anche \"a-mrita\", \"immortale\") \u00e8 l'asura (trad.\"nemico dei Sura\" cio\u00e8 \"nemico dei Deva\") che cerc\u00f2 di distogliere Gautama Buddha dal raggiungimento del Risveglio.\nConflitto con Gautama Buddha.\nMara cerc\u00f2 prima di sedurre Siddharta tramite l'apparizione delle sue tre figlie, Tanha (lett.\"Bramosia\"), Arati (lett.\"Noia\") e Raga (lett.\"Passione\"), poi cerc\u00f2 di spaventarlo con l'apparizione di dieci eserciti di esseri mostruosi (corrispondenti ai dieci tipi di ostacoli della vita spirituale):\nMara \u00e8 il tentatore, colui che distrae gli esseri dalla pratica rivolta alla Liberazione dal Sa\u1e43s\u0101ra, rendendo la vita mondana seducente o facendo sembrare il negativo come positivo. Esso rappresenta, pi\u00f9 in generale, la Morte spirituale, tutto ci\u00f2 che ostacola la via verso la \"Bodhi\".\nEtimologia.\nL'antico termine \"mara\", in sanscrito, deriverebbe dal verbo proto indo-europeo \"mer\"=morire, come in lingua lettone; Letteralmente il suo nome significa \"Uccisore\".\nAltre accezioni successive.\nNel buddismo post-conciliare (successivo al Secondo Concilio di Pataliputra) vengono aggiunti altri tre sensi al nome \"Mara\":\nNel buddhismo moderno.\nIl recente buddhismo ha riconosciuto un'interpretazione sia letterale che psicologica di M\u0101ra. M\u0101ra \u00e8 descritto sia come entit\u00e0 che ha un'esistenza letterale, proprio come le varie divinit\u00e0 del pantheon Vedico sono mostrate come esistenti attorno al Buddha, sia come forza psicologica primaria: una metafora per vari processi di dubbio e tentazione che ostruiscono la pratica religiosa."}
{"id": "1899463", "revid": "102134", "url": "https://it.wikipedia.org/wiki?curid=1899463", "title": "Mara (demone)", "text": ""}
{"id": "1899464", "revid": "204012", "url": "https://it.wikipedia.org/wiki?curid=1899464", "title": "Disfagia aortica", "text": ""}
{"id": "1899469", "revid": "22475", "url": "https://it.wikipedia.org/wiki?curid=1899469", "title": "Michael Freedman", "text": " \nLavora per la Microsoft in un gruppo di ricerca sui computer quantistici.\nBiografia.\nFreedman sostiene il suo PhD in matematica nella Universit\u00e0 di Princeton nel 1973 sotto la supervisione di William Browder. Dal 1973 al 1975 \u00e8 titolare di un posto al dipartimento di matematica della Universit\u00e0 della California a Berkeley. Nel 1975 diventa membro dell'Institute for Advanced Study e nel 1976 si sposta all'Universit\u00e0 della California a San Diego.\nNel 1986 vince la medaglia Fields per aver risolto la congettura di Poincar\u00e9 in dimensione 4. Pi\u00f9 precisamente, Freedman ha dimostrato il seguente fatto:\nOgni variet\u00e0 topologica chiusa di dimensione 4 omotopicamente equivalente alla sfera quadridimensionale formula_1 \u00e8 omeomorfa ad formula_1. \nLa congettura di Poincar\u00e9 nella forma originale \u00e8 stata formulata alla fine del XIX secolo: si tratta dello stesso enunciato in dimensione 3 invece che 4. Tale congettura \u00e8 stata risolta vent'anni dopo dal matematico russo Grigori Perelman, anch'egli vincitore di una medaglia Fields (da lui, peraltro, rifiutata)."}
{"id": "1899470", "revid": "339392", "url": "https://it.wikipedia.org/wiki?curid=1899470", "title": "Marina da Guerra Imperiale Russa", "text": ""}
{"id": "1899471", "revid": "256896", "url": "https://it.wikipedia.org/wiki?curid=1899471", "title": "Accademia di Russia", "text": ""}
{"id": "1899472", "revid": "1745361", "url": "https://it.wikipedia.org/wiki?curid=1899472", "title": "Vittorio Parisi (cantante)", "text": "Biografia.\nProveniente da una famiglia di modestissime condizioni economiche, tent\u00f2 durante l'adolescenza i pi\u00f9 umili mestieri manuali.\nInizi\u00f2 la sua carriera nel mondo della lirica, debuttando nel 1919 a Firenze nel ruolo del Conte d'Almaviva ne \"Il barbiere di Siviglia\", dopodich\u00e9, nel 1922, grazie a Evemero Nardella, che lo preg\u00f2 di sostituire Salvatore Papaccio nell'interpretazione di \"Silenzio cantatore\" all'audizione di una Piedigrotta della Casa Editrice La Canzonetta, trov\u00f2 l'occasione di lancio nel mondo della canzone. Da allora, pur essendo in privato legati da grande amicizia, i due divennero rivali per il pubblico, che si divise in due schiere di appassionati del bel canto, rimarcando a scopo commerciale le loro differenze stilistiche.\nVittorio Parisi ottenne i primi successi con \"Qui fu Napoli\" (1924) e \"Quanno tramonta 'o sole\" (1928), ed interpret\u00f2, in seguito, quasi tutti i brani della tradizione napoletana. Lanci\u00f2 \"Dicitencello vuje\" (1930), \"Passione\" (1934) e \"Na sera 'e maggio\" (1938), suoi cavalli di battaglia.\nPer tutti gli anni '20 del Novecento incise dischi per l'etichetta discografica Phonotype, dopodich\u00e9 pass\u00f2 all'etichetta La voce del padrone. Poi, negli anni '40 incise per la Fonit.\nNegli anni trenta trov\u00f2 grande successo in America, esibendosi in coppia con la regina degli emigranti Gilda Mignonette.\nDopo un attacco di cuore nel 1949, fu costretto a rallentare la sua attivit\u00e0 e a ritirarsi definitivamente dalle scene nel 1951, dedicandosi alla composizione di molte poesie e all'insegnamento di canto, che aveva iniziato con molto impegno gi\u00e0 dai primi anni quaranta. Tra i suoi allievi ci fu il giovane Guglielmo Chianese, futuro Sergio Bruni, che il 14 maggio 1944 present\u00f2 davanti al pubblico del Teatro Reale di Napoli.\nTra i suoi brani pi\u00f9 famosi, si ricordano anche: \"A sirena\", \"Amor di pastorello\", \"Canzone a Capri\", \"Catena spezzata\", \"I' te vurria vas\u00e0\", \"L'addio\", \"Luna nova\", \"Ninuccia\", \"Piscatore 'e Pusilleco\", \"Quanno ammore vo fil\u00e0\", \"Quinnece anne\", \"Rosa avvelenata\", \"Se chiamma mistero\", \"Serenata a Surriento\", \"Serenata napulitana\", \"Signorinella\", \"Stornelli Novecento\", \"Torna maggio\" e \"Tu ca nun chiagne\"."}
{"id": "1899476", "revid": "1656773", "url": "https://it.wikipedia.org/wiki?curid=1899476", "title": "Stereociglia", "text": "Lo stereociglio \u00e8 un'estroflessione della membrana plasmatica consistente in un grosso microvillo rigido. Serie di stereociglia, con la tipica disposizione in serie di canne d'organo, si ritrovano sulla superficie apicale delle cellule ciliate dell'organo del Corti, posto all'interno della coclea, nell'orecchio interno. La loro funzione \u00e8 di convertire gli stimoli meccanici, generati dalle onde sonore, in segnali elettrici. Lo stereociglio si trova anche nei dotti deferenti e nell'epididimo, una parte dell'apparato genitale maschile dei mammiferi, dove \u00e8 coinvolto nel processo di riassorbimento e secrezione che porta alla formazione dello sperma nel quale vi sono gli spermatozoi, rivestendo quindi un ruolo fondamentale nella loro maturazione.\nStruttura.\nOgni stereociglio contiene al suo interno microfilamenti di actina, legati tra loro da legami crociati, che gli conferiscono un'estrema rigidit\u00e0 strutturale tranne nella parte basale, dove sono presenti in minor quantit\u00e0.\nFunzionamento.\nLa minore rigidit\u00e0 alla base delle stereociglia permette loro di piegarsi ed oscillare in risposta alle onde sonore. Le stereociglia vengono piegate dalla membrana tectoria in maniera eccitatoria; tale stimolo meccanico induce l'apertura di canali ionici che fanno entrare ioni Ca2+ e K+ nella membrana plasmatica delle stereociglia. L'afflusso di ioni, generando una corrente elettrica, altera il potenziale di membrana, che viene depolarizzato a -60 mV ed induce il rilascio dei neurotrasmettitori contenuti nelle vescicole sinaptiche poste nella parte basale della cellula ciliata, in corrispondenza di una giunzione sinaptica che trasmette il segnale elettrico al cervello."}
{"id": "1899481", "revid": "71433", "url": "https://it.wikipedia.org/wiki?curid=1899481", "title": "Lucky 13", "text": ""}
{"id": "1899485", "revid": "114852013", "url": "https://it.wikipedia.org/wiki?curid=1899485", "title": "Cynthia Plaster Caster", "text": "Biografia.\nFu una groupie che negli anni sessanta divenne famosa per aver realizzato calchi in gesso degli organi genitali di alcune delle pi\u00f9 celebri rockstar dell'epoca. Cominci\u00f2 nel 1968 con Jimi Hendrix. Seguirono poi Noel Redding ed altri. Dal 2000 ha cominciato a fare calchi anche dei seni di celebrit\u00e0 femminili.\nL'idea di fare calchi in gesso per preservare gli attributi delle rockstar le venne assieme a Frank Zappa, che trov\u00f2 l'idea molto divertente. I calchi sarebbero dovuti essere custoditi da Herb Cohen, marito di Cynthia, in vista di una futura mostra, che per\u00f2 non ebbe luogo a causa del ridotto numero di persone che accettarono di farsi fare il calco.\nIl gruppo musicale dei Kiss le dedic\u00f2 la canzone \"Plaster Caster\", contenuta nell'album \"Love Gun\" del 1977, ed il cantautore Jim Croce scrisse per lei \"Five Short Minutes\".\nIl cantautore italiano Caparezza l'ha citata all'interno del singolo \"La rivoluzione del sessintutto\" nell'album \"Le dimensioni del mio caos\"."}
{"id": "1899487", "revid": "306856", "url": "https://it.wikipedia.org/wiki?curid=1899487", "title": "Gerald Steinacher", "text": "Biografia.\nGerald Steinacher \u00e8 professore di storia all'Universit\u00e0 del Nebraska (Stati Uniti). Prima del 2011 era docente presso l'Istituto di Storia Contemporanea a Innsbruck e l'Istituto di storia a Lucerna. Nel 2006 ha lavorato come \"Research Fellow\" presso il \"Center for Advanced Holocaust Studies\" nel \"US Holocaust Memorial Museum\" a Washington DC.\nNel 2009 \u00e8 stato \"Visiting Scholar\" presso il Centro di ricerca sull'Europa all'Universit\u00e0 di Harvard e nel 2010-11 era \"Joseph Schumpeter Research Fellow\" a Harvard. Dal luglio 2000 al 2011 ha lavorato come archivista e storico contemporaneo presso l'Archivio Provinciale di Bolzano. Inoltre \u00e8 membro dell'associazione storiografica Geschichte und Region/Storia e Regione.\nEgli \u00e8 autore di pubblicazioni di storia contemporanea italiana, austriaca e altoatesina nonch\u00e9 di \"Intelligence Studies\"."}
{"id": "1899488", "revid": "3115", "url": "https://it.wikipedia.org/wiki?curid=1899488", "title": "Giacomo Agostinetti", "text": "Biografia.\nDopo aver servito per quarantacinque anni, in qualit\u00e0 di fattore, una dozzina di nobiluomini in tutta la terraferma veneta dal Friuli alla campagna di Verona, al compimento del suo ottantaduesimo compleanno, ormai scarso di entusiasmo e di forze fisiche, risolse di ritirarsi nel paese natio. L\u00ec decise di mettere per iscritto le molte usanze e costumi inerenti \"alla mai abbastanza lodata agricoltura\".\nL'opera.\nNel 1679 scrive il libro \"Cento e dieci ricordi che formano il buon fattor di villa\" . Il libro contiene 110 \"ricordi\" che intendono insegnare non solo il modo migliore - secondo la tradizione veneta - di coltivare frumento e sorgo, di far vini bianchi o neri, dolci o \"ordinari\" , e di coltivar asparagi come l'asparago bianco di Cimadolmo che \u00e8 IGP, ciliegie, fichi, peri, susini, ulivi, mandorli, corniole, sorbole, zizole e molto altro, ma anche quale debbano essere i corretti rapporti tra contadini e fattori, tra padroni e sottoposti, e i segreti dell'ubbidire e del comandare con successo.\nIl libro di Agostinetti \u00e8 il risultato - scrive nella prefazione Ulderico Bernardi - di un impegno pluridisciplinare, e \"riunisce il pregio del saggio scientifico, la minuziosa precisione del manuale tecnico, e la sapienzialit\u00e0 etica di chi non immiserisce l'attivit\u00e0 d'impresa nella sola ottimizzazione del profitto, ma punta a un'armonia di rapporti sociali, dove si realizzi la pi\u00f9 generale condizione umana\".\nValenza storica.\nIl libro \u00e8 la prima testimonianza di utilizzo in Italia del mais, in particolare della pregiata variet\u00e0 del \"Biancoperla\" che \u00e8 attualmente un presidio Slowfood.\nIl libro cita \"Bianchetta trevigiana\", un vitigno di uva bianca da cui si produceva il miglior vino bianco dell'epoca, ora iscritta al Registro Nazionale delle Variet\u00e0 di Vite col numero 27."}
{"id": "1899500", "revid": "671029", "url": "https://it.wikipedia.org/wiki?curid=1899500", "title": "Marcantonio Barbaro", "text": "Biografia.\nNacque a Venezia dalla famiglia patrizia Barbaro, una delle pi\u00f9 influenti dell'epoca. Suo padre fu Francesco di Daniele Barbaro e sua madre Elena Pisani, figlia del banchiere Alvise Pisani e Cecilia Giustinian. Il fratello maggiore fu il religioso e umanista Daniele Barbaro.\nMarcantonio studi\u00f2 all'Universit\u00e0 di Padova. Venne poi arruolato come diplomatico dalla Serenissima, prima in Francia, per poi diventare Bailo a Costantinopoli. Qui gli tocc\u00f2 il gravoso compito di negoziare il Trattato di Pace del 1573 che imponeva a Venezia la perdita di Cipro, malgrado la vittoriosa Battaglia di Lepanto avvenuta due anni prima. Nel 1574 Marcantonio ottenne la carica di Procuratore di San Marco e di Commissario ai confini del Friuli. Marcantonio fu anche il primo Provveditore Generale di Palmanova (1593-1594), nonch\u00e9 suo fondatore.\nAlla morte del padre Francesco, Marcantonio ed il fratello maggiore Daniele Barbaro ereditarono, tra le altre cose, la \"villa di campagna\" della famiglia Barbaro a Maser, villa che i due fratelli, grazie alle proprie ricchezze, fecero ricostruire su progetto dell'architetto Andrea Palladio. Villa Barbaro \u00e8 uno dei maggiori esempi di Villa veneta, cio\u00e8 delle residenze di campagna e luoghi di \"villeggiatura\" dei nobili veneziani diffuse nel trevisano, vicentino e, nel veneziano, in particolar modo nella Riviera del Brenta dove sono concentrati alcuni autentici capolavori. Il complesso della villa, che comprende anche un tempietto palladiano, \u00e8 stato inserito tra i patrimoni dell'umanit\u00e0 dall'UNESCO nel 1996.\nFurono proprio i due fratelli Barbaro a suggerire il nome di Palladio per la realizzazione della Chiesa del Redentore a Venezia.\nMarcantonio ebbe quattro figli da Giustina Giustinian; uno di essi, Francesco divenne Patriarca di Aquileia, mentre Alvise spos\u00f2 Marietta figlia di Jacopo Foscarini."}
{"id": "1899505", "revid": "124250690", "url": "https://it.wikipedia.org/wiki?curid=1899505", "title": "McLaren MP4/2", "text": "La McLaren MP4/2 \u00e8 stata la sedicesima monoposto del team McLaren di Formula 1, che ha gareggiato dal 1984 al 1986, seppure con versioni evolute, risultando la vettura con pi\u00f9 vittorie all'attivo.\nGuidata da Niki Lauda, poi sostituito da Keke Rosberg nel 1986, ed Alain Prost riusc\u00ec a vincere sia il titolo piloti che quello costruttori. La vettura fu progettata da John Barnard ed era spinta dal potente motore V6 TAG Porsche TTE PO1 di 1.500 cm\u00b3 sovralimentato da 2 turbocompressori; inizialmente disponeva in gara di una potenza di circa 600 CV, ma nei successivi step evolutivi arriv\u00f2 a 715 CV, mentre in configurazione da qualifica raggiungeva punte di oltre 800 CV. Il telaio era in fibra di carbonio, come la precedente MP4/1.\nContesto.\nA met\u00e0 stagione 1983 era ormai chiaro che i motori aspirati non avrebbero retto a lungo la competitivit\u00e0 dei motori sovralimentati. Infatti i piloti che lottavano per il titolo guidavano tutti Brabham, Ferrari e Renault, ossia vetture turbo. La decisione della Cosworth di continuare a sviluppare un propulsore aspirato indusse Ron Dennis ad interessarsi della ricerca di un produttore che realizzasse propulsori sovralimentati per la sua scuderia. Tuttavia, non vi erano case disposte a fornire motori al team inglese, poich\u00e9 gi\u00e0 tutti impegnati con altre scuderie.\nLa soluzione fu trovata in casa: da circa un anno, era entrato in societ\u00e0 con Mansur Ojjeh, titolare della TAG. Questi si offr\u00ec allora di finanziare il progetto di un motore, costruito partendo totalmente da zero. Per far ci\u00f2 si rivolse alla Porsche, la quale non era intenzionata a tornare in Formula 1, ma disponibile come fornitore di Engineering regolarmente pagata.\nLa progettazione risult\u00f2 essere abbastanza travagliata, in quanto le richieste di John Barnard, che puntava ad una vettura assai innovativa, . S'innesc\u00f2 un circolo vizioso, dove i telaisti pretendevano che il motore venisse concepito in funzione della scocca, mentre i motoristi pretendevano il contrario. Poich\u00e9 per\u00f2 l McLaren era la committente, che pagava per vedere realizzato il progetto, la Porsche decise di sottostare alle richieste del suo cliente.\nI primi test, effettuati nel 1983 da Niki Lauda, fecero trasparire una potenza di 550 CV a 10.500 giri/min, una differenza non cos\u00ec esagerata rispetto al vecchio Cosworth DFV, mentre la coppia era decisamente superiore, anche se il propulsore soffriva di turbo-lag, ossia un ritardo di risposta tra il momento in cui il pilota accelerava e il momento in cui il motore incrementava il suo regime di rotazione.\nTutti problemi vennero risolti in tempo record. Infatti nel 1984, la McLaren domin\u00f2 decisamente il campionato, vincendo quello piloti con Lauda, seguito a mezzo punto, dal compagno Prost. Ovviamente vinse anche quello costruttori. Tuttavia il motore non era il pi\u00f9 prestante del gruppo, per quanto erogasse 715 CV in gara e 800 CV in qualifica (al regime di 11.200 giri/min). I punti di forza della vettura era invece la perfetta integrazione tra telaio e propulsore, che rendeva semplice sia la guida che la messa a punto della macchina, ma soprattutto l'esperienza in tema di consumi e di controllo elettronico del motore, maturata dalla Porsche e dalla Bosch nelle gare di durata con il motore della Porsche 956. In quell'anno infatti entr\u00f2 in vigore la limitazione a 220 litri della quantit\u00e0 di benzina utilizzabile in gara.\nEvoluzioni successive.\nLa versione MP4/2B.\nPer il campionato 1985 viene predisposta la McLaren MP4/2B, versione evoluzione della vettura campione l'anno precedente, il motore raggiunge una potenza in gara di 850 CV. Il vistoso alettone posteriore dell'auto 1984 era scomparso, come accadde a tutte le altre vetture, per i nuovi regolamenti. Dopo il ritiro della Michelin, la MP4/2B montava ora gomme Goodyear.\nLe due McLaren partono con il N\u00b0 1 di Lauda e il N\u00b0 2 di Prost. Tuttavia non sar\u00e0 un'altra lotta in casa Mclaren, sar\u00e0 invece una sfida a due tra Prost e la Ferrari di Michele Alboreto. Fino a 3/4 di stagione i due si contendono il titolo, poi l'italiano inizia una serie di ritiri che non gli consentiranno pi\u00f9 di lottare per l'iride. A fine stagione, Prost diventa, per la prima volta, campione del mondo, ed \u00e8 anche la prima volta che un pilota francese conquisti il mondiale. Lauda si perde per strada, ottenendo solo una vittoria in tutto il campionato, al GP d'Olanda a Zandvoort. Prost \u00e8 campione con 5 vittorie, 2 secondi posti e 4 terzi a 73 punti (con Alboreto a 53) mentre Lauda termina con 14 punti in 10\u00aa posizione con una sola vittoria e nessun altro piazzamento a podio. La Mclaren finisce la stagione con 6 vittorie, 2 secondi posti e 4 terzi e in classifica ha 87 punti.\nLa versione MP4/2C.\nNel campionato 1986 la McLaren schiera la versione C della MP4/2, con Prost campione, deve rinunciare a Lauda che decide di ritirarsi, questa volta definitivamente, dalla Formula 1. Viene rimpiazzato da Keke Rosberg. Gli avversari della casa inglese quest'anno sono i due piloti della Williams Nigel Mansell e Nelson Piquet e subito si intuisce chi saranno i contendenti al titolo. Quest'anno, con la limitazione a 195 litri, il motore TAG Porsche capace di 960 CV in gara e di 1.060 CV in prova, non si dimostra cos\u00ec parco nei consumi come negli anni precedenti; infatti, Prost vince il GP di San Marino nonostante rimanga senza benzina nell'ultimo giro, e nel GP di Germania il francese tenta inutilmente di spingere la sua MP4/2C oltre il traguardo dopo essere rimasto a secco alcune curve prima dell'arrivo. Mansell vince 5 GP, Prost e Piquet 4, ma a vincere il mondiale \u00e8 di nuovo il francese con 2 punti di vantaggio sull'inglese (72 a 70) e 3 sul brasiliano (69 punti). Tutto quando Mansell era tranquillo a vincere il mondiale con 7 punti di vantaggio sulla McLaren e sul compagno di squadra (70 a 63 degli inseguitori), ma quando ogni cosa sembrava andare bene, su un rettilineo dell'ultimo GP, quello d'Australia, Mansell fora, rischia ad alta velocit\u00e0, ma riesce a controllare l'auto e a fermarsi lentamente contro un muretto nella corsia in fondo al rettilineo. Cos\u00ec vince Prost e diventa campione per la seconda volta consecutiva, nonostante una vettura che ormai comincia a essere vecchia in confronto alle rivali, in particolare la Williams che comunque surclassa la McLaren nella coppa costruttori, anche a causa dei risultati deludenti di Rosberg, solo una volta a podio.\nCarriera agonistica.\nStagione 1984.\nAl suo debutto al Gran Premio del Brasile 1984 si rivel\u00f2 subito molto competitiva e si aggiudic\u00f2 la vittoria con Alain Prost. La gara dopo fu addirittura doppietta, con Lauda primo e Prost secondo. Il campionato fu dominato quasi completamente dai due piloti McLaren con 12 vittorie su un totale di 16 gare e la spunt\u00f2 infine Lauda con un vantaggio di solo mezzo punto sul compagno francese. In qualifica, la Brabham di Nelson Piquet era spesso pi\u00f9 veloce delle McLaren, ma in gara la MP4/2 era di gran lunga la vettura pi\u00f9 competitiva, specialmente riguardo al consumo di carburante.\nVittorie.\nA. Prost: GP Brasile, GP San Marino, GP Monaco, GP Germania, GP Olanda, GP Europa, GP Portogallo\nN. Lauda: GP Sud Africa, GP Francia, GP Gran Bretagna, GP Austria, GP Italia\nMondiale piloti 1984: 1\u00ba N. Lauda 72 punti, 2\u00ba A. Prost 71,5\nCoppa Costruttori 1984: 1\u00ba McLaren 143,5 punti\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "1899518", "revid": "1924342", "url": "https://it.wikipedia.org/wiki?curid=1899518", "title": "Feel (gruppo musicale)", "text": "Feel \u00e8 un gruppo formato nel 2005 a Katowice. Il loro nome originario era 'Q2', poi cambiato in 'Kupicha Band' ed infine in 'Feel'.\nIl gruppo ha realizzato il suo debutto con l'album 'Feel' il 26 novembre 2007. Il loro primo successo, conosciutissimo in tutto il paese \u00e8 stato \"A gdy jest ju\u017c ciemno\".\nTra i riconoscimenti ricevuti vi sono il primo premio (Bursztynowy S\u0142owik) e il premio del pubblico nel Festival internazionale della canzone di Sopot e il premio come miglior gruppo polacco agli MTV Europe Music Awards 2008.\nIl gruppo gode di un grande successo in Polonia, con tutti i singoli usciti dall'album giunti nelle prime posizioni dei dischi pi\u00f9 venduti."}
{"id": "1899522", "revid": "85053", "url": "https://it.wikipedia.org/wiki?curid=1899522", "title": "Spada 2000", "text": "Lo Spada 2000 \u00e8 un avanzato sistema missilistico superficie-aria costruito dalla MBDA, il consorzio europeo di difesa aerea costituito anche da Alenia-Marconi. \u00c8 una versione sviluppata a partire dallo Spada e pu\u00f2 utilizzare sia i missili Aspide che Aspide 2000, versione migliorata del missile Aspide, e pu\u00f2 operare in un ambiente ECM provvedendo ad una difesa missilistica antiaerea e antimissilistica in qualsiasi condizione climatica, sia diurna che notturna.\nLo Spada 2000 \u00e8 integrato con una serie di \"shelter\" che permettono mobilit\u00e0 tattica e strategica, incluso il trasporto su un C-130. La sua configurazione base, a livello batteria, consiste in un centro di rilevamento e due sezioni di fuoco, ciascuna delle quali con due lanciatori portamissili. Ogni lanciatore della batteria dispone di 6 missili. Visto che il sistema pu\u00f2 avere fino a quattro sezioni di fuoco e che ognuna di esse ha due lanciatori, si pu\u00f2 dire che la dotazione massima di una batteria \u00e8 di 48 missili di pronto impiego.\nSviluppo.\nI primi sistemi Spada iniziarono ad essere consegnati all'Aeronautica Militare Italiana nel 1983. Le batterie furono acquisite con contratti successivi: al primo contratto per 4 batterie segu\u00ec un ulteriore contratto per 5 e con un nuovo ordine le sezioni di fuoco vennero portate a 3. In seguito ad un mancato accordo con le forze armate statunitensi che prevedeva l'acquisto di 4 batterie, queste vennero incorporate dall'aeronautica italiana. Il numero complessivo di batterie acquisite ammontava cos\u00ec a 12 tutte con 3 sezioni di fuoco. I successivi interventi di aggiornamento tecnico, riconfigurazione delle batterie e riordino della forza armata portano, nel 2012, ad una dotazione ufficiale di 7 batterie, di cui 4 ad alta rischierabilit\u00e0 e 1 addestrativa.\nUna batteria composta da due sezioni di fuoco venne fornita alle forze armate thailandesi.\nLa prima fase di miglioramenti cominci\u00f2 nel 1996 e si concluse nel 1999, culminando nello Spada 2000 che venne consegnato all'aeronautica militare spagnola.\nNel 2003 si giunse alla seconda fase di miglioramenti, lo Spada 2000 Plus.\nNel settembre 2007 anche la Pakistan Air Force ha ordinato 10 sistemi nella versione Spada 2000 Plus al costo di 415 milioni di euro, comprensivi anche della realizzazione delle infrastrutture locali per la manutenzione dei sistemi."}
{"id": "1899527", "revid": "287204", "url": "https://it.wikipedia.org/wiki?curid=1899527", "title": "Up All Night (album)", "text": ""}
{"id": "1899529", "revid": "1603714", "url": "https://it.wikipedia.org/wiki?curid=1899529", "title": "Tessera (Venezia)", "text": "Tessera (IPA: ) \u00e8 un sobborgo della citt\u00e0 di Venezia situato sulla terraferma.\nFa parte della Municipalit\u00e0 di Favaro Veneto.\nGeografia fisica.\nPosta a est del centro di Mestre, lungo la gronda lagunare, Tessera \u00e8 attraversata dalla SS 14 della Venezia Giulia diretta a Trieste ed \u00e8 adiacente all'aeroporto internazionale \"Marco Polo\". La costruzione delle piste ha visto la bonifica di una parte della palude del Monte, dove un tempo esisteva un \"passo\" (ovvero un traghetto) che collegava la localit\u00e0 a Venezia.\nIl principale corso d'acqua \u00e8 l'Osellino; dopo l'erezione dell'aeroporto, il suo asse \u00e8 stato interrotto, spostando la foce proprio a Tessera e formando due canali tronchi, l'Osellino Ovest e l'Osellino Est. Si cita inoltre il canale Bazzera che, dopo aver attraversato il centro abitato, si getta nell'Osellino Ovest.\nStoria.\nIl toponimo ha origini incerte: potrebbe trattarsi di un fitonimo legato a \"taxus\" \"tasso\", oppure derivare da \"texaria\", ad indicare le tessere dei mosaici delle ville romane. La localit\u00e0 Terzo, dove sorge l'attuale centro abitato, richiama a una stazione di sosta a tre miglia da Altino.\nPosizionato nei pressi della gronda lagunare, il territorio fu per secoli caratterizzato dalla presenza di boschi e aree paludose, completamente bonificate solo in tempi recenti.\nTessera si svilupp\u00f2 attorno alle chiese di Santa Maria, parrocchiale, e di Sant'Elena. A quest'ultima nel medioevo era annesso un monastero benedettino legato all'abbazia di Polirone, sede di un ospizio per viandanti; il suo campanile, unica porzione ancora esistente, serv\u00ec anche come punto di avvistamento, in relazione con la vicina torre di Dese.\nAll'inizio del Novecento la zona fu coinvolta nella costruzione del campo trincerato di Mestre, con l'erezione del forte Rossarol e della polveriera Bazzera.\nCon la costruzione dell'aeroporto Marco Polo, nel secondo dopoguerra, il fulcro del paese si spost\u00f2 pi\u00f9 a est e venne fondato l'odierno quartiere residenziale in quella che era la localit\u00e0 Terzo.\nMonumenti e luoghi d'interesse.\nParrocchiale di Santa Maria Assunta.\nFu edificata nel secondo dopoguerra contestualmente allo sviluppo del nuovo centro abitato: completata nel 1963 su progetto dell'architetto Giovanni Cerutti, fu consacrata nel 1973.\nIn mattoni a vista, ha la facciata divisa in tre partiti, corrispondenti alle navate degli interni. L'ingresso principale \u00e8 introdotto da un portico in cemento con quattro pilastri, sopra il quale si apre una finestra lunga e stretta. Le navate sono divise da pilastri in cemento con architravi rettilinei; lungo le pareti si apre una serie di finestre rettangolari. Il soffitto, costituito da travi in legno, \u00e8 a carena di nave nella navata centrale e piano nelle navate laterali. Il presbiterio presenta la parete di fondo semicircolare.\nTessera era in origine dipendenza della parrocchia di Sant'Andrea di Favaro Veneto. Data l'eccessiva distanza, nel 1950 fu dichiarata curazia, per poi divenire parrocchia autonoma.\nChiesa e campanile dei Santi Antonio ed Elena.\nSi trova a ovest dell'abitato in quella che era la vecchia Tessera, una zona agricola lungo via Triestina.\nLa chiesa \u00e8 del 1507, ma desta maggiore interesse il campanile (la cosiddetta Torre di Tessera). Costruito, forse, tra la fine dell'XI e l'inizio del XII secolo, faceva parte dello scomparso monastero di Sant'Elena. La prima notizia riguardante la chiesa risale al 1089, quando Bertaldo \"de Carbonaria\" donava all'abbazia di Polirone un podere situato nella \"villa que dicitur Sancte Helene\", nonch\u00e9 una parte dei suoi diritti sulla \"ecclesia Sancte Helene\". Analoghe donazioni avvennero nel 1091 da Compagno e Melio, fratelli di Bertaldo, e nel 1095 da un quarto fratello. Nel 1105 i primi monaci si insediarono presso il luogo sacro, mentre nel 1122 il complesso passava definitivamente a Polirone, venendo amministrato dal monastero di San Cipriano di Murano. Divenuta priorato, dalla fine del Duecento inizi\u00f2 a decedere fino al 1587, quando fu definitivamente soppressa.\nIl campanile \u00e8 un edificio molto semplice: alto circa 24 m, \u00e8 costituito da un corpo cilindrico in mattoni poggiante su un basamento in pietra. In origine la cella campanaria presentava tre bifore e una monofora rivolte ai quattro punti cardinali, ma ha subito rifacimenti che hanno accecato parzialmente l'apertura orientale e rifatto una porzione del muro. Lo stile \u00e8 quello bizantino-esarcale di cui restano in zona solo rarissimi esempi (si cita il campanile del Duomo di Caorle).\nForte Rossarol.\nSi trova nelle campagne a nord dell'abitato, alla fine di via Pezzana.\nParte del cosiddetto campo trincerato di Mestre, fu ultimato nel 1907. Come quasi tutti i forti della terraferma veneziana rimase pressoch\u00e9 inutilizzato: fu attivato solo durante la grande guerra, in particolare dopo la rotta di Caporetto, ma non venne mai coinvolto nei combattimenti.\nAll'epoca era una costruzione innovativa: costituito completamente da cemento armato, era attorniato da fossati di tipo \"Rocchi\".\nDal 2005 ospita una comunit\u00e0 di accoglienza.\nForte Bazzera.\nSi trova appena a sud del centro, presso la foce del Bazzera.\nIn realt\u00e0 non era un forte, ma una polveriera al servizio dei forti vicini. Inaugurato nel 1910, \u00e8 costituito da due grandi bunker in cemento armato, al centro di un isolotto artificiale. Un terrapieno ne nasconde il lato rivolto alla terraferma.\nAccanto era stato allestito un campo di volo per aeroplani e dirigibili, impiegato nel corso della grande guerra. Del complesso resta traccia nelle vie del Vecchio Hangar e Leonino Da Zara (toponimi non casuali) che, probabilmente, ne delimitavano i due lati.\nOggi propriet\u00e0 demaniale in concessione al Comune di Venezia, \u00e8 utilizzato come sede di manifestazioni ed eventi culturali."}
{"id": "1899533", "revid": "211345", "url": "https://it.wikipedia.org/wiki?curid=1899533", "title": "Gerald steinacher", "text": ""}
{"id": "1899534", "revid": "869733", "url": "https://it.wikipedia.org/wiki?curid=1899534", "title": "Up All Night", "text": ""}
{"id": "1899535", "revid": "54193", "url": "https://it.wikipedia.org/wiki?curid=1899535", "title": "Un anno con 13 lune", "text": ""}
{"id": "1899536", "revid": "1543377", "url": "https://it.wikipedia.org/wiki?curid=1899536", "title": "11 (Bryan Adams)", "text": "11, pubblicato il 17 marzo 2008, \u00e8 il titolo dell'undicesimo album del rocker di Vancouver, Bryan Adams.\nL'album ha raggiunto il picco nelle prime dieci posizione delle chart in undici paesi di tutto il mondo, tra cui il Canada, il Regno Unito, la Germania, la Danimarca e Svizzera.\nI dati di vendita dell'album si stimano oltre mezzo milione di copie, che potrebbero essere considerati un po' 'deludente rispetto agli album precedenti di Adams in fatto di numero di copie vendute. Tuttavia le vendite sono in linea con quelle di tutti gli artisti.\nIl brano \"Flower Grown Wild\", \u00e8 stato scritto in riferimento ad Amy Winehouse.\nIl disco.\nUna selezione di classico pop-rock, in cui Adams d\u00e0 dimostrazione della sua grande abilit\u00e0 nel confezionare canzoni pop-rock come il singolo - \"I Thought I'd Seen Everything\", \"I Ain't Losing the Fight\" e \"Mysterious Ways\", alternate da \"ballad\".\nIn un'intervista su Canada AM, Adams ha detto che il titolo 11 \u00e8 stato scelto perch\u00e9 era il suo 11 \u00b0 album in studio, quando la colonna sonora in \"Spirit - Cavallo selvaggio\" \u00e8 incluso. Inoltre, Adams detto non c'era significato nascosto dietro il titolo, \u00e8 stata la sua pubblicazione undicesimo album in studio e contiene undici tracce, \"non ci sono significati secondari\", come Adams in seguito menzionato in un'intervista alla BBC.\nLa copertina dell'album \u00e8 stata presa nel corso di un servizio fotografico in un albergo in Svizzera, mentre Adams stava facendo una storia auto-fotografico per una rivista maschile italiana. Adams ha gradito la foto cos\u00ec tanto che ha finito per usarla come copertina dell'album.\nCome per il precedente album, Room Service, porzioni significative dell'album sono state prodotte durante il tour.\nSecondo il co-sceneggiatore Jim Vallance moderne tecnologie e attrezzature ha reso molto pi\u00f9 facile per registrare l'album. Adams ha registrato l'album durante il tour, facendo uso del tempo che intercorre tra la riproduzione sul palco e la preparazione per il prossimo concerto. Vallance e Adams hanno registrato l'album normalmente, mentre era seduto dietro le quinte o in una camera d'albergo con piccoli dispositivi che di solito portavano avanti in tour, ma soprattutto durante i loro giorni di riposo. Adams, in un'intervista, ha detto che durante la registrazione di una canzone, era necessario usare materassi contro le finestre, e dopo avere microfoni che attraversano il WC.\n11 \u00e8 stato originariamente era stato concepito come un disco acustico, mirando al \"approccio soft-hard\", messo a punto dal gruppo rock britannico, The Who . Tuttavia, dopo un lungo tour, alcune delle canzoni acustiche hanno iniziato a crescere su di lui, che hanno portato a cambiamenti. Adams avrebbe registrato per alcune ore, fino a che spinse l'intero kit di registrazione di nuovo sul palco. \"Mi fa un po 'pi\u00f9 interessati ad andare in tour\", ha detto a posteriori. Adams, che non \u00e8 mai stato pienamente impegnato a l'idea di creare un album acustico a tutti gli effetti, ha deciso di non farlo dopo aver visto un'apertura band acustica per lui durante uno dei suoi concerti. Quello che vide gli fece capire che non era in grado di creare un tale album.\nGrafico e performance commerciale.\n11 \u00e8 stato il primo album in studio di Adams ad essere pubblicato dopo quattro anni da Room Service pubblicato nel 2004.\nNella prima settimana ha venduto circa 10.000 copie in Canada, e ha debuttato al numero uno della Billboard Canadian Albums e rimasto in classifica per quattro settimane. Questo ha segnato la prima volta da Waking Up the Neighbours nel 1991, che Adams era in grado di superare la tabella di registrazione canadese.\nNegli Stati Uniti, che ha debuttato al numero 80 nella Billboard 200 il 31 maggio 2008, ed \u00e8 rimasto in classifica per quattro settimane; \u00e8 stato il primo album in studio di Adams da 18 til I Die negli Stati Uniti ad entrare nella top 100.\n11 ha raggiunto la posizione numero 3 della European Top 100 Albums ed \u00e8 rimasto in classifica per dieci settimane, l'album e ha raggiunto la settima posizione nella Independent Albums e vi rimase per cinque settimane. Nel 2009 Adams \u00e8 stato nominato per \"Artista dell'anno\" ai Juno Awards.\nA livello internazionale, 11 \u00e8 stato un successo commerciale. L'album ha raggiunto la posizione numero uno in due paesi, l'India e la Svizzera. L'album si \u00e8 piazzato nella top ten in diversi paesi, compreso il Regno Unito, Svizzera, India, Germania, Austria, Danimarca, Portogallo e Paesi Bassi.\nIn Francia l'album \u00e8 entrato nella top 200 al numero 157 della Syndicat national de l'\u00e9dition phonographique.\nIn Svizzera e in Danimarca l'album \u00e8 stato certificato disco d'oro.\n11 Tour.\nIl \"tour\" ha continuit\u00e0 con il precedente Anthology Tour, Adams ha iniziato il tour \"11 concerti, 11 citt\u00e0\", con concerti in 11 paesi diversi in soli 11 giorni. Gli spettacoli \"intimi\" in alcuni luoghi spettacolari vedranno Adams eseguire un set acustico, sul palco, solo con la sua chitarra e armonica.\nLe citt\u00e0 che sono tappa dell'\"11 concerti, 11 citt\u00e0\" sono: Lisbona, Barcellona, Milano, Amburgo, Londra, Parigi, Amsterdam, Bruxelles, Zurigo, Vienna, Copenaghen.\nAdams ha continuato a promuovere il suo album, parte durante l'estate il tour full-band: in alcune date negli Stati Uniti d'America divide il palco con la rock-band Foreigner e in altre con Rod Stewart.\nPi\u00f9 tardi, in un'intervista, gli \u00e8 stato chiesto quale canzone migliore sentiva suonare acusticamente, Adams ha risposto;\nIn Italia svolge due date a Milano il 9 marzo 2008 presso il \"Metropol\" ; ll 2 ottobre 2008 presso il Teatro Smeraldo."}
{"id": "1899537", "revid": "838137", "url": "https://it.wikipedia.org/wiki?curid=1899537", "title": "Domenico Scopelliti", "text": "Biografia.\nNacque a Catona, in comune di Reggio Calabria, il 24 settembre 1841.\nFu canonico della parrocchia di Catona e fu alla guida della Pia Unione delle Figlie di Maria Immacolata di cui faceva parte Brigida Maria Postorino, fondatrice dell'Istituto delle Figlie di Maria Immacolata, ma all'epoca una fanciulla, e di cui fu anche confessore spirituale.\nFu preconizzato vescovo di Oppido Mamertina il 28 novembre 1898 e consacrato a Reggio Calabria l'8 gennaio 1899.\nSi distinse tra l'altro per la sua inesauribile carit\u00e0 durante il terremoto del 1908.\nMor\u00ec il 16 aprile 1922.\nGenealogia episcopale.\nLa genealogia episcopale \u00e8:"}
{"id": "1899541", "revid": "1568601", "url": "https://it.wikipedia.org/wiki?curid=1899541", "title": "Beka Brakai Chhok", "text": "Il Beka Brakai Chhok, \u00e8 una montagna del Karakorum, Pakistan, composta da 3 cime: Centrale , Nord-Est e Sud, quest'ultima alta .\nLa cima Sud, dalla caratteristica forma che ricorda il Cervino e le ha valso il soprannome di \"Hunza Matterhorn\", \u00e8 una delle ultime montagne della zona ad essere stata conquistata. \nPer decenni , questa vetta, causa equivoci cartografici e rilevamenti contrastanti, era erroneamente ritenuta alta . L'onore della conquista \u00e8 di due italiani, Simone Moro e Herv\u00e9 Barmasse che, in stile alpino, il 1\u00ba agosto 2008 hanno espugnato per primi la vetta dopo i numerosi tentativi effettuati da varie spedizioni inglesi e neozelandesi."}
{"id": "1899542", "revid": "729019", "url": "https://it.wikipedia.org/wiki?curid=1899542", "title": "Disfagia orofaringea", "text": "Per disfagia orofaringea in campo medico, si intende una forma di disfagia, un disturbo dovuto all'alterazione del meccanismo della deglutizione, dove si riscontra la difficolt\u00e0 del cibo (sia solido che liquido) di passare dall'orofaringe all'esofago.\nEpidemiologia.\nAnche se non sono molte le casistiche al riguardo si sta riscontrando maggiormente negli anziani e l'incidenza del disturbo sta aumentando anche per via del relativo aumento dell'et\u00e0 media mondiale.\nEziologia.\nLa nascita di tale patologia \u00e8 di carattere neurologico-muscolo-scheletrico. Fra le varie malattie vi \u00e8 la malattia di Parkinson, la sclerosi multipla e l'ictus, ma pu\u00f2 anche essere dovuto alla presenza di masse tumorali alla testa o al collo.\nSintomatologia.\nFra i sintomi e i segni clinici si riscontrano: difficolt\u00e0 di deglutizione, tosse, rigurgito nasale e pi\u00f9 generalmente dolore toracico.\nDiagnosi.\nFra i vari esami che sono necessari per una diagnosi vi sono:\nche permettono una valutazione dinamica della fase faringea della deglutizione; si ricercano ristagni di bolo o saliva in laringe, aspirazione di bolo o saliva in trachea, alterato funzionamento del riflesso di deglutizione o dei muscoli interessati, reflusso gastroesofageo.\nTerapia.\nFarmacologica o chirurgica, a seconda della causa primaria."}
{"id": "1899543", "revid": "247222", "url": "https://it.wikipedia.org/wiki?curid=1899543", "title": "Neve artificiale", "text": "La neve artificiale, pi\u00f9 correttamente neve tecnica o anche neve programmata, \u00e8 una neve non naturale (e in quanto tale presenta caratteristiche chimico-fisiche diverse dalla neve naturale) prodotta con mezzi, detti \"innevatori\" o, pi\u00f9 comunemente, \"cannoni sparaneve\", che, in condizioni meteorologiche opportune, trasformano una certa quantit\u00e0 di acqua in neve secondo un processo detto \"innevamento artificiale\".\nSi parla di \"innevamento programmato\" quando l'impianto di innevamento artificiale \u00e8 completamente automatizzato avviandosi appena vengono rilevate le condizioni atmosferiche opportune (temperature sottozero e calma di vento).\nStoria.\nIl processo di produzione di neve artificiale fu scoperto per caso in Canada, negli anni '40, durante una prova su un motore a getto all'interno di una galleria del vento. Bisogner\u00e0 aspettare poi fino agli anni '50 per vedere il primo brevetto di una macchina sparaneve, ad opera dell'azienda statunitense Tey Manufacturing Company. Il brevetto pass\u00f2 quindi nella mani della Emhart Corporation, che aveva acquisito l'azienda nel 1956. Il brevetto fu acquistato e utilizzato dalla Larchmont Irrigation Company, scatenando un dibattito sulla paternit\u00e0 del brevetto.\nNel 1958 fu brevettato da Alden Hanson la prima macchina sparaneve che faceva uso di una ventola e di agenti nucleanti.\nNel 1969 vide la luce il cosiddetto \"brevetto Wollin\", utilizzato dalla Snow Machines International, che per evitare eventuali dispute acquisto anche il precedente brevetto di Hanson. La nuova macchina riusciva ad atomizzare le goccioline d'acqua facendole impattare sulle lame della ventola. La Snow Machines International acquisto anche il successivo brevetto del \"Boyne Snowmaker\", del 1974.\nLa prima stazione sciistica italiana che fu dotata di innevamento artificiale fu Piancavallo, nel 1970.\nDescrizione e funzionamento.\nNeve naturale.\nLa vita di un cristallo di neve inizia all'interno dell'atmosfera. Questa contiene spesso umidit\u00e0, data dal vapore acqueo, cio\u00e8 dalle molecole di acqua sotto forma di gas in sospensione nell'aria. Se la temperatura si abbassa, il vapore acqueo condensa (cio\u00e8 passa allo stato liquido, formando piccole goccioline) attorno a particelle chiamate \"nuclei di condensazione\" (sali, pollini o polveri presenti nell'atmosfera), che hanno un diametro medio di circa 1 \u03bcm. Se la temperatura dell'aria \u00e8 al di sotto degli 0 \u00b0C \u00e8 possibile che, invece di acqua liquida, si formino minuscoli cristalli di ghiaccio. Perch\u00e9 ci\u00f2 avvenga sono necessari dei \"nuclei di congelamento\", simili a quelli di condensazione. Non tutte le particelle che fungono da nuclei di condensazione possono essere anche nuclei di congelamento; al diminuire della temperatura dell'aria il loro numero aumenta e diventa molto pi\u00f9 facile la formazione, tramite congelamento, di cristalli di ghiaccio.\nLa dimensione e la massa dei cristalli di ghiaccio aumentano ed essi cominciano a subire pi\u00f9 sensibilmente l'azione della forza di gravit\u00e0, iniziando a cadere.\nLa forma finale del cristallo di neve dipende da una serie di variabili, come la temperatura, la velocit\u00e0 di caduta e l'umidit\u00e0 dell'aria incontrata. La velocit\u00e0 con cui la massa del cristallo aumenta dipende dalla temperatura: i cristalli che passano attraverso un'atmosfera pi\u00f9 fredda sono pi\u00f9 piccoli di quelli passati attraverso un'atmosfera pi\u00f9 calda. Inoltre un'atmosfera pi\u00f9 calda pu\u00f2 contenere pi\u00f9 umidit\u00e0, dando luogo a nevicate pi\u00f9 abbondanti. \nUna volta caduto al suolo il cristallo di neve subisce una serie di trasformazioni (metamorfismi), che ne modificano la forma iniziale e le caratteristiche fisiche. La trasformazione della neve dipende dalla temperatura all'interno del manto nevoso (legata alla temperatura dell'aria) e dal contenuto di acqua della neve (che dipende dalla sua origine). Il metamorfismo modifica la densit\u00e0 del manto nevoso, che pu\u00f2 variare da un minimo di 50 a un massimo di 200\u00a0kg/m\u00b3 subito dopo una nevicata. La densit\u00e0 della neve a sua volta influisce sulla stabilit\u00e0 e sulla compattezza del manto nevoso stesso e, quindi, sulla sicurezza dell'ambiente.\nNeve artificiale.\nLa neve artificiale viene prodotta con un processo che imita quello naturale. Il cannone sparaneve pompa e nebulizza l'acqua liquida in ingresso e questa poi, sotto forma di piccolissime gocce d'acqua, ghiaccia quasi istantaneamente al contatto con l'aria. Con i moderni cannoni sparaneve basta che la temperatura sia anche solo di pochi gradi sotto zero per formare piccoli cristalli di ghiaccio. \nCombinando acqua e aria compressa nelle giuste proporzioni e refrigerando opportunamente la miscela \u00e8 possibile ottenere prima i nuclei di congelamento e poi lo sviluppo del cristallo di neve. In questa miscela si immette ancora acqua vaporizzata e si ricrea ci\u00f2 che avviene in natura. Attorno ai nuclei di congelamento si deposita l'acqua e si formano i cristalli di neve, che per effetto della gravit\u00e0 si depositano al suolo.\nUn cannone per la produzione di neve, quindi, non fa altro che ripetere pi\u00f9 velocemente ci\u00f2 che avviene in natura. Occorre per\u00f2 che la temperatura e l'umidit\u00e0 dell'aria siano nelle condizioni ideali: tanto pi\u00f9 bassa \u00e8 l'umidit\u00e0, tanto maggiore sar\u00e0 l'efficienza della trasformazione dell'acqua in neve. La struttura delle particelle gelate cos\u00ec prodotte, tuttavia, appare pi\u00f9 compatta e sferica di quelle naturali, quindi la neve artificiale presenta alcune caratteristiche fisiche diverse da quella naturale, che comportano una sua maggiore densit\u00e0. La neve artificiale presenta inoltre una pi\u00f9 alta concentrazione di sali e anidride carbonica.\nAlcune sostanze possono velocizzare e facilitare la formazione di nuclei di congelamento, come ad esempio l'utilizzo di una proteina prodotta per fermentazione in un ambiente controllato dal batterio \"Pseudomonas syringae\". In passato si \u00e8 fatto uso di tale metodo; oggi il controllo del diametro degli spruzzatori dei cannoni da neve rende inutili tali additivi e l'analisi chimica non evidenzia quasi mai differenze tra la neve prodotta dai cannoni e quella naturale.\nCaratteristiche fisiche a confronto.\nLa neve naturale al suolo dopo la sua caduta va incontro ad una serie di trasformazioni (metamorfismi) che ne alterano la struttura originale in dipendenza delle particolari condizioni ambientali. Questi metamorfismi sono i responsabili delle caratteristiche meccaniche e fisiche del manto nevoso. \nLa densit\u00e0 della neve naturale dopo un certo periodo di tempo dalla caduta, se non viene trattata con mezzi meccanici (ad esempio macchine battipista), \u00e8 stimata attorno ai 200-300\u00a0kg/m\u00b3.\nLa neve artificiale si deposita al suolo con valori di densit\u00e0 superiori a quelli della neve naturale metamorfosata, attorno cio\u00e8 a 400-500\u00a0kg/m\u00b3. Questa differenza dipende dal metodo di produzione e solitamente \u00e8 inferiore quando la neve \u00e8 prodotta con generatori a ventola multiugello.\nLa neve artificiale, dunque, differisce per struttura fisica dalla neve naturale e comporta un maggiore carico del terreno. La neve artificiale consente di isolare termicamente il terreno dal gelo che, in assenza di precipitazioni nevose, potrebbe penetrare a fondo nella cotica erbosa, ma tale isolamento \u00e8 meno efficace di quello prodotto dalla neve naturale. La neve artificiale prodotta a stagione avanzata, inoltre, ritarda l'inizio dell'attivit\u00e0 vegetativa.\nApplicazioni.\nNelle localit\u00e0 sciistiche gli impianti di innevamento artificiale sono utilizzati dai gestori degli impianti di risalita per far fronte alla scarsit\u00e0 o all'assenza di neve naturale al suolo lungo le piste da sci durante la stagione turistica invernale.\nImpatti ambientali.\n\u00c8 in atto un acceso dibattito in merito alla opportunit\u00e0 di procedere o meno con tali tecniche.\nLa posizione ecologista (seguita anche dal WWF) \u00e8 contraria per i seguenti motivi:\nLa posizione a favore invece considera i seguenti aspetti: \nLe principali modifiche ambientali legate alla produzione di neve artificiale si sommano a quelle dovute allo sfruttamento della montagna per gli sport invernali e sono:\nAnche il costante abbandono della montagna da parte delle popolazioni autoctone ha creato grossi problemi ambientali legati alla fragilit\u00e0 dei versanti, non pi\u00f9 curati dalle comunit\u00e0 alpine.\nSi registrano, pertanto, anche conseguenze positive in seguito a tali interventi, che:\nUtilizzo di risorse.\nL'innevamento artificiale causa un consumo di risorse maggiore rispetto a quello naturale, inquinamento acustico e modifiche dell'ambiente e delle modalit\u00e0 di utilizzo delle aree montane. Le risorse utilizzate sono quelle idriche e quelle energetiche.\n\u00c8 stato stimato in particolare che un impianto sparaneve in una singola localit\u00e0 in Abruzzo consumerebbe 500 mila litri di acqua potabile all'ora.\nPer quanto riguarda le risorse idriche, va considerato che i cambiamenti climatici in atto modificano la distribuzione delle precipitazioni nel corso delle stagioni con, in particolare, un minore apporto di acqua nella stagione primaverile ed autunnale e una maggiore frequenza di eventi estremi tra l'estate e l'autunno. Le minori precipitazioni nevose poi innescano un processo che porta ad un'accentuata siccit\u00e0 primaverile, con scarsi apporti idrici proprio quando l'acqua servirebbe maggiormente. Dall'altra parte gli impianti di innevamento artificiale hanno bisogno di acqua per funzionare e spesso necessitano di bacini di raccolta dell'acqua per tali esigenze. Questi bacini si riempiono durante tutto l'anno grazie alle precipitazioni naturali e consentono anzi di ridurre il rischio di inondazioni dovute a fenomeni molto intensi e limitati nel tempo. Inoltre questi bacini sono utilizzati da specie animali e vegetali che, in assenza di un ciclo idrologico normale, rischierebbero rapidamente di scomparire dalle montagne. L'innevamento artificiale durante la stagione invernale sopperisce quindi alla carenza di precipitazioni invernali e garantisce una riserva d'acqua per il periodo primaverile, sempre pi\u00f9 secco. Il consumo di acqua degli impianti di innevamento quindi \u00e8 solo apparente, perch\u00e9 in realt\u00e0 tende a ripristinare gli equilibri del ciclo idrologico.\nLa costruzione del bacino di raccolta, di contro, pu\u00f2 avere un impatto ambientale notevole, a causa del grande sbancamento di terreno e degli eventuali alberi tagliati.\nPer quanto riguarda le risorse energetiche occorre considerare che gli impianti di innevamento, come ogni altro impianto tecnologico, utilizzano energia elettrica per funzionare, ma entrano in funzione nelle ore serali e notturne, quando i picchi di consumo elettrico sono inferiori e la produzione energetica presenta \"surplus\" altrimenti non utilizzati. Inoltre, migliorando l'efficienza di questi impianti, il costo in kWh per la produzione della neve diminuisce progressivamente, anche grazie all'utilizzo di strumenti tecnologici come gli inverter per l'ottimizzazione del consumo elettrico in relazione alle effettive esigenze.\nInquinamento acustico.\nIl rumore dei generatori di neve varia notevolmente in relazione alla tecnologia pi\u00f9 o meno recente dei macchinari utilizzati e va dal minimo dei generatori ad asta in impianti con aria centralizzata al massimo dei generatori di neve a ventola di grande potenza.\nAttualmente sono presenti sul mercato sistemi brevettati per l'insonorizzazione delle macchine pi\u00f9 rumorose con notevole riduzione del rumore, che rimane cos\u00ec al di sotto della soglia considerata critica.\nUn aspetto negativo del rumore prodotto \u00e8 che il fenomeno avviene durante le ore notturne e, quindi, \u00e8 maggiormente avvertibile dalla popolazione."}
{"id": "1899545", "revid": "204012", "url": "https://it.wikipedia.org/wiki?curid=1899545", "title": "Disfagia oro-faringea", "text": ""}
{"id": "1899546", "revid": "1924342", "url": "https://it.wikipedia.org/wiki?curid=1899546", "title": "Born Slippy .NUXX", "text": "Born Slippy .NUXX \u00e8 un singolo musicale del 1996 del gruppo di musica elettronica Underworld.\nIl singolo fu preceduto nel gennaio 1995 da \"Born Slippy\", che mostrava tra le sue B-Side un remix chiamato \".NUXX\". \"Born Slippy\" \u00e8 una canzone completamente priva di testo, mentre il remix \".NUXX\" presentava l'aggiunta di un breve testo, oltre che un ritmo molto pi\u00f9 serrato. Il gruppo in seguito dichiar\u00f2 che quel particolare remix era stato creato \"per scherzo\".\n\"Born Slippy .NUXX\" fu distribuito come singolo proprio nei primi mesi del 1996, dopo essere stato inserito nella colonna sonora del film \"Trainspotting\" di Danny Boyle, dove si ascoltava come sottofondo nella scena finale. In seguito all'immensa popolarit\u00e0 ottenuta dal film, il brano ottenne un incredibile successo riuscendo a salire fino alla posizione numero due della classifica britannica nel luglio 1996. In seguito il brano \u00e8 comparso in numerose compilation e remix.\nIn seguito Il singolo fu nuovamente distribuito nel 1999 in Francia e Germania per promuovere l'uscita del nuovo album, e nuovamente nel 2003 in concomitanza dell'uscita del greatest hits \"1992-2002\" del gruppo."}
{"id": "1899552", "revid": "767487", "url": "https://it.wikipedia.org/wiki?curid=1899552", "title": "Hitler's Children", "text": "Hitler's Children \u00e8 un film statunitense del 1943 diretto da Edward Dmytryk e, non accreditato, Irving Reis.\nLa sceneggiatura si basa su \"Education for Death: The Making of a Nazi\", un libro di Gregor Ziemer - all'epoca dell'uscita del film commentatore e analista del canale radiofonico WLW di Cincinnati - pubblicato a Londra nel 1941. Il romanzo prendeva spunto dall'esperienza vissuta dall'autore che, prima della guerra, aveva vissuto e insegnato in Germania.\nTrama.\nBerlino, 1933. Il professor Nichols, statunitense, gestisce l'American Colony School, una scuola privata in cui giovani di diverse nazionalit\u00e0 sono educati ai valori della libert\u00e0 e della democrazia. Prospiciente vi \u00e8 la Horst Wessel School, dove invece i giovani tedeschi sono indottrinati alla fede nazionalsocialista. Tra gli studenti delle due scuole scoppia talvolta la rissa e, durante un parapiglia, Karl Bruner, un tedesco nato negli Stati Uniti si scontra con Anna Muller, cittadina americana nata in Germania che vive con i nonni tedeschi. Nonostante l'inizio burrascoso, tra i due studenti nasce un'attrazione amorosa. Il professore, conscio di ci\u00f2, invita Anna e Karl alle sue escursioni settimanali in campagna e ben presto i tre sembrano essere diventati buoni amici. Un giorno, nel bosco, Anna vede un bambino legato e imbavagliato, ma quando tenta di liberarlo, Karl glielo impedisce dicendole che si tratta di una prova per entrare a far parte della Giovent\u00f9 hitleriana. L'episodio segna una netta separazione tra due diverse concezioni della vita e cos\u00ec Anna e Nichols perdono i contatti con Karl.\nSei anni pi\u00f9 tardi, mentre la guerra si profila in Europa, Karl Bruner, ora tenente della Gestapo, rimuove gli studenti tedeschi, polacchi ed ebrei dalla scuola americana. Anche Anna, pur essendo diventata l'assistente del professore, viene portata via perch\u00e9, nonostante il passaporto statunitense, \u00e8 nata in Germania da genitori tedeschi.\nNichols cerca di trovare Anna, ma il consolato degli Stati Uniti in questo caso non ha alcun potere e i nonni tedeschi di Anna sono troppo spaventati dal clima oppressivo per aiutarlo nelle ricerche. Franz Erhart, un giornalista amico di Nichols, gli suggerisce di chiedere il permesso al Ministero della Pubblica Istruzione di visitare un certo campo di lavoro, dove probabilmente si trova Anna. Nichols riesce ad accedere al campo accompagnato da Karl, ma ha l'occasione di scambiare qualche parola in privato con Anna che, comportandosi da impiegata modello, gode di una certa libert\u00e0. Quest'ultima scoraggia Nichols dal tentare di farla uscire dalla Germania, in quanto troppo pericoloso e con scarse possibilit\u00e0 di successo.\nKarl crede che Anna stia diventando una \"vera tedesca\" e la raccomanda per un corso presso l'Universit\u00e0 di Berlino. Anna rifiuta l'offerta e denigra apertamente il nuovo ordine davanti al colonnello Henkel, ufficiale superiore di Karl. In conseguenza di ci\u00f2 viene inviata ad un altro campo per un anno di lavori forzati con l'ordine che sia tenuta sotto stretta sorveglianza. Poich\u00e9 i rapporti su di lei parlano del suo comportamento antinazista, Henkel medita di farla sterilizzare. Karl va a trovare Anna e, dopo averla avvertita del pericolo, dichiara il suo amore per lei e cerca di convincerla a servire la Germania facendo con lui un bambino. Bench\u00e9 anche Anna sia innamorata di Karl, lo respinge perch\u00e9 rifiuta di dare un figlio a Hitler.\nAnna scappa dal campo attraverso i boschi, riesce a nascondersi sul carro di un contadino e a raggiungere Berlino, dove cerca rifugio nella cattedrale cattolica, celandosi tra i fedeli. Nulla, per\u00f2, sfugge alla Gestapo. Un drappello armato si presenta in chiesa minacciando il vescovo e lei si consegna spontaneamente. Nonostante le proteste del vescovo, viene ordinata una esemplare fustigazione in pubblico seguita poi dalla sterilizzazione e Henkel invia Karl ad assistere alla punizione. Dopo aver inferto la seconda scudisciata l'aguzzino viene fermato da Karl che, cos\u00ec, condanna a morte se stesso e Anna.\nKarl, nonostante la sua fine sia ormai decisa, finge di aver capito il suo errore e, con la promessa di un funerale con tutti gli onori, si dice pronto a ritrattare pubblicamente con un autodaf\u00e9. Perch\u00e9 ci\u00f2 serva d'esempio, Henkel organizza una trasmissione radiofonica nazionale del processo a carico dei due amanti. Intanto al professor Nichols viene ordinato di lasciare immediatamente la Germania per non essere arrestato con l'accusa di tradimento. Giunto in aeroporto, Nichols sente gli altoparlanti diffondere in diretta le dichiarazioni preliminari di Karl al processo. Sorprendendo i suoi accusatori, Karl cita una poesia di Goethe sulla libert\u00e0 e denuncia l'oppressione nazista. Per ordine di Henkel, il giovane ufficiale viene ucciso seduta stante con un colpo di pistola. Subito dopo, mentre si precipita verso Karl, anche Anna viene colpita a morte.\nProduzione.\nProdotto dalla RKO Radio Pictures, il film venne a costare 205.000 dollari. Irving Reis, a cui era stata affidata la regia, dopo un battibecco con il produttore Edward A. Golden, a sorpresa - senza trovar l'appoggio dei dirigenti della RKO - venne rimpiazzato da Edward Dmytryk.\nDistribuzione.\nIl copyright del film, richiesto dalla RKO Radio Pictures, Inc., fu registrato il 22 gennaio 1943 con il numero LP11908.\nIl film venne proiettato in prima mondiale a Cincinnati il 14 gennaio 1943, con una serata sponsorizzata dalla WLW, la stazione radiofonica locale dove lavorava Ziemer, l'autore del romanzo. In contemporanea, il film usc\u00ec in anteprima in numerose citt\u00e0 degli Stati Uniti, raccogliendo con la vendita dei biglietti una grossa somma che venne devoluta alla Societ\u00e0 delle Nazioni.\nIl 24 maggio 1943, la storia venne adattata per una trasmissione radiofonica del \"Lux Radio Theatre\" con la partecipazione, tra gli interpreti, di Bonita Granville e Otto Kruger che ripresero, per il radiodramma, i rispettivi ruoli che avevano ricoperto nel film.\nDal 2019 \u00e8 disponibile in Italia un dvd prodotto da DNA Srl, col titolo \"I FIGLI DI HITLER\", in versione originale con sottotitoli in italiano. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche il corto animato prodotto da Walt Disney: \"EDUCATION FOR DEATH\" (1943), diretto da Clyde Geronimi e principalmente animato da Ward Kimball."}
{"id": "1899557", "revid": "767487", "url": "https://it.wikipedia.org/wiki?curid=1899557", "title": "Finsterm\u00fcnz", "text": "Finsterm\u00fcnz, oggi Altfinsterm\u00fcnz (probabile derivazione dal latino \"Fines intra montes\"), \u00e8 un passaggio fortificato sul fiume Inn, nel territorio comunale di Nauders, nel Tirolo. In antichit\u00e0 aveva la funzione di dogana.\nFino da quando fu edificata, la Via Claudia Augusta (nel 46 a.C.) scendeva dal passo Resia e andava a oltrepassare il fiume Inn, presso Finsterm\u00fcnz. Qui fino al 1854 fu mantenuto in funzione un posto di dogana. La strada di Hochfinsterm\u00fcnz, ovvero la parte pi\u00f9 alta di Finsterm\u00fcnz, sulla quale si trova l'omonimo forte, fu costruita nel 1854, facendo perdere l'utilit\u00e0 della dogana.\nCon il trattato del 1868, si sanc\u00ec il confine al di sotto di Tschlin, e la Svizzera ottenne la sponda sinistra dell'Inn sino ad Altfinsterm\u00fcnz, rinunciando per\u00f2 alle fortificazioni sul Novellaberg. \nSoltanto nel 1923 fu costruita la strada che dalla valle dell'Engadina, porta al confine austriaco.\nLa dogana era formata da un ponte con una torre al centro, una torre pi\u00f9 grande (la Torre della Chiusa), la cappella di Maria Assunta e il punto strategico di Sigmundseck."}
{"id": "1899559", "revid": "6923", "url": "https://it.wikipedia.org/wiki?curid=1899559", "title": "Ferrovie elettriche abruzzesi SpA", "text": ""}
{"id": "1899566", "revid": "122219794", "url": "https://it.wikipedia.org/wiki?curid=1899566", "title": "Shaman (attrazione)", "text": "Shaman, precedentemente Magic Mountain, \u00e8 una montagna russa del parco divertimenti italiano di Gardaland. Rappresenta la prima montagna russa fissa costruita in Italia, prodotta e installata nel 1984 dall'azienda olandese Vekoma. Questo modello di ottovolante, dal nome ufficiale di MK-1200 (variante \"Double Loop Corkscrew\"), ha altri tre esemplari nel resto d'Europa.\nStoria.\nCostruita tra il 1984 e il 1985, andava a completare un'area in cui, nello stesso periodo, era stata inaugurata l'attrazione \"Colorado Boat\". Magic Mountain era un'attrazione unica nel suo genere in Italia e grande fonte di richiamo per i visitatori. Fino al 1998 il percorso era colorato di bianco, la struttura e i pali di sostegno erano di colore verde sbiadito e i vagoni dei treni di colore viola scuro. Al di sotto dell'attrazione venne creato un laghetto artificiale con ai bordi cascatelle, rigoli d'acqua e una considerevole vegetazione come alberi, cespugli e molti fiori. Questi ultimi, da alcuni anni, sono stati piantati con griglie e zolle di terra su alcuni pali dell'attrazione. Nel 1999 il tracciato viene ricolorato e reso pi\u00f9 mimetico con la natura utilizzando un verde chiaro per i supporti e giallo con rifiniture verdi per i vagoni dei treni. Sotto l'elica, sul laghetto, appaiono alcune fontane.\nUn ulteriore cambiamento si verifica nel 2005 quando viene costruita la novit\u00e0 di quell'anno, \"Sequoia Adventure\" (ora nota come \"Sequoia Magic Loop\"), un'attrazione della rara tipologia Screaming Squirrel posizionata proprio all'interno del tracciato di Magic Mountain. Per questa, in seguito, sar\u00e0 inserita della corteccia finta sui supporti di Magic Mountain nelle vicinanze, per riallacciarsi meglio alla tematizzazione dell'attrazione stessa.\nNel 2009, in occasione dei 25 anni di attivit\u00e0 della montagna russa, era previsto un ipotetico intervento di ri-tematizzazione che avrebbe riguardato il mostro bigfoot, ma vennero soltanto sostituiti i treni, cambiando completamente design, dal color marrone e con protezioni pi\u00f9 ergonomiche e confortevoli.\nNel 2015 il colore del percorso subisce un altro cambiamento passando da un verde chiaro a un verde acceso, sia per il binario che per i supporti.\nNel 2017 l'attrazione subisce un restyling chiamandosi \"Shaman\", con l'aggiunta di visori che sfruttano la tecnologia della realt\u00e0 virtuale e l'introduzione di una nuova tematizzazione ispirata ai riti sciamanici dei nativi americani. Nel visore ci si immergeva in un personaggio che, nella sezione di tracciato corrispondente alla rampa iniziale, scalava una montagna, per arrivare poi a sconfiggere un antagonista.\nNel 2018 la realt\u00e0 virtuale viene rimossa dall'attrazione, ma la montagna russa si chiama ancora \"Shaman\".\nNel novembre 2020 il parco annuncia un'estensiva operazione di manutenzione sul tracciato stesso dell'attrazione, con nuove rotaie e parti meccaniche, ma lasciando comunque invariato il percorso.\nDescrizione.\nIl tracciato comprende una discesa di 25 metri, un \"killer loop\" (doppio giro della morte), due avvitamenti e un'elica finale poco prima della stazione."}
{"id": "1899569", "revid": "1563111", "url": "https://it.wikipedia.org/wiki?curid=1899569", "title": "Taviano", "text": "Taviano (\"Tajanu\" in dialetto salentino) \u00e8 un comune italiano di abitanti della provincia di Lecce in Puglia.\nSorge nella parte meridionale della penisola salentina, a 48,5\u00a0km dal capoluogo, e comprende la frazione di Marina di Mancaversa, includendo un tratto della costa ionica del Salento.\nHa ricevuto il titolo di citt\u00e0 il 2 giugno 1996 con decreto del Presidente della Repubblica Oscar Luigi Scalfaro.\nLa zona, prevalentemente agricola, si avvale della coltura di oliveti secolari, vigneti, alberi da frutto e fiori. Taviano \u00e8 denominata \"Citt\u00e0 dei Fiori\", considerata l'importanza dell'attivit\u00e0 florovivaistica per l'economia cittadina.\nGeografia fisica.\nTerritorio.\nIl territorio del comune di Taviano, con un'estensione di 21,18\u00a0km\u00b2, presenta una morfologia pianeggiante ed \u00e8 compreso tra gli 0 e gli 86 metri sul livello del mare. Taviano nel suo territorio comprende la Marina di Mancaversa che si affaccia su un breve tratto della fascia costiera jonica, caratterizzata da terreni gradualmente digradanti verso il mare, scarsamente coltivati e segnati da roccia affiorante. Il sottosuolo \u00e8 costituito da sabbioni calcarei con acqua sorgiva che varia da 3 a 10 metri di profondit\u00e0, rendendo la zona tra le pi\u00f9 fertili della provincia.\nConfina a nord con i comuni di Gallipoli e Matino, a est con il comune di Melissano, a sud con il comune di Racale, a ovest con il mare Ionio.\nClima.\nDal punto di vista meteorologico Taviano rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nSecondo le ipotesi di Padre Bonaventura da Lama, l'origine del toponimo \u00e8 da ricondurre al periodo della conquista romana del Salento. Il toponimo potrebbe essere un prediale e derivare dal nome latino di persona \"Octavilius\" o \"Octavellius\", con l'aggiunta del suffisso -\"ano\" che indica appartenenza. Lo storico Giacomo Arditi ipotizza, invece, una derivazione dall'imperatore Cesare Ottaviano. La popolazione locale, in seguito al suo passaggio in questa zona, chiam\u00f2 il paese \"Ottaviano\" in suo onore. Del nome Ottaviano, comunque, il paese si \u00e8 fregiato per secoli e ne sono testimonianza vari documenti cinque-seicenteschi e un'iscrizione del 1483 presente nella chiesa madre. Col passare del tempo, per aferesi con la caduta della vocale iniziale e della doppia \"t\", si \u00e8 avuto \"Taviano\".\nStoria.\nLa presenza antropica nel territorio di Taviano \u00e8 da ricondurre al periodo neolitico, rimangono ancora evidenti resti megalitici di specchie e menhir. Tuttavia l'origine dell'abitato si fa risalire all'epoca romana, nonostante discutibili ipotesi di origini pi\u00f9 remote, che anticipano la fondazione ad opera dei Cretesi (900 a.C.). Padre Bonaventura da Lama sostiene che l'origine romana di Taviano sia da attribuire al periodo della Repubblica romana, quando Roma conquista e sottomette il Salento (267 a.C.). L'ipotesi di Giacomo Arditi posticipa invece l'origine al I secolo d.C., secondo cui la citt\u00e0 fu costruita in seguito al passaggio dell'imperatore romano Cesare Ottaviano, che dopo una vittoria militare a Brindisi fece visita a tutta la penisola salentina.Fonti storiche certe si hanno a partire dal periodo normanno, quando nel 1190 Tancredi d'Altavilla infeud\u00f2 Taviano al capitano Ottavio Foggetta, sotto il cui governo, e nel XII secolo, ospit\u00f2 i Calogeri Basiliani che bonificarono vaste aree di terreno e fondarono nel secolo successivo la scomparsa Abbazia di Santa Maria del Civo. Nel 1301, il feudo di Taviano fu tolto ad Ottone Foggetta e concesso dagli Angioini a Ugone Del Balzo. Successivamente la Regina di Napoli Giovanna I d'Angi\u00f2, incorpor\u00f2 il feudo nel Principato di Taranto, il quale fu donato a Raimondello Orsini Del Balzo. Nel 1463, con la morte del figlio di Raimondello, Giovanni Antonio, Taviano cadde nel Regio Fisco e fu acquistato nuovamente dai Foggetta, che ne rimasero proprietari fino al 1599. Nel 1604 pass\u00f2 a Jacopo De Franchis, il quale ottenne il titolo di marchese nel 1612. Con il successore Giovan Battista, nel 1614, il casale di Melissano fu acquistato e aggregato a Taviano. Nel 1719, estintisi gli eredi della famiglia, i feudi di Taviano e Melissano passarono sotto il controllo dei Caracciolo che ne mantennero il possesso fino al 1806, data di soppressione della feudalit\u00e0.\nIl 1\u00ba gennaio 1885 Melissano, che nel frattempo era divenuta frazione, fu staccata da Taviano e annessa al comune di Casarano.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa di San Martino di Tours.\nLa chiesa matrice di San Martino di Torres risale al XV secolo e fu radicalmente ristrutturata nel 1635. La facciata, con timpano triangolare, \u00e8 divisa in tre spazi verticali da paraste doriche. Nella zona centrale si aprono il portale e il finestrone di gusto tardo-rinascimentale. Lateralmente, in due nicchie, sono ospitate le statue marmoree degli apostoli Pietro e Paolo. L'interno, a croce latina, si sviluppa in tre navate. La navata centrale termina nell'abside polilobata, restaurata nella seconda met\u00e0 del Novecento per la collocazione di un mosaico raffigurante la \"Morte del Cristo in Torres\". Nelle navate laterali e nel transetto si susseguono gli altari della Madonna del Rosario, della Madonna della Lavatrice, della Madonna di Lourdes, di San Martino di Torres, delle Anime del Purgatorio e della Purificazione. Nella navata centrale \u00e8 presente un ciclo pittorico su tela raffigurante scene della vita di San Martino, realizzato nel 2003 dal pittore Francesco Palma. (detto Tavianello).\nSantuario della Beata Vergine Maria Addolorata.\nLa chiesa della Beata Vergine Maria Addolorata fu edificata nel 1643 insieme all'attiguo convento dei Frati Minori Riformati, i quali l'avevano dedicata a Sant'Antonio da Padova. I frati abitarono il convento fino al 1867, anno in cui dovettero abbandonarlo in virt\u00f9 delle leggi dello Stato italiano. La chiesa fu ampliata nel 1960 con l'aggiunta di due nuove campate, e di conseguenza sub\u00ec la distruzione della facciata seicentesca. L'interno, secondo i dettami francescani, \u00e8 a due navate e conserva ancora l'originario stile barocco, con decorazioni a stucco. La navata principale, scandita da quattro arcate per lato, termina nel presbiterio che accoglie l'altare maggiore in pietra leccese. Sono presenti gli altari lignei di San Pasquale Baylon, di San Francesco d'Assisi, di Santa Filomena e di Sant'Antonio da Padova, tutti realizzati nel XVII secolo. Arricchiscono l'edificio un cospicuo numero di opere pittoriche, d'intaglio e scultoree. La chiesa \u00e8 stata eletta Parrocchia il 15 settembre 1952 ed elevata a Santuario il 19 settembre dello stesso anno. In questo tempio si venera la Madonna Addolorata, col titolo di Madonna del Miracolo.\nChiesa dell'Immacolata.\nLa chiesa dell'Immacolata \u00e8 sede dell'omonima Confraternita che la edific\u00f2 intorno al 1678. La facciata \u00e8 inquadrata fra due robuste paraste che sostengono il coronamento superiore. \u00c8 caratterizzata da un finestrone con grata lapidea, da due portali d'ingresso con timpano spezzato, e da tre croci a rilievo decorate da motivi uncinati. L'interno, d'impronta barocca-rococ\u00f2, \u00e8 ad un'unica navata rettangolare completamente stuccata e ornata di tele. Sulla volta a spigolo della navata sono posizionati dipinti relativi alla storia di Giuditta e angeli. Nelle quattro lunette ogivali della volta sono collocate altrettante tele centinate raffiguranti i profeti Geremia, Isaia, Ezechiele e Baruc, del pittore Liborio Riccio. Lungo le pareti laterali \u00e8 distribuito un ciclo pittorico, costituito da otto grandi tele, che comprende i principali episodi della vita di Maria. L'altare maggiore, dedicato all'Immacolata, riporta la data 1724 ed \u00e8 realizzato in pietra leccese. Sulla controfacciata \u00e8 situata la cantoria lignea del 1773.\nChiesa del Crocifisso.\nLa chiesa del Crocifisso fu edificata nel 1630 e ricostruita nel 1650. \u00c8 stata ridenominata di Santa Lucia per volere dei confratelli della Chiesa delle Anime, demolita per l'ampliamento del Palazzo municipale. La facciata, in carparo, \u00e8 racchiusa fra due alte paraste che delimitano la zona centrale arricchita dal portale e dal finestrone, posti in asse. L'architrave del portale reca un cartiglio con un'iscrizione latina. L'interno, ad aula unica, \u00e8 caratterizzato da eleganti decorazioni barocche e ospita l'altare maggiore dedicato al Crocefisso e quello di Santa Lucia, entrambi realizzati nel XVII secolo. Adornano la chiesa alcune statue e dipinti seicenteschi e una cantoria balaustrata.\nChiesa di Santa Marina.\nLa chiesa di Santa Marina, o di Santa Maria di Costantinopoli, situata per met\u00e0 in territorio di Racale, \u00e8 una costruzione rupestre edificata nel 1704 da Girolamo Moschettini. La chiesa, dotata di un piccolo campanile a vela, presenta una sobria facciata a capanna, con portale e piccola finestra centrale. Sul frontone \u00e8 visibile lo scudo araldico della famiglia Moschettini. Ai lati della chiesa vi sono tre arcate, in quella di sinistra \u00e8 ancora parzialmente visibile l'affresco rappresentante la \"Fuga in Egitto\". L'interno, interamente affrescato, \u00e8 a navata unica, con volta a crociera sorretta da pilastri con capitelli.\nArchitetture civili.\nPalazzo Marchesale De Franchis.\nIl Palazzo Marchesale De Franchis risale agli inizi del XVII secolo, periodo in cui il feudo di Taviano venne acquistato da Jacopo De Franchis. In origine, al posto dell'attuale edificio doveva sorgere un altro palazzo, forse un castello. Il prospetto \u00e8 scandito da finestre con balconi e sul portale d'accesso vi \u00e8 lo stemma della famiglia De Franchis. L'interno si articola su due piani; il primo piano era chiaramente la residenza nobiliare mentre il piano terra ospitava le stalle e gli ambienti per le attivit\u00e0 produttive. Ci sono inoltre dei piani ammezzati, utilizzati come granai e depositi alimentari.Oggi ospita la sede della biblioteca comunale.\nCastelforte.\nL'insediamento di Castelforte, ricadente nel comune di Racale ma vicino all'abitato di Taviano, venne ideato e realizzato a partire dal 1946, per volont\u00e0 del tavianese Gino Giann\u00ec. Il villaggio \u00e8 sorto per la protezione della madre e del bambino e successivamente divenne un centro di servizio per gli anziani ed i giovani in difficolt\u00e0. L'insediamento, sperso tra uliveti secolari, si caratterizza per uno stile architettonico fiabesco e comprende varie piccole case, alcune villette, padiglioni per ritrovi ed esposizioni, un tempio a forma di torre dedicato alla Madonna della Pace. Attualmente \u00e8 inabitato.\nSociet\u00e0.\nEtnie e minoranze straniere.\nAl 31 dicembre 2017 a Taviano risultano residenti 372 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Taviano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nTaviano fa parte della diocesi di Nard\u00f2-Gallipoli. Sono presenti tre parrocchie: San Martino di Tours, Beata Vergine Maria Addolorata, Beata Vergine Maria Immacolata (Mancaversa).\nCultura.\nIstruzione.\nScuole.\nNel comune di Taviano hanno sede quattro Scuole dell'infanzia, una Scuola primaria (plesso centrale e plesso succursale), una scuola secondaria di primo grado.\nGeografia antropica.\nFrazioni.\nL'unica frazione di Taviano \u00e8 Mancaversa, marina della citt\u00e0. Si affaccia sul Mar Ionio e dista circa 6\u00a0km da Gallipoli e 30\u00a0km da Santa Maria di Leuca. La costa \u00e8 bassa e a prevalenza rocciosa.\nEconomia.\nTaviano era un vivace centro di produzione florovivaistica. L'importanza di tale produzione nell'economia cittadina ha comportato l'uso del marchio ufficiale di controllo di qualit\u00e0 \"Citt\u00e0 dei Fiori\", allo scopo di caratterizzare e valorizzare la vasta gamma di prodotti tipici della floricoltura locale. Tale attivit\u00e0 \u00e8 amministrata da \"Mercaflor S.r.l.\", una societ\u00e0 mista a capitale pubblico-privato. L'economia si basa anche sul settore agroalimentare e, in particolare, su quello orticolo, della frutta di stagione e delle primizie valorizzato dall'esistenza del locale Mercato Ortofrutticolo all'ingrosso, gestito direttamente in economia dal Comune. Significativa \u00e8 la coltivazione della patata novella sieglinde di Galatina. Inoltre, si rileva la presenza di aziende di trasformazione alimentare come oleifici, stabilimenti enologici, industrie conserviere, oltre che attivit\u00e0 nel settore manifatturiero. Attualmente, da circa un decennio, l'economia \u00e8 radicata nel settore turistico.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne:\nFerrovie.\nIl comune di Taviano \u00e8 servita da una stazione ferroviaria posta sulla linea locale Gallipoli-Casarano delle Ferrovie del Sud Est.\nSport.\nPallavolo.\nLa principale squadra di pallavolo della citt\u00e0 \u00e8 la Pag Volley Taviano, squadra attualmente militante nel campionato di Serie B dopo aver disputato due tornei consecutivi in Serie A2nell\u2019annata 2017/2019. Nell\u2019annata 2019/2020 ha disputato il campionato di serie C vincendolo. I colori sociali sono il giallo e il rosso. La squadra gioca le sue partite interne presso il palazzetto comunale \"William Ingrosso\"."}
{"id": "1899588", "revid": "86681165", "url": "https://it.wikipedia.org/wiki?curid=1899588", "title": "MPT-1327", "text": "MPT 1327 definisce uno standard per i sistemi radio PMR \"trunked\", inizialmente definito, nel gennaio 1988, dalla \"British Radiocommunications Agency\".\nQuesto sistema viene utilizzato principalmente in Europa, Sud Africa, Nuova Zelanda, Australia ed anche Cina.\nLe reti MPT vengono attualmente installate in tutto il mondo, vista l'economicit\u00e0 rispetto al sistema TETRA, sviluppato successivamente dall\"'European Telecommunications Standards Institute\" (ETSI), come alternativa digitale ai sistemi analogici FM. per le reti radio \"trunked\".\nRispetto al TETRA un sistema MPT1327 risulta meno costoso, pi\u00f9 facile da installare, gli apparati sono simili a quelli utilizzati per i sistemi PMR semplici. Inoltre trattandosi di un sistema analogico FM per la fonia e con la trasmissione dati a 1200 bps non si ha l'effetto di soglia tipico dei sistemi di trasmissione radio digitali.\nLo svantaggio principale rispetto al TETRA \u00e8 che la cifratura delle comunicazioni non \u00e8 prevista dallo standard di base ed inoltre risulta complessa la gestione di reti isofrequenza."}
{"id": "1899592", "revid": "838137", "url": "https://it.wikipedia.org/wiki?curid=1899592", "title": "Rinaldo Camillo Rousset", "text": "Biografia.\nNato a Beaulard, una frazione di Oulx, in diocesi di Susa, il 21 marzo 1860, a diciassette anni entr\u00f2 a far parte dell'Ordine dei carmelitani scalzi; fu ordinato sacerdote il 20 dicembre 1884.\nFu superiore generale dell'Ordine e durante questo mandato, il 30 dicembre 1906, fu nominato vescovo di Bagnoregio.\nIl 14 settembre 1909 fu nominato arcivescovo di Reggio Calabria, arcidiocesi della quale era gi\u00e0 stato amministratore. Divenne il vescovo della ricostruzione di Reggio dopo il terremoto di Messina del 1908.\nCome successore del cardinale Gennaro Portanova, deceduto l'anno prima, fu sostenitore dell'Istituto delle Figlie di Maria Immacolata fondato da Madre Brigida Maria Postorino.\nMor\u00ec a Reggio Calabria il 26 maggio 1926 colpito da embolia cerebrale. La sua tomba si trova nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1899608", "revid": "671029", "url": "https://it.wikipedia.org/wiki?curid=1899608", "title": "Barbaro (famiglia)", "text": "I Barbaro furono una delle pi\u00f9 importanti famiglie patrizie veneziane, in origine di Trieste.\nTra i pi\u00f9 celebri esponenti della famiglia vi furono numerosi diplomatici. Furono patriarchi di Aquileia ben quattro Barbaro fra il 1491 e il 1622.\nPersonalit\u00e0.\nCon il cognome Barbaro si possono individuare:"}
{"id": "1899609", "revid": "729019", "url": "https://it.wikipedia.org/wiki?curid=1899609", "title": "Sikorsky S-56", "text": "Il Sikorsky S-56 era un elicottero pesante da trasporto prodotto dall'azienda statunitense Sikorsky Aircraft Corporation negli anni cinquanta e rimasto in servizio attivo sino alla fine degli anni sessanta.\nProgettato per un uso militare e definito in quest'ambito elicottero da assalto, assunse inizialmente le denominazioni H-37 Mojave nell'United States Army ed HR2S nell'United States Marine Corps, per poi uniformarsi alla definitiva CH-37 dopo l'unificazione delle designazioni del 1962.\nStoria.\nSviluppo.\nIl progetto del'S-56 deriva da una richiesta da parte dell'United States Marine Corps (USMC), della fornitura di un elicottero che avesse la capacit\u00e0 di trasportare 26 soldati completamente equipaggiati. Il contratto venne stipulato tra le due parti nel 1951, il primo prototipo vol\u00f2 nel 1953 e, dopo le consuete prove tecniche di sviluppo, la produzione iniziale di 60 esemplari venne avviata nel luglio 1956 con il modello HR2S, successivamente fornito al reparto HMX-1 dei Marines.\nAnche l'United States Army si dichiar\u00f2 interessato al progetto e sottopose il prototipo a prove di valutazione nel 1954 risultandone soddisfatto, quindi effettu\u00f2 un ordine di 94 esemplari ai quali venne assegnata la denominazione ufficiale CH-37A, il primo dei quali venne consegnato nell'estate del 1956.\nLa fornitura degli esemplari richiesti dai due corpi venne evasa entro la met\u00e0 degli anni sessanta.\nGli esemplari U.S. Army furono tutti aggiornati nei primi anni sessanta alla versione CH-37B caratterizzata da miglioramenti riguardanti l'adozione di un'apparecchiatura di auto stabilizzazione Lear che gli conferivano la capacit\u00e0 di effettuare operazioni di carico e scarico quando l'elicottero era in hovering.\nL'unificazione delle designazioni degli aeromobili militari in uso alle forze armate statunitensi avvenuta nel 1962 mut\u00f2 l'originale denominazione USMC nella definitiva CH-37C.\nA quel tempo, il CH-37 era il pi\u00f9 grande elicottero occidentale prodotto nonch\u00e9 il primo bimotore realizzato dalla Sikorsky. I due motori radiali Pratt &amp; Whitney R-2800 \"Double Wasp\" erano montati in altrettante gondole motore esterne di generose dimensioni, le quali contenevano anche il carrello d'atterraggio completamente retrattile. Questo soluzione fu scelta per permettere di lasciare la fusoliera libera da ingombri e quindi completamente utilizzabile per consentire il carico di uomini e mezzi tramite dei grandi portelli posti sul muso. Il rotore era singolo a cinque pale e progettato per essere in grado di garantire la portanza necessaria a mantenerlo in volo anche in caso che una delle pale venisse danneggiata da un colpo ricevuto in combattimento.\nIl CH-37 \u00e8 stato uno degli ultimi elicotteri pesanti ad utilizzare motori a pistoni, questi di maggiori dimensioni, maggior peso e minor potenza rispetto ai pi\u00f9 moderni turboalbero usati successivamente. Questo ne determin\u00f2 una vita operativa piuttosto breve, infatti vennero ritirati tutti dal servizio alla fine degli anni sessanta, sostituiti nel U.S. Army dal Sikorsky CH-54 Tarhe.\nImpiego operativo.\nQuattro esemplari di CH-37B furono utilizzati con successo in Vietnam nel 1963 con il compito di assistere il recupero di velivoli USAF abbattuti in azioni di combattimento. Grazie al loro intervento vennero recuperate apparecchiature per un valore complessivo di oltre $ 7,5 milioni, alcune delle quali oltre le linee nemiche."}
{"id": "1899610", "revid": "599013", "url": "https://it.wikipedia.org/wiki?curid=1899610", "title": "Saidu Adeshina", "text": "Carriera.\nClub.\nPrima punta, approda alla Reggiana nel 1999, portato da Franco Dal Cin, riuscendo a esordire nello stesso anno in C1. Dopo una sola stagione \u00e8 tesserato dal , in Serie B: resta a Terni quattro anni, firmando 8 gol in una sessantina di presenze in campionato. Poi fa ritorno a Reggio Emilia. Nel 2006 passa all'Arezzo, quindi \u00e8 ceduto dai toscani agli svizzeri del . Nella seconda serie del calcio svizzero, Adeshina mette a segno 13 reti in 24 giornate, piazzandosi all'ottavo posto tra i marcatori. Termina l'esperienza al Bellinzona con 21 gol in 30 turni di campionato prima di passare al Sion, nella massima divisione svizzera. Resta quattro anni coi bianco rossi, debuttando anche in Coppa UEFA. Nel 2011 \u00e8 tesserato dallo Sciaffusa in prestito dal Sion, che in seguito lo fa scendere in seconda squadra, e nel 2012 il Chiasso decide di acquistarlo. Dal 2013 non gioca pi\u00f9 tra i professionisti."}
{"id": "1899615", "revid": "1522738", "url": "https://it.wikipedia.org/wiki?curid=1899615", "title": "Randland", "text": ""}
{"id": "1899618", "revid": "1543377", "url": "https://it.wikipedia.org/wiki?curid=1899618", "title": "Project 25", "text": "Project 25 (P25) o APCO-25 definiscono una serie di standard per la comunicazione radio digitale, progettati per l'utilizzo da parte da enti federali, statali e le agenzie locali di polizia nel Nordamerica, in modo da permettere l'interoperabilit\u00e0 fra i vari enti e la mutua coordinazione in caso di emergenze.\nIl sistema \u00e8 simile per gli scopi al TETRA utilizzato in Europa, ma non \u00e8 compatibile con esso.\nRispetto al TETRA, le radio possono comunicare in FM con le radio pi\u00f9 vecchie, oppure possono comunicare in modalit\u00e0 sia digitale che FM con altre radio P25."}
{"id": "1899619", "revid": "1471846", "url": "https://it.wikipedia.org/wiki?curid=1899619", "title": "Vallonga", "text": "Vallonga \u00e8 una frazione del comune italiano di San Giovanni di Fassa, in provincia di Trento. La localit\u00e0 \u00e8 situata nella Val di Fassa a 1513 m s.l.m.\nMorfologia.\nVallonga si trova sulla Strada statale 241, che da Vigo di Fassa si dirige a Bolzano passando per il Passo di Costalunga (1.752\u00a0m). Situato a solo un chilometro dalla sede comunale, il paesino vede scorrere nelle vicinanze il \"Ruf de Pociole\", un piccolo torrentello che dal gruppo montuoso del Catinaccio (\"Ciadenac\" in ladino) va ad unirsi al torrente Avisio poco pi\u00f9 in l\u00e0.\nStoria.\nVallonga \u00e8 uno dei centri pi\u00f9 antichi e suggestivi della Val di Fassa, nato durante il Medioevo contemporaneamente ai paesi pi\u00f9 famosi situati nel fondovalle. Inizialmente era solo un piccolo ostello dei pastori, e solamente pi\u00f9 tardi assunse le caratteristiche di un piccolo paese, quando venne costruita la chiesa parrocchiale di San Giovanni Nepomuceno, risalente circa al XVIII secolo.\nVallonga era la meta della tradizionale processione annuale di Nova Levante, che puntualmente si svolgeva ogni 16 maggio. Questa tradizione venne abolita solo nel 1914, pochi anni prima della Prima guerra mondiale agli albori del conflitto tra l'Austria e l'Italia."}
{"id": "1899620", "revid": "188323", "url": "https://it.wikipedia.org/wiki?curid=1899620", "title": "Risposta del turbo", "text": ""}
{"id": "1899625", "revid": "119279611", "url": "https://it.wikipedia.org/wiki?curid=1899625", "title": "Carol Ferris", "text": "Carol Ferris \u00e8 un personaggio dei fumetti DC Comics, creato da John Broome (testi) e Gil Kane (disegni). \u00c8 la presidente delle Ferris Industries, nota casa costruttrice di aeromobili. Dapprima capo e poi fidanzata della Lanterna Verde Hal Jordan, diventer\u00e0 uno dei suoi nemici, con il nome di battaglia Star Sapphire.\nBiografia.\nUnica figlia di Carl Ferris, amministratore delegato della \"Ferris Aircraft\", Carol lavora nell'impresa di famiglia come vicepresidente, per poi prendere il posto di suo padre come CEO. Dopo aver conosciuto Hal Jordan, che lavora alle dipendenze della Ferris Aircraft, lei si innamora del supereroe (senza sapere che in realt\u00e0 lui \u00e8 Lanterna Verde) sentimento ricambiato. Purtroppo le cose tra i due si faranno complicate quando la razza aliena delle Zamaron faranno di lei la loro rappresentante donandole una gemma viola che le avrebbe donato un incredibile potere mentale, trasformandola in Star Sapphire. Lei e Hal diventeranno nemici.\nCarol viene posseduta dal \"Predatore\", un parassita del pianeta Maltus, Carol vede in lui l'ideale dell'uomo perfetto, perch\u00e9 reincarna la forza e la mascolinit\u00e0, addirittura il Predatore ha pure aiutato la donna a proteggere la sua amata compagnia. Purtroppo Carol finisce col farsi influenzare fin troppo dal Predatore diventando malvagia, prese anche il controllo della popolazione delle Zamaron le quali per\u00f2, dopo la Crisi sulle Terre infinite, decisero di abbandonare il loro mondo per vivere con i Guardiani dell'Universo. Carol uccider\u00e0 Katma Tui. Fortunatamente il Corpo delle Lanterne Verdi riuscir\u00e0 a purificare Carol liberandola dal controllo del Predatore, per\u00f2 lei, dopo tutte queste brutte esperienze, metter\u00e0 le distanze da Hal decidendo di stare insieme alla madre per ritrovare un po' di equilibrio.\nLa storia di Carol cambia radicalmente dopo \"Crisi Infinita\" dove non \u00e8 stata lei a uccidere Katma Tui la cui morte \u00e8 stata causata da un'altra persona che \u00e8 stata posseduta dal Predatore, che ora nel nuovo arco narrativo \u00e8 lo spettro emozionale dell'amore. Carol si sposa con Gil dal quale per\u00f2 divorzia essendo ancora innamorata di Hal.\nTorner\u00e0 a vestire i panni di Star Sapphire incanalando potere da un anello forgiato dal precedente cristallo, e combatte per difendere la patria delle Zamaron dal Sinestro Corps. Carol affronta Sinestro che riesce a portarsi in vantaggio sull'avversaria finch\u00e9 non vengono interrotti dalle Lanterne Nere, venendo poi salvati da Hal e la Trib\u00f9 Indaco. Quando Hal verr\u00e0 posseduto da Parallax lei lo aiuter\u00e0 a non perdere il controllo di s\u00e9 baciandolo dichiarandogli il suo amore. Carol viene nominata regina delle Zamaron.\nHal e Carol intraprendono una relazione, inoltre affronta Volthoom insieme a Kyle Rayner riuscendo poi a sconfiggerlo; nonostante i sentimenti che prova per Hal, inizier\u00e0 a provare attrazione anche per Rayner, il quale far\u00e0 di Carol un membro del Corpo delle Lanterne Bianche. Carol chiude la sua relazione con Hal perch\u00e9 pur volendo stare con lui sente che ogni volta che si avvicinano tutto va storto ed entrambi finiscono col soffrire, quindi si dedica solo al suo lavoro di Star Sapphire.\nDopo la sua rottura con Hal si riconcentra sui suoi doveri di amministratrice delegata della Ferris Aircraft, finch\u00e9 i guardiani non la incaricarono di salvare Kyle da Relic, il quale ha imprigionato Kyle in un mondo di sogni al fine di ingannarlo ed estorcergli tutto quello che sa sui corpi delle lanterne, ma Carol riesce ad entrare nel mondo di sogni e, grazie al suo legame con Kyle, lo riporta alla ragione e fuggono via da l\u00ec. Carol affronta Relic il quale si dimostra un avversario troppo forte, tanto da massacrare le Lanterne Blu. Carol dovr\u00e0 stringere un'alleanza con Hal per fronteggiare Relic, tra l'altro lei e il suo ex avranno un acceso litigio dato che Hal ha compreso che Carol ama Kyle e che in parte \u00e8 stato questo sentimento che l'ha spinta a lasciarlo."}
{"id": "1899632", "revid": "3082", "url": "https://it.wikipedia.org/wiki?curid=1899632", "title": "Sant'Eustazio di Antiochia", "text": ""}
{"id": "1899633", "revid": "47767", "url": "https://it.wikipedia.org/wiki?curid=1899633", "title": "San Basilio Magno", "text": ""}
{"id": "1899636", "revid": "3082", "url": "https://it.wikipedia.org/wiki?curid=1899636", "title": "Sant'Atanasio di Alessandria", "text": ""}
{"id": "1899640", "revid": "1522738", "url": "https://it.wikipedia.org/wiki?curid=1899640", "title": "Terre Bagnate", "text": ""}
{"id": "1899641", "revid": "289247", "url": "https://it.wikipedia.org/wiki?curid=1899641", "title": "Italiani di dalmazia", "text": ""}
{"id": "1899643", "revid": "123985972", "url": "https://it.wikipedia.org/wiki?curid=1899643", "title": "Discografia dei Rolling Stones", "text": "Questa voce contiene l'intera discografia della band britannica The Rolling Stones, dagli esordi nel 1963 sino ai tempi odierni.\nCome per i Beatles, anche i Rolling Stones hanno visto per i primi anni della loro attivit\u00e0 una discografia \"americana\" ed una discografia \"inglese\". Per gli Stones questa situazione \u00e8 perdurata sino alla pubblicazione di \"Between the Buttons\". Negli USA sono infatti usciti LP appositi per quel mercato quali \"Flowers\", \"December's Children (And Everybody's)\" e \"The Rolling Stones, Now!\".\nLo stesso \"Aftermath\" (1966), uscito quasi in contemporanea su entrambe le sponde dell'Atlantico, ha una lista tracce diversa a seconda che si tratti dell'edizione inglese (con \"What to Do\" e \"Out of Time\") o americana (con \"Paint It Black\"). Tutti i titoli, sia \"americani\" sia \"inglesi\", sono disponibili sul mercato anche grazie ad una recente operazione di restyling e rimasterizzazione."}
{"id": "1899644", "revid": "320578", "url": "https://it.wikipedia.org/wiki?curid=1899644", "title": "Epoca Leggendaria", "text": ""}
{"id": "1899647", "revid": "70775479", "url": "https://it.wikipedia.org/wiki?curid=1899647", "title": "Imperatore dei romani", "text": ""}
{"id": "1899652", "revid": "188323", "url": "https://it.wikipedia.org/wiki?curid=1899652", "title": "Motore passo", "text": ""}
{"id": "1899654", "revid": "188323", "url": "https://it.wikipedia.org/wiki?curid=1899654", "title": "Motore step", "text": ""}
{"id": "1899655", "revid": "188323", "url": "https://it.wikipedia.org/wiki?curid=1899655", "title": "Motore stepper", "text": ""}
{"id": "1899657", "revid": "27406", "url": "https://it.wikipedia.org/wiki?curid=1899657", "title": "Sottocampionatura della crominanza", "text": ""}
{"id": "1899664", "revid": "155634", "url": "https://it.wikipedia.org/wiki?curid=1899664", "title": "Nazionale Under-21 di calcio dell'Armenia", "text": "La nazionale di calcio armena Under-21 \u00e8 la rappresentativa calcistica Under-21 dell'Armenia ed \u00e8 posta sotto l'egida della federazione calcistica armena. \u00c8 nata dopo la scissione dell'URSS in 15 repubbliche e la successiva divisione della Comunit\u00e0 degli Stati Indipendenti. Partecipa al campionato europeo di categoria, che si tiene ogni due anni.\nPartecipazioni ai tornei internazionali.\nEuropeo U-21.\nFino al 1991 l'Armenia non aveva una propria nazionale in quanto lo stato armeno era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica ogni nazione cre\u00f2 la propria nazionale."}
{"id": "1899665", "revid": "289247", "url": "https://it.wikipedia.org/wiki?curid=1899665", "title": "Italiani di Dalmazia", "text": ""}
{"id": "1899666", "revid": "1442080", "url": "https://it.wikipedia.org/wiki?curid=1899666", "title": "Stefano Palatresi", "text": "Biografia.\nDa sempre appassionato di musica, si diploma al Conservatorio Luigi Cherubini di Firenze, diventa noto al grande pubblico nel 1985 quando lavora alla trasmissione \"Quelli della notte\". Nel 1987 debutta con la propria orchestra in Tv nel preserale di Rai1 \"Ieri, Goggi e domani\" con Loretta Goggi.\nNel 1988 partecipa al Festival di Sanremo nella sezione \"Nuove Proposte\", classificandosi al secondo posto con il brano \"Una carezza d'aiuto\".\nDai primi anni novanta lavora con la sua orchestra in diversi programmi Rai, su TMC e sulle reti Fininvest.\nNel 1995 partecipa al Festival di Sanremo nella sezione Campioni, in un terzetto chiamato Trio Melody, di cui facevano parte anche Gigi Proietti e Peppino Di Capri, con il pezzo \"Ma che ne sai... (...se non hai fatto il piano-bar)\", scritto da Claudio Mattone e piazzatosi 13\u00ba alla kermesse sanremese.\nDal 1997 al 2001 dirige l'orchestra alla trasmissione musicale di Rai 2 \"Furore\", condotta da Alessandro Greco ed in onda ogni venerd\u00ec in prima serata. Dal 2006 al 2008 dirige l'orchestra nella trasmissione \"Piazza Grande\", condotta da Giancarlo Magalli e in onda dal luned\u00ec al venerd\u00ec su Rai 2.\nNel 2009 partecipa con la sua orchestra alla trasmissione di Rai 1 \"Premio Caruso\" e come duettante allo Zecchino d'Oro.\nNel 2010 su Rai1 dirige l'orchestra della puntata pilota della trasmissione \"Non sparate sul pianista\" con Carlo Conti. Dal febbraio 2012 il programma va in onda con la conduzione di Fabrizio Frizzi e Palatresi dirige ancora l'orchestra.\nNel 2012 con la propria Orchestra partecipa alla trasmissione di Raiuno \"Attenti a quei due\" con Paola Perego e Biagio Izzo. Nella stessa stagione sempre a capo dell'orchestra partecipa al programma di Rai1 \"Non sparate sul pianista\" con Fabrizio Frizzi. Dal 2013 al 2016 dirige l'orchestra del Festival di Castrocaro per Rai1.\nNel 2017 cura la parte musicale, in diretta, del programma \"Buon pomeriggio\" su Telenorba. Nella notte del capodanno 2018 dirige l'orchestra per il programma Rai \"L'anno che verr\u00e0\".\nFino al 2020 \u00e8 stato il musicista con la sua orchestra della trasmissione \"I fatti vostri\" di Rai 2.\nDal 2019 cura la parte musicale, e suona al pianoforte nel programma \"L'Italia con voi\" su Rai Italia."}
{"id": "1899669", "revid": "767487", "url": "https://it.wikipedia.org/wiki?curid=1899669", "title": "Mesopausa", "text": "La mesopausa \u00e8 il terzo livello dell'atmosfera che delimita due strati: la mesosfera e la termosfera. La temperatura della mesopausa \u00e8 la pi\u00f9 fredda che si incontra nell'atmosfera (circa -80 \u00b0C). Viene identificata ad un'altitudine di circa 85 km.\nAl confine fra mesopausa e termosfera hanno luogo le aurore polari."}
{"id": "1899670", "revid": "1977557", "url": "https://it.wikipedia.org/wiki?curid=1899670", "title": "Edward Arthur Milne", "text": "Si occup\u00f2 principalmente di astrofisica teorica e teoria della relativit\u00e0. A partire dal 1932 svilupp\u00f2, con Gerald James Whitrow, una teoria della relativit\u00e0 alternativa a quella di Einstein, detta modello di Milne."}
{"id": "1899678", "revid": "28592", "url": "https://it.wikipedia.org/wiki?curid=1899678", "title": "Kachowsky", "text": ""}
{"id": "1899679", "revid": "773636", "url": "https://it.wikipedia.org/wiki?curid=1899679", "title": "Pestel", "text": ""}
{"id": "1899683", "revid": "1977557", "url": "https://it.wikipedia.org/wiki?curid=1899683", "title": "Paul Willard Merrill", "text": "Con tale tecnologia ha studiato le stelle inusuali, in particolare le stelle variabili, dedicandosi anche alla ricerca del mezzo interstellare.\nNel 1952, nello spettro di emissione di alcune stelle giganti rosse identific\u00f2 la presenza dell'elemento tecnezio."}
{"id": "1899684", "revid": "28592", "url": "https://it.wikipedia.org/wiki?curid=1899684", "title": "Mikhail Bestuzhev-Ryumin", "text": ""}
{"id": "1899687", "revid": "59785", "url": "https://it.wikipedia.org/wiki?curid=1899687", "title": "Lefkoniko", "text": "Lefkoniko (; in turco: \"Ge\u00e7itkale\" o \"Lefkonuk\") \u00e8 un comune appartenente \"de facto\" al distretto di Gazima\u011fusa della Repubblica Turca di Cipro del Nord e \"de iure\" al distretto di Famagosta della Repubblica di Cipro. \nNel 2011 la cittadina aveva 1.253 abitanti.\nGeografia fisica.\nIl villaggio \u00e8 situato nella pianura della Messaria sulla vecchia strada che va da Famagosta a Nicosia; Gypsou/Akova \u00e8 a 5 km a est.\nStoria.\nAlcuni ricercatori ritengono che Lefkoniko sia stata gi\u00e0 abitata nel primo periodo del cristianesimo, prima del VI secolo d.C.. Si ritiene che la zona sia stata colonizzata da persone provenienti dal vicino insediamento di Agia Kinousa.\nDurante il periodo franco, Lefkoniko era la residenza degli ospiti ufficiali del re di Cipro. Inoltre, fu il centro della rivolta del 1427 dei contadini contro i feudatari, guidata dal cosiddetto Re Alexis.\nDurante il periodo ottomano, o vicino a Lefkoniko ebbe luogo una rivolta dei contadini contro gli ottomani, guidata dal monaco Ioannikio. Inoltre, all'inizio del XIX secolo, Lefkoniko era considerato il villaggio pi\u00f9 popoloso di Cipro.\nNel 1909, durante il dominio britannico, a Lefkoniko fu fondata la prima cooperativa di Cipro e, nel 1939, fu istituito il comune di Lefkoniko.\nIn una dimostrazione anti-britannica del 1955, gli scolari bruciarono l'ufficio postale della citt\u00e0. Agli abitanti di Lefkoniko fu imposta una multa collettiva di 2.000 dollari e il governatore di Cipro ordin\u00f2 un coprifuoco di 24 ore nel villaggio fino al suo pagamento.\nIl 14 agosto 1974, durante l'invasione turca del 1974, Lefkoniko fu occupata dall'esercito turco. Da allora, il Comune di Lefkoniko ha sede ad Aglantzia, un sobborgo di Nicosia.\nSociet\u00e0.\nEvoluzione demografica.\nPrima del 1960, Lefkoniko era abitata sia da ciprioti greci che turchi. Questi ultimi erano la minoranza. Con l'eccezione di una famiglia di tre persone, tutti i turco-ciprioti fuggirono dalla citt\u00e0 negli anni dell'emergenza. I greco-ciprioti furono sfollati nel sud dell'isola durante l'invasione turca di Cipro del 1974 e Lefkoniko fu ripopolata dai turco-ciprioti provenienti da Kofinou e dalla vicina Artemi, che fu abbandonata. Nel 1960, Lefkoniko aveva una popolazione di 2.358 abitanti. Era l'ottavo insediamento pi\u00f9 popoloso del distretto di Famagosta e il 32\u00b0 di tutta Cipro. Nel 2011, la sua popolazione era di 1.253 abitanti, quella totale del comune ammontava a 2.380 abitanti.\nMonumenti e luoghi di interesse.\nArchitetture religiose.\nChiesa di San Michele Arcangelo.\nLa costruzione della chiesa risale al XII secolo. La chiesa ha un portico lungo il lato sud e una doppia navata con un ambiente nell'angolo sud-ovest di essa. La chiesa possiede anche un dipinto di San Michele Arcangelo che copre una parete. I lavori di ristrutturazione sono stati interamente finanziati dall'UE all'interno del Programma del Patrimonio Culturale che la Commissione Europea attua attraverso l'UNDP. I lavori di ristrutturazione sono iniziati nell'ottobre 2016 e sono stati completati in un anno (ottobre 2017). Il costo totale \u00e8 stato di 430.000 euro.\nEconomia.\nServizi.\nIl centro \u00e8 sede di un aeroporto, usato principalmente per scopi militari. Come nel caso dell'aeroporto Internazionale Ercan, esso viene riconosciuto legalmente come porta di ingresso solo da Turchia e Azerbaigian.\nSport.\nCalcio.\nLa squadra turco-cipriota del \"Ge\u00e7itkale G\u00fcnay Spor Kul\u00fcb\u00fc\" \u00e8 stata fondata nel 1955 e attualmente gioca nella prima lega della Cyprus Turkish Football Association (CTFA) BTM. Anche la squadra femminile del Ge\u00e7itkale \u00e8 stata fondata nel 2012 e attualmente gioca nel massimo campionato della CTFA Women's League.\nAmministrazione.\nGemellaggi.\nLefkoniko \u00e8 gemellata con:\nAltre informazioni amministrative.\nNel giugno 2018, dopo lunghi sforzi, Lefkoniko si \u00e8 finalmente unita alla rete Cittaslow (citt\u00e0 lenta) e ha ricevuto il suo certificato ufficiale di conformit\u00e0 e la sua bandiera durante l'assemblea generale. Pertanto Lefkoniko ha vinto il quarto titolo Cittaslow nella TRNC."}
{"id": "1899688", "revid": "2136684", "url": "https://it.wikipedia.org/wiki?curid=1899688", "title": "Passante ferroviario di Palermo", "text": "Il passante ferroviario di Palermo \u00e8 la tratta di sottoattraversamento urbano della linea ferroviaria Palermo-Trapani. A sud, il passante confluisce nella ferrovia Palermo-Messina.\nIl progetto di sviluppo.\nIl passante si estende dalla fermata del quartiere Roccella-Acqua dei Corsari, all'estrema periferia sud-est della citt\u00e0, fino all'aeroporto di Palermo per un'estensione totale di circa 37 km, di cui 20\u00a0km all'interno dell'area urbana, tagliando in orizzontale buona parte dell'area metropolitana di Palermo.\nNei 30\u00a0km del tratto compreso tra Roccella e Carini sono inseriti i lavori pi\u00f9 importanti di ammodernamento (raddoppio, nuove stazioni e interramento): il progetto definitivo prevede 22 fermate, alcune delle quali gi\u00e0 in uso e altre in costruzione e l'interramento di 7 km di linea.\nLe stazioni (il simbolo indica le fermate all'interno dell'area comunale di Palermo, mentre il simbolo indica i cantieri aperti) sono:\nStoria.\nI lavori del Passante sono iniziati ufficialmente il 22 febbraio del 2008, con circa 6 anni di ritardo a causa di un contenzioso tra RFI e lo Stato riguardante i fondi. La tratta interessata dai lavori va da Roccella-Acqua dei Corsari a Carini, estendendosi per circa 30\u00a0km interamente raddoppiati e, in parte, interrati. I 30\u00a0km sono stati suddivisi in tre aree distinte d'intervento (da non confondere con le attuali linee del servizio ferroviario metropolitano di Palermo).\nTratta A.\nI lavori sono quasi del tutto completati. \u00c8 previsto l'interramento totale in gallerie naturali e artificiali del tratto urbano con l'eliminazione di tutti i passaggi a livello.\nIl 4 ottobre 2010, la tratta compresa fra le stazioni di Palermo Centrale e Palermo Notarbartolo \u00e8 stata chiusa per consentire di completare i lavori di ammodernamento della Tratta A. Il servizio \u00e8 stato riattivato il 16 gennaio del 2012, temporaneamente ancora a singolo binario. Con la riattivazione del servizio \u00e8 stata inaugurata la nuova fermata Vespri in sotterranea (solo banchina pari). L'attivazione del doppio binario, prevista originariamente per fine 2012, \u00e8 stata realizzata nel 2013 in due fasi (giugno e dicembre) contestualmente alle fermate Guadagna, Vespri (lato monte), Tribunale/Imera (non completata a causa di un imprevisto idrogeologico) e Lolli, oltre alla fermata Brancaccio, lungo il ramo d'interconnessione tra la tratta A e la direttrice tirrenica, e Roccella.\nIl 14 febbraio 2016 sono state attivate le fermate Guadagna e Lolli.\nTratta B.\nPer tale tratto era inizialmente previsto il raddoppio della galleria Notarbartolo-Belgio mediante tecnica del taglia-e-copri. Al fine di ridurre i disagi per le zone interessate dai lavori, il comune ha chiesto e ottenuto una variante progettuale per la galleria in questione, prevedendo l'impiego d'una talpa meccanica TBM anzich\u00e9 del taglia-e-copri. Il lungo iter di riapprovazione del progetto, ottenuta il 16 maggio 2011, ha comportato un notevole ritardo nella data di conclusione dei lavori, inizialmente prevista per fine 2012. A marzo 2012 sono state avviate le indagini geognostiche propedeutiche per l'avvio dei cantieri; nel dicembre dell'anno successivo sono iniziati i lavori, che si sono conclusi a fine luglio 2018. A conclusione dei lavori la tratta, interamente raddoppiata, sar\u00e0 dotata di due ulteriori fermate, Lazio e Belgio, entrambe interrate, che si andranno ad aggiungere alla fermata Francia (attiva in trincea scoperta) e alla stazione di San Lorenzo Colli.\nTratta C.\nEra inizialmente prevista per fine 2012, contemporaneamente al completamento della tratta A. Le difficolt\u00e0 intercorse durante la realizzazione dell'opera hanno fatto slittare la consegna dei lavori a met\u00e0 del 2015. A causa di alcuni ritardi nella realizzazione dell'opera slitta ancora il ritorno in servizio del treno, sospeso nel giugno del 2015 con l\u2019obiettivo di riattivarlo entro sei mesi. La tratta \u00e8 completamente operativa con l\u2019inaugurazione della stazione di Capaci, avvenuta il 28 novembre 2021.\nApertura al traffico commerciale (2018).\nDal 29 giugno 2015 al 7 ottobre 2018 la tratta tra le stazioni di Palermo Notarbartolo e Piraineto \u00e8 stata chiusa per consentire i lavori di raddoppio della tratta e parziale interramento dei binari, la cui conclusione \u00e8 avvenuta a fine luglio 2018. Il 9 agosto seguente \u00e8 stata riattivata e collaudata.\nLa riapertura al pubblico \u00e8 stata il 7 ottobre 2018, con il primo treno che ha ripreso a percorrere la tratta ferroviaria tra la stazione di Palermo Centrale e Punta Raisi."}
{"id": "1899691", "revid": "287204", "url": "https://it.wikipedia.org/wiki?curid=1899691", "title": "Michail Pavlovi\u010d Bestu\u017eev-Rjumin", "text": "Nacque nel 1801 nel villaggio di Kudr\u00eb\u0161ki (\u041a\u0443\u0434\u0440\u0451\u0448\u043a\u0438) appartenente all'uezd (divisione amministrativa) della citt\u00e0 di Gorbatov.\nIl 26 dicembre 1825, giorno dell'insurrezione, aveva il grado di sottotenente nel battaglione \u010cernigov. Venne condannato all'impiccagione insieme a P\u00ebtr Grigor'evi\u010d Kachovskij, Sergej Ivanovi\u010d Murav'\u00ebv-Apostol, Pavel Ivanovi\u010d Pestel' e Kondratij F\u00ebdorivi\u010d Ryleev. La condanna fu eseguita nella fortezza di Pietro e Paolo."}
{"id": "1899692", "revid": "767487", "url": "https://it.wikipedia.org/wiki?curid=1899692", "title": "The Cosmos Rocks", "text": "The Cosmos Rocks \u00e8 il primo album di inediti del progetto Queen + Paul Rodgers.\nDescrizione.\nL'album \u00e8 stato pubblicato il 15 settembre 2008 in Europa e il 28 ottobre in America del Nord. Solo per il mercato italiano l'uscita \u00e8 stata posticipata al 19 settembre.\nIl primo singolo dell'album \u00e8 stato \"Say It's Not True\", pubblicato in download gratuito il 1\u00ba dicembre 2007 e in formato CD Singolo il 31 dicembre 2007. Dal 4 agosto 2008 \u00e8 in rotazione nelle radio inglesi \"C-lebrity\", il singolo presentato nel precedente aprile, dal vivo, all'\"Al Murray Show\" pubblicato in formato CD, Vinile 7\" e Digitale l'8 settembre 2008. La cover dell'album \u00e8 stata resa nota nella prima settimana di agosto sul sito ufficiale del gruppo, e ritrae i tre su un pianeta circondati da stelle sfreccianti.\nL'album, secondo quanto riportato sulla copertina, \u00e8 dedicato alla memoria di Freddie Mercury.\nL'album \u00e8 entrato nella classifica inglese nella settimana successiva all'uscita ed \u00e8 rimasto per 2 mesi nella Top 100 trascinando (nella Top 40) album come \"Greatest Hits\" e \"Greatest Hits II\" a 27 e 17 anni di distanza dalla loro uscita.\n\"The Cosmos Rocks\" \u00e8 stato pubblicato a distanza di 13 anni dall'album \"Made in Heaven\", l'ultimo album registrato dai Queen con la voce di Freddie Mercury. Considerando la discografia dei Queen con Freddie Mercury (1973-1995), \"The Cosmos Rocks\" sarebbe il sedicesimo album in studio del gruppo britannico.\nIl Tour.\nI Queen + Paul Rodgers hanno iniziato un Tour attraverso l'intera Europa a partire dal 15 settembre 2008 con due date a Mosca (prima volta assoluta per i Queen in questo paese).\nIl tour ha toccato anche l'America del sud nel novembre 2008, mentre sono state smentite le voci che vedevano la band in procinto di fissare una nuova tourn\u00e9e nordamericana nella primavera del 2009.\nI Queen + Paul Rodgers sono stati in Italia il 26 settembre al PalaLottomatica di Roma e il 28 settembre al Datchforum di Milano.\nL'edizione speciale per il mercato americano.\nL'album \u00e8 stato pubblicato in America il 28 ottobre, seguito da alcune date in Sud America.\nOltre alle tradizionali edizioni dell'album, sono in US e in esclusiva per Best Buy \u00e8 stato pubblicato un boxset in edizione limitata denominato \"The Cosmos Rocks - Collectors Edition\". Il box contiene:\nGli album \"Queen II, Sheer Heart Attack, A Night at the Opera, A Day at the Races\" hanno lo stesso package delle versioni originali rispettivamente del 1974, 1975, 1976. Questi ultimi album sono su etichetta Hollywood Records."}
{"id": "1899697", "revid": "1924342", "url": "https://it.wikipedia.org/wiki?curid=1899697", "title": "Blunted on Reality", "text": "Blunted on Reality \u00e8 l'album di debutto del gruppo dei Fugees, pubblicato il 1\u00ba febbraio 1994. Soltanto in seguito all'enorme interesse destato dall'album seguente, \"The Score\", questo album \u00e8 riuscito a vendere quattro milioni di copie in tutto il mondo."}
{"id": "1899704", "revid": "1305772", "url": "https://it.wikipedia.org/wiki?curid=1899704", "title": "Rjumin", "text": ""}
{"id": "1899706", "revid": "857138", "url": "https://it.wikipedia.org/wiki?curid=1899706", "title": "\u010cakanovce", "text": "\u010cakanovce pu\u00f2 riferirsi a diversi toponimi della Slovacchia:"}
{"id": "1899710", "revid": "339392", "url": "https://it.wikipedia.org/wiki?curid=1899710", "title": "Campionato italiano di rugby XV 1938/39", "text": ""}
{"id": "1899711", "revid": "339392", "url": "https://it.wikipedia.org/wiki?curid=1899711", "title": "Campionato italiano di rugby XV 1938-39", "text": ""}
{"id": "1899713", "revid": "1543377", "url": "https://it.wikipedia.org/wiki?curid=1899713", "title": "Fotbal Club Arie\u0219ul Turda", "text": "Il Fotbal Club Arie\u0219ul Turda \u00e8 il principale club calcistico di Turda, nel distretto di Cluj. Nella stagione 2010-2011 ha militato nella Liga II, la seconda serie campionato rumeno di calcio.\nStoria.\nIl club \u00e8 stato fondato nel 1907.\nNella stagione 1960-1961, Arie\u0219ul Turda ha vinto la Coppa di Romania contro il e questo \u00e8 l'unico grande successo del club sino ad oggi.\nStadio.\nIl club gioca gli incontri casalinghi nello Stadionul Municipal, impianto con 10.000 posti inaugurato nel 1975"}
{"id": "1899715", "revid": "404338", "url": "https://it.wikipedia.org/wiki?curid=1899715", "title": "Parola composta", "text": ""}
{"id": "1899716", "revid": "339392", "url": "https://it.wikipedia.org/wiki?curid=1899716", "title": "SCEI", "text": ""}
{"id": "1899725", "revid": "767487", "url": "https://it.wikipedia.org/wiki?curid=1899725", "title": "Zombiegeddon", "text": "Zombiegeddon \u00e8 un film del 2003, diretto da Chris Watson, distribuito in home video dalla Troma.\nIl film presenta alcuni camei di personaggi divenuti icone del genere horror-splatter, come il regista fondatore della Troma Lloyd Kaufman, il regista tedesco Uwe Boll, il creatore di effetti speciali Tom Savini, l'attore pornografico Ron Jeremy e l'attore Trent Haaga.\nTrama.\nLa cittadina di Tromaville viene invasa da un gruppo di zombi. I poliziotti Cage (Ari Bavel), violento e cinico, e Mark Argento (Mark Adams), pi\u00f9 riflessivo, dovranno difendere gli abitanti della cittadina dall'invasione.\nMark Argento, ricordandosi degli insegnamenti del padre cacciatore di zombi, scoprir\u00e0 che gli zombi sono delle creature aliene comandate da un demone per conquistare il mondo."}
{"id": "1899726", "revid": "1305772", "url": "https://it.wikipedia.org/wiki?curid=1899726", "title": "The Score (album)", "text": "The Score \u00e8 il secondo album del trio R&amp;B/Hip hop The Fugees, pubblicato in tutto il mondo il 13 febbraio 1996, dopo il debutto del 1994 con \"Blunted on Reality\".\nIl disco.\nIl disco \u00e8 un concept album che esplora diversi aspetti della musica alternative hip hop, che dominer\u00e0 la scena musicale degli anni novanta. Le canzoni subiscono l'influenza della musica reggae e soul, mentre i testi esplorano tematiche reali ed attuali. Nel 2001, l'album \u00e8 stato ripubblicato con il titolo \"The Complete Score\", che comprende le tracce dell'album originale, le versioni \"bootleg\" ed alcune rarit\u00e0."}
{"id": "1899730", "revid": "125852902", "url": "https://it.wikipedia.org/wiki?curid=1899730", "title": "Apostilla", "text": "L'apostilla (originariamente dal latino \"\"a post illa\", cio\u00e8\" \"da 'dopo quelle cose'\" (vedi \"ab ante\". \"da prima\"), poi passata al francese \"apostille\") \u00e8 una certificazione che convalida, con pieno valore giuridico, sul piano internazionale l'autenticit\u00e0 di qualsivoglia atto pubblico, e in particolare di un atto notarile.\nTale istituto giuridico \u00e8 riconosciuto dagli stati che hanno sottoscritto la Convenzione dell'Aia del 5 ottobre 1961, assicurandone la piena convalida.\nCaratteristiche.\nIn particolare, l'apostilla \u00e8 un'annotazione da parte di una autorit\u00e0, identificata dalla legge di attuazione della convenzione, sull'originale del certificato, rilasciato dalle autorit\u00e0 competenti del Paese interessato.\nEssa sostituisce, quindi, in toto la legalizzazione del documento effettuata nei modi usuali attraverso l'ambasciata o il consolato dello Stato in cui verr\u00e0 utilizzato, avendo piena validit\u00e0 in tutti i numerosi Paesi sottoscrittori della Convenzione dell'Aia del 5 ottobre 1961. e deve essere apposta da una della Autorit\u00e0 identificate nella Convenzione stessa.\nNe discende che, se una persona ha bisogno di far valere in Italia un certificato di nascita e vive in un Paese che ha aderito alla Convenzione dell'Aia del 5 ottobre 1961, non ha bisogno di recarsi presso l'ambasciata italiana e chiedere la legalizzazione, ma pu\u00f2 recarsi presso l'autorit\u00e0 interna di quello Stato per ottenere l'annotazione dell'apostilla sul certificato.\nQuindi quel documento, anche se redatto nella lingua di un diverso Paese, deve essere ritenuto valido dalla legge italiana, essendo sufficiente la traduzione giurata in italiano per farlo valere di fronte alle autorit\u00e0 italiane. La Convenzione riguarda, specificamente, l'abolizione della legalizzazione di atti pubblici stranieri, tra cui rientrano i documenti amministrativi rilasciati da un'autorit\u00e0 o da un funzionario dipendente da un'amministrazione dello Stato, compreso il Pubblico Ministero, il cancelliere o l'ufficiale giudiziario, nonch\u00e9 gli atti notarili.\nLa gamma di documenti legalizzati mediante \"apostilla\", da parte delle autorit\u00e0 interne dello Stato di provenienza, pu\u00f2 riguardare anche i rapporti giuridici familiari o di parentela, le dichiarazioni ufficiali indicanti una registrazione, un visto di data certa, un'autenticazione di firma, apposti su un atto privato. Tuttavia, non possono essere certificati tramite \"apostilla\" i documenti amministrativi che si riferiscono a un'operazione commerciale o doganale, nonch\u00e9 i documenti redatti da un agente diplomatico o consolare.\nDiffusione nel mondo.\nSolo taluni Paesi richiedono, difatti, ancora la legalizzazione del documento da parte del loro consolato nel Paese d'origine, tra cui: Canada, Repubblica Ceca, quasi tutti gli stati africani (esclusi Sudafrica e un paio di altri stati) e la maggior parte degli stati dell'Asia (esclusi India, Giappone, alcune repubbliche ex sovietiche e la Mongolia).\nA seguito dell'espandersi della globalizzazione del XXI secolo, molti Paesi di principale interesse sotto il profilo migratorio, hanno in corso trattative con l'Unione europea per aderire alla Convenzione sulla validazione per apostilla, che potr\u00e0 contribuire alla semplificazione della vita dei loro cittadini.\nPaesi sottoscrittori.\nTra i Paesi che hanno ratificato la Convenzione dell'Aia del 5 ottobre 1961 - cui si rinvia, per l'individuazione delle autorit\u00e0 competenti in ciascun Paese per l'apposizione dell\"apostilla\" \u2013 figurano:\nVa ricordato, peraltro, come tra la Repubblica italiana e taluni Stati esteri - Belgio, Francia, Irlanda, Danimarca e Lettonia - non \u00e8 pi\u00f9 necessaria alcuna forma di legalizzazione dei documenti in base alla Convenzione di Bruxelles del 25 maggio 1987."}
{"id": "1899731", "revid": "857138", "url": "https://it.wikipedia.org/wiki?curid=1899731", "title": "\u010cierna Lehota", "text": "\u010cierna Lehota pu\u00f2 riferirsi a diversi toponimi della Slovacchia:"}
{"id": "1899739", "revid": "36426", "url": "https://it.wikipedia.org/wiki?curid=1899739", "title": "Pollaiuolo", "text": ""}
{"id": "1899740", "revid": "28592", "url": "https://it.wikipedia.org/wiki?curid=1899740", "title": "Ryumin", "text": ""}
{"id": "1899741", "revid": "260752", "url": "https://it.wikipedia.org/wiki?curid=1899741", "title": "Melanine", "text": ""}
{"id": "1899742", "revid": "228587", "url": "https://it.wikipedia.org/wiki?curid=1899742", "title": "Cana (disambigua)", "text": ""}
{"id": "1899743", "revid": "1305772", "url": "https://it.wikipedia.org/wiki?curid=1899743", "title": "Pollaiolo", "text": ""}
{"id": "1899744", "revid": "36426", "url": "https://it.wikipedia.org/wiki?curid=1899744", "title": "Del Pollaiolo", "text": ""}
{"id": "1899745", "revid": "1305772", "url": "https://it.wikipedia.org/wiki?curid=1899745", "title": "Chiesa di Santa Maria della Grazia", "text": "Chiesa di Santa Maria della Grazia"}
{"id": "1899747", "revid": "48388427", "url": "https://it.wikipedia.org/wiki?curid=1899747", "title": "Sagrestano", "text": ""}
{"id": "1899749", "revid": "36426", "url": "https://it.wikipedia.org/wiki?curid=1899749", "title": "Palazzo Montauto", "text": ""}
{"id": "1899751", "revid": "260752", "url": "https://it.wikipedia.org/wiki?curid=1899751", "title": "Capsella bursa pastoris", "text": ""}
{"id": "1899752", "revid": "59785", "url": "https://it.wikipedia.org/wiki?curid=1899752", "title": "Karavas", "text": "Karavas (greco: \u039a\u03b1\u03c1\u03b1\u03b2\u03ac\u03c2; turco: \"Alsancak\") \u00e8 un comune \"de facto\" appartenente alla Repubblica Turca di Cipro del Nord e, \"de iure\", alla Repubblica di Cipro, con 6.597 abitanti (dati 2011).\n\u00c8 compreso \"de facto\" nel distretto di Girne (Cipro del Nord) e \"de iure\" nel distretto di Kyrenia (Cipro).\nOrigini del nome.\nIl nome Karavas deriva dalla parola \"karavi\" (\u03ba\u03b1\u03c1\u03ac\u03b2\u03b9), che significa \"nave\".\nStoria.\nSi trova sulle rovine di Lampousa, una delle dieci citt\u00e0-stato cipriote dell'Antica Grecia. \nKaravas fu conquistata dall'esercito turco durante la seconda invasione turca dopo il 20 luglio 1974. Prima dell'invasione, Karavas aveva una popolazione di circa 3.000 abitanti, interamente di origine greca.\nTutti gli abitanti di origine greca furono portati fuori dalla citt\u00e0 dall'esercito turco e sono diventati rifugiati nel resto dell'isola.\nMonumenti e luoghi di interesse.\nSiti archeologici.\nIl tesoro di Cipro, un'enorme collezione di vasi, piatti e gioielli d'oro e argento, fu trovata a Karavas fra il 1902 e il 1917. Adesso \u00e8 esposto al Metropolitan Museum of Art di New York e al Museo di Cipro a Nicosia."}
{"id": "1899753", "revid": "287204", "url": "https://it.wikipedia.org/wiki?curid=1899753", "title": "Dobroho\u0161\u0165", "text": ""}
{"id": "1899754", "revid": "256896", "url": "https://it.wikipedia.org/wiki?curid=1899754", "title": "Cimitero Ebraico (Firenze)", "text": ""}
{"id": "1899761", "revid": "1305772", "url": "https://it.wikipedia.org/wiki?curid=1899761", "title": "Giovanni Ricciardi", "text": ""}
{"id": "1899766", "revid": "183399", "url": "https://it.wikipedia.org/wiki?curid=1899766", "title": "Monkey D. Luffy", "text": ""}
{"id": "1899770", "revid": "153409", "url": "https://it.wikipedia.org/wiki?curid=1899770", "title": "Jervis Bay Territory", "text": ""}
{"id": "1899772", "revid": "599013", "url": "https://it.wikipedia.org/wiki?curid=1899772", "title": "Gerald Sibon", "text": "Carriera.\nClub.\nGioca nel 1993/94 la sua prima stagione da professionista, con la maglia del ; avendo collezionato, per\u00f2, solo 3 gettoni di presenza, decide di firmare per il VVV-Venlo, in Eerste Divisie. Dopo due soddisfacenti stagioni, con 34 reti, passa al Roda, impressionando con 13 gol al ritorno nella massima divisione olandese.\nSibon si trasferisce nel 1997 all', ma le due stagioni trascorse qui non sono per niente positive, in quanto nel suo ruolo vi era la concorrenza di Wamberto, Shota Arveladze e Brian Laudrup, quasi sempre preferitigli. A causa di ci\u00f2, accetta, nel gennaio 1999, l'offerta dello Sheffield Wednesday: nello Yorkshire trova il connazionale Wim Jonk ed il belga Gilles de Bilde.\nTrascorse quattro stagioni in Inghilterra, risultando il miglior marcatore della squadra per tre anni di fila. Ci\u00f2 nonostante la sua avventura in Inghilterra \u00e8 considerata deludente: l'attaccante olandese andava a una media pari a 1 gol ogni 4 partite e, nonostante avesse talento e avesse segnato 50 gol in tre anni con la maglia del Wednesday, la sua forte incostanza nell'offrire buone prestazioni port\u00f2 a definire la sua avventura a Sheffield un fallimento: \u00e8 trentaseiesimo nella classifica dei 50 peggiori attaccanti che abbiano mai giocato in Premier League.\nNel 2002 decide di accettare l'offerta dell', tornando cos\u00ec in patria. In due stagioni, segna 19 gol in 38 presenze, prima di firmare per il nel 2004: conquista il titolo nella stagione 2004/05, durante la quale ha dovuto convivere con attaccanti del calibro di Vennegoor of Hesselink e Robert de Pinho. Nel luglio 2006, firma per il Norimberga: dopo una stagione con pi\u00f9 bassi che alti, con 10 presenze e 0 gol all'attivo, ritorna all'Heerenveen, realizzando 17 goal in 36 presenze nella stagione 2007/08.\nNazionale.\nHa fatto parte, come fuori quota, della spedizione olandese per le Olimpiadi di Pechino 2008."}
{"id": "1899773", "revid": "1494169", "url": "https://it.wikipedia.org/wiki?curid=1899773", "title": "Dubov\u00e9", "text": ""}
{"id": "1899774", "revid": "599013", "url": "https://it.wikipedia.org/wiki?curid=1899774", "title": "Daniel Xuereb", "text": "Carriera.\nClub.\nInizi\u00f2 la carriera professionistica nell'ottobre 1977 con l'Olympique Lyonnais. Nel 1981 pass\u00f2 al Lens e, con la squadra giallorossa, gioc\u00f2 le sue prime partite in Coppa UEFA. Nel 1986 fu ceduto al Paris Saint-Germain, che riusc\u00ec a salvarsi alla fine della stagione 1986-1987 proprio grazie ad una rete decisiva del calciatore contro il Le Havre. La stagione successiva mise a segno quindici reti e fu convocato per quattro volte in Nazionale per le qualificazioni al \nNel 1989 venne acquistato dal con cui vinse la Coppa di Francia nel 1990. Nel 1991 pass\u00f2 invece all'Olympique Marsiglia con cui vinse il suo unico campionato nel 1992. Termin\u00f2 la carriera nello Sporting Toulon Var nel 1993.\nNazionale.\nCon la collezion\u00f2 otto presenze impreziosite da una rete, debutt\u00f2 nel 1981 in un'amichevole contro la . Non avendo mai giocato alcuna partita ufficiale, fu convocato con la Nazionale olimpica ai Giochi olimpici di , dove vinse la medaglia d'oro e si laure\u00f2 capocannoniere con cinque reti insieme agli jugoslavi Borislav Cvetkovi\u0107 e Stjepan Deveri\u0107. Con la Nazionale maggiore vinse al la medaglia di bronzo."}
{"id": "1899777", "revid": "852729", "url": "https://it.wikipedia.org/wiki?curid=1899777", "title": "Lavapi\u00e9s", "text": "Lavapi\u00e8s \u00e8 una piazza di Madrid situata nel quartiere di \"Embajadores\" e nel distretto di Centro. Ha dato il nome anche ad una via e a una stazione della metropolitana di Madrid.\n\u00c8 famosa per essere la \"zona vecchia\" della citt\u00e0 e, oggi, per la presenza di una consistente comunit\u00e0 di immigrati. Anticamente abitato dagli ebrei, deve il suo nome a un'antica fonte (situata nell'omonima piazza), che serviva per il rituale atto di lavarsi i piedi prima di accedere al luogo di culto."}
{"id": "1899782", "revid": "1543377", "url": "https://it.wikipedia.org/wiki?curid=1899782", "title": "Brigate Bruzzi Malatesta", "text": "Le Brigate Bruzzi-Malatesta furono una brigata partigiana anarchica.\nNate come \"Brigate Malatesta\", dopo la morte di Pietro Bruzzi assunsero il nome di \"Brigate Bruzzi-Malatesta\" e potevano contare, secondo alcune fonti, su circa 1300 militanti partigiani che agivano di concerto con le Brigate Matteotti. In ogni caso si sono conservati elenchi che comprendono oltre 500 nominativi. Giuseppe Pinelli fu staffetta della Brigata autonoma Franco, che alcuni elementi fanno ritenere fosse in contatto con le Brigate Bruzzi - Malatesta .\nLe \"Brigate Bruzzi-Malatesta\", attive sia a Milano che nel Pavese e nelle valli bresciane, sono le protagoniste di alcune ardimentose azioni partigiane rimaste nella storia della Resistenza, come la liberazione degli imprigionati a Villa Triste presso Milano, luogo di tortura per partigiani da parte della banda Koch, nel 1944 (poco prima della chiusura) ed il 25 aprile 1945 sono sempre le \"Brigate Bruzzi-Malatesta\" che dopo aver occupato la Carlo Erba affinch\u00e9 non venisse distrutta dai nazifascisti in fuga, attaccano e prendono possesso del braccio politico di San Vittore e di seguito partecipano all'occupazione della sede EIAR presso corso Sempione.\nSuddivise in quattro formazioni estesero la loro azione alla Lomellina e alla Val Trompia spingendosi ad operare fino in valli venete.\nComandanti militari erano Orazio Mario Perelli, Germinal Concordia ed Antonio Pietropaolo (per la zona pavese), mentre Mario Mantovani era commissario politico. Anche Romeo Asara ricopr\u00ec importanti ruoli militari. I ruoli nell'organizzazione mutarono tuttavia pi\u00f9 volte, anche a seguito dell'arresto di Concordia e Pietropaolo .\nNascita.\nLe future brigate Bruzzi-Malatesta nacquero dalla progressiva fusione di almeno tre nuclei diversi: Un gruppo di militanti anarchici \"storici\" presenti a Milano, un folto gruppo di giovani antifascisti, animato da Germinal Concordia, costituitosi poco dopo l'8 settembre 1943, un nucleo costituitosi nel Pavese a partire dal gennaio 1944. Particolarmente documentato \u00e8 lo sviluppo di quest'ultimo gruppo. Presso la fabbrica costruzioni meccaniche \"Fratelli Guidetti\" a Santa Cristina e Bissone, nel gennaio 1944 fu costituito il \"I Comitato di agitazione antifascista\", di cui facevano parte Antonio Pietropaolo, Sinogrante Castiglioni, Prospero Saracchi, Bruno Passoni e Luigi Discacciati. Nel contempo venivano organizzate squadre d'azione partigiana in zona Mede-Lomello e territori limitrofi. Di seguito l'organizzazione inizi\u00f2 a divenire pi\u00f9 efficace man mano che la Resistenza si andava sviluppando, determinando la nascita della \"II Brigata Malatesta\" in zona Santa Cristina e Bissone, Corteolona, Inverno, Monteleone, Miradolo, Bissone, Boscone nel comune di Calendasco. Iniziarono i rapporti di collaborazione con i partigiani slovacchi di Corteolona e di Santa Cristina e Bissone e nel contempo venivano organizzate fughe e copertura di prigionieri alleati; fra gli slovacchi stessi fu costituita una squadra che conflu\u00ec nelle \"Brigate Malatesta e Bruzzi\"."}
{"id": "1899783", "revid": "767487", "url": "https://it.wikipedia.org/wiki?curid=1899783", "title": "Kat DeLuna", "text": "Biografia.\nInizi.\nDopo il grande successo al debutto, con un semplice singolo, \"Whine Up\", insieme a Elephant Man, questa nuova stella in ascesa, di appena 20 anni, si stabilisce con un altro successo: \"Run The Show\", dove partecipano Busta Rhymes e Don Omar.\nL'album di Kat DeLuna, \"9 Lives\", viene distribuito a partire dalla primavera del 2008. Prodotto dalla grande stella dell'hip hop Akon, vincitore di numerosi dischi platino, con la quale incide un pezzo chiamato \"Am I dreaming\".\nNegli ultimi tempi Kat DeLuna \u00e8 emersa come uno dei nomi pi\u00f9 promettenti della nuova generazione della musica pop. \u00c8 stata onorata di un riconoscimento da parte dell' MTV Tr3s a \"Miglior Artista rivelazione\" e nominata ai Billboard Latin Music. DeLuna \u00e8 anche stata presente in importanti pubblicazioni come la rivista People, Entertainment Weekly, USA Today y Teen Vogue. La rivista Billboard la defin\u00ec \u201ccon una forza vocale che evoca alla grande Selena, questa discendente di dominicani potrebbe iniziare movimento musicale proprio\u201d.\nKat DeLuna possiede una grande vocalit\u00e0. Fin da bambina, DeLuna debutt\u00f2 come cantante lirica e svilupp\u00f2 un'incredibile colorazione per le diverse influenze musicali. Oggi, il suono della sua voce \u00e8 una mescolanza di generi come il rap, l'R&amp;B, merengue, il pop, il latin jazz, la musica elettronica e la dance. \u00c8 una cantautrice bilingue: spagnola e inglese.\nInfanzia e primi successi.\nMa dopotutto la sua situazione non \u00e8 sempre stata facile. Nasce a Victoria, in Canada. Per\u00f2 fu cresciuta nel Bronx e nella Repubblica Dominicana e ad appena quattro anni i suoi familiari e amici furono colpiti dal suo enorme talento. All'et\u00e0 di nove anni, si trasferisce, nuovamente, con la famiglia negli Stati Uniti, questa volta trasferiti nella citt\u00e0 di Newark, nel New Jersey, i suoi genitori divorziarono, la situazione fu oggetto di ispirazione per la sua prima canzone intitolata \"Estoy Triste\". \"En ella le dec\u00eda a mi madre c\u00f3mo me sent\u00eda por esta situaci\u00f3n y le ped\u00eda que no llorar\u00e1 m\u00e1s por mi padre\", \"in questa canzone dicevo a mia madre come mi sentivo per questa situazione e le chiedevo che non piangesse pi\u00f9 per mio padre\" spiega Kat.\nAnche in questa occasione Kat e le sue sorelle si videro forzate a chiedere ai vicini gli alimenti, questa critica situazione incit\u00f2 alla preadolescente di rimanere nella scuola e innalzare i suoi oggettivi artistici. Inizi\u00f2 a recitare a Carnevale, compartendo lo scenario con altri artisti importanti come Milly Quezada e Marc Anthony. Nel suo tempo libero, Kat studiava con i dischi di Aretha Franklin e Billie Holiday, alla quale imitava fedelmente nelle macchine del karaoke.\nCon quell'obbiettivo in mente, all'et\u00e0 di 14 anni, Kat venne accettata nell'istituto di talento specializzato \"School of the Performing Arts\" in New Jersey, alla quale hanno partecipato artisti celebri come Whitney Houston, Savion Glover e Tisha Campbell. Nel primo anno Kat partecip\u00f2 ad audizioni in \"The Village Voice\", tentando in tutti i modi di mostrare il suo talento senza limiti. Finalmente venne eletta per far parte delle \"Coquette\", un gruppo latino di musica rap e R&amp;B.\nCon le \"Coquette\" Kat continu\u00f2 a cercare opportunit\u00e0 per raggiungere il suo obbiettivo: cantare a livello mondiale. All'et\u00e0 di 15 anni, Kat incontr\u00f2 il suo destino quando entr\u00f2 in una competizione di karaoke, con \"Siempre te amar\u00e9\", ottenendo il primo posto.\nIn questa competenza si incontr\u00f2 con il leggendario salsero cubano, Rey Ruiz. Ruiz le offr\u00ec i suoi consigli, i quali lei ricorda fino ad oggi. \u201cLui mi disse, nessuno ti conosce meglio di te stessa, e nessuno ti pu\u00f2 aiutare, se tu non puoi aiutare te stessa\u201d. Da allora Kat inizi\u00f2 vivamente a scrivere la sua propria musica, fino ad oggi.\nInizio carriera.\nKat firm\u00f2 un contratto con il gruppo Get Money Brother (GMB), diretto da Tyrone Edmond y Mike Jean-Baptiste.\nI suoi inizi nel mondo musicale a livello mondiale cominciano con il singolo \"Whine Up\", lanciata negli Stati Uniti il 15 maggio 2007. La canzone entr\u00f2 direttamente alla posizione 24 nella Bulling Ander Hot 100 singles e alla posizione 124 nella Billboard Hot 100, arrivando fino alla posizione 29.\n\"Whine Up\" (feauturing Elephant man) \u00e8 una fusione di musica house, latina, dance hall e pop; Per questo tema si realizz\u00f2 un duetto con Elephant Man, un interprete giamaicano di reggae con il quale riusc\u00ec a identificarsi vocalmente alla perfezione. Il video venne registrato a New York. In questo video Kat mostra le sue doti di ballerina di hip hop insieme ad un gruppo di ragazzi e ragazze che ballano la sua canzone allo stile della Macarena (popolare melodia che circa 10 anni fa faceva muovere il corpo a tutti). Viene dunque pubblicato l'album di debutto di Kat, \"9 Lives\". Seguono altri singoli tra cui \"Run The Show\" con Busta Rhymes, il quale diventa un'altra hit di grandissimo successo.\n2009-2011 \"Inside Out\".\nDopo una canzone chiamata Calling You che DeLuna post\u00f2 sulla sua pagina MySpace, conferm\u00f2 di essere al lavoro su un nuovo disco, \"Inside Out\". Nel 2009 uscirono due singoli che avrebbero dovuto promuovere l'album, \"Unstoppable\" (che, insieme a \"Calling You\" \u00e8 contenuto nella colonna sonora del film I Love Shopping (film)) e \"Dance Bailalo\", di cui esiste anche una versione in spagnolo chiamata semplicemente \"Bailalo\".\n\"Inside Out\" \u00e8 annunciato per il 5 novembre 2010, e uscir\u00e0 inizialmente solo in alcuni paesi europei, dopo che il singolo \"Push Push\", cantato in coppia con Akon, \u00e8 arrivato quinto nella classifica belga.\nIl primo singolo estratto dall'album \u00e8 \"Party O'Clock\", mentre il secondo singolo \u00e8 \"Dancing Tonight\". Nel corso del 2011 il disco vedr\u00e0 anche un'edizione americana, con del nuovo materiale, sotto il nome rinnovato \"ViVa\". Nel 2011, Kat DeLuna pronuncia varie dichiarazioni riguardanti la nota popstar Jennifer Lopez ed il suo brano \"On The Floor\", che molti utenti della rete hanno definito un po' troppo simile al brano di Kat \"Party O' Clock\": intervistata dal New York Times, Kat afferma di \"non avere nulla contro Jennifer Lopez, persona che ha aiutato molte donne latine come lei ad acquisire maggiore autostima e consapevolezza\"; successivamente, per\u00f2, intervistata dalla stessa testata, la DeLuna ha modificato completamente la sua posizione: \"capita spesso che degli artisti affermati prendano la visione artistica e le idee di emergenti e nessuno se ne accorge perch\u00e9 questi ultimi sono nella loro ombra. Ringrazio gli utenti di internet per aver gettato una luce su questa vicenda\".\n2012-presente: Loading, nuovo album.\nNegli anni successivi, Kat De Luna ha pubblicato molti singoli, sia in lingua inglese che in lingua spagnola. I primi due brani ad essere rilasciati (nel 2012) sono \"Sobredosis\" con El Cata e \"Wanna See You Dance (La La La)\", e sebbene vengano promossi non riescono ad ottenere risultati particolarmente positivi. Nel 2015 l'artista ci riprova con un'altra grossa collaborazione, il brano \"Bum\" insieme al cantante R&amp;B Trey Songz, mentre nel 2016 \u00e8 la volta di un'altra collaborazione con un artista R&amp;B, \"What A Night\" con Jeremih. Non essendo riuscita in questi anni a realizzare un album vero e proprio, nel 2016 Kat DeLuna rilascia la compilation \"Loading\", un progetto che include tutti i singoli realizzati dal 2012 in poi e quattro brani inediti. Una versione pi\u00f9 estesa del progetto \u00e8 rilasciata soltanto in Giappone, dove viene considerata a tutti gli effetti come il terzo album della cantante.\nNel 2018, Kat DeLuna annuncia di essere al lavoro su un nuovo album e rilascia un singolo in spagnolo, \"Nueva Actitud\" con Arcangel. Nel 2019, tuttavia, l'artista apre una nuova parentesi dance-pop per la sua carriera realizzando i singoli \"Last Night In Miami\" e \"Only One\"."}
{"id": "1899787", "revid": "838137", "url": "https://it.wikipedia.org/wiki?curid=1899787", "title": "D\u00fabrava", "text": "D\u00fabrava pu\u00f2 riferirsi a diversi toponimi della Slovacchia:"}
{"id": "1899789", "revid": "113659340", "url": "https://it.wikipedia.org/wiki?curid=1899789", "title": "Festival di Cannes 1976", "text": "La 29\u00aa edizione del Festival di Cannes si \u00e8 svolta a Cannes dal 13 al 28 maggio 1976.\nLa giuria presieduta dallo scrittore statunitense Tennessee Williams ha assegnato la Palma d'oro per il miglior film a \"Taxi Driver\" di Martin Scorsese."}
{"id": "1899790", "revid": "1318789", "url": "https://it.wikipedia.org/wiki?curid=1899790", "title": "Tre Fontane Sacre", "text": "Le Tre Fontane Sacre (\"Heilige Drei Brunnen\" in tedesco) sono un luogo sacro e quindi di pellegrinaggio, situato nei pressi del paese di Trafoi, a 1.607 m s.l.m., nel comune di Stelvio, ai piedi del passo dello Stelvio in Alto Adige, raggiungibile in mezz'ora di passeggiata da Trafoi, oppure anche direttamente in macchina su una stretta strada.\nIl santuario sorge in una valle franosa, ma piena di corsi d'acqua e cascate che scendono dai ghiacciai dell'Ortles e dalle Tre cime di Madaccio (\"Trafoier Madatschspitzen\"), ed \u00e8 formato da una chiesa pi\u00f9 grande e una pi\u00f9 piccola dedicata alla Madonna, oltre che da una piccola capanna che racchiude la roccia da cui sgorgano le \"Tre Fontane\". Sulla roccia si trovano ora tre statue: Cristo, Maria e san Giovanni Apostolo.\nStoria.\nLa parte alta di questa valle, dove sorge il santuario, fin dall'antichit\u00e0 \u00e8 stata utilizzata come luogo sacro: i druidi venivano in questo luogo per passare le consegne ai loro novizi.\nIl santuario fu eretto nel 1229, dopo che un pastore vide sgorgare da una roccia tre piccoli corsi d'acqua, da cui uscirono anche tre croci. Il pastore riusc\u00ec ad afferrarne due, mentre la terza scivol\u00f2 via. Le due croci sono state quindi donate alle parrocchie di Stelvio e M\u00fcstair. Dalla roccia tuttora sgorgano tre piccoli rigagnoli di acqua pura, a 3 \u00b0C.\nVerso il 1600 oltre alla chiesa del santuario fu costruita anche una piccola cappella, in onore di un'apparizione della Madonna ad un taglialegna che si stava accanendo a tagliare un albero: il taglialegna sent\u00ec una voce implorare: \"Taglia pure, ma non tagliare me\". Il taglialegna alzando gli occhi vide quindi la Madonna.\nIl santuario fu poi ricostruito tra il 1701 e il 1702. Il Santuario delle Tre Fontane dispone di due fonti di grazia: l'acqua benefica (per lo spirito e per il corpo) e l'immagine miracolosa della Madonna. Ogni anno, la statua della Madonna viene portata in processione dal Santuario alla chiesa di Trafoi, dove resta tutto l'inverno fino a Pentecoste.\nNel luogo delle Tre Fontane sorge una ex-scuola alpina delle Forze Armate, successivamente divenuto un villaggio vacanze della Polizia di Stato; oggi invece \u00e8 in disuso (dal 1994).\nCascate.\nDal luogo sacro delle Tre Fontane, ma anche dal paese di Trafoi, \u00e8 possibile raggiungere con un dislivello di 100 metri la parte alta delle cascate che scendono dalla montagna (\u00e8 opportuno munirsi di un k-way).\nLe cascate sono in realt\u00e0 due cascate parallele che effettuano tre salti, dando quindi vita a sei cascate."}
{"id": "1899792", "revid": "486946", "url": "https://it.wikipedia.org/wiki?curid=1899792", "title": "San Marino Cepu Open", "text": ""}
{"id": "1899797", "revid": "1204477", "url": "https://it.wikipedia.org/wiki?curid=1899797", "title": "MA.GI.CA.", "text": ""}
{"id": "1899798", "revid": "6923", "url": "https://it.wikipedia.org/wiki?curid=1899798", "title": "Antonio Lanza (arcivescovo)", "text": "Biografia.\nOrdinato sacerdote il 16 aprile 1927, fu nominato Arcivescovo metropol\u00ecta di Reggio Calabria e vescovo di Bova il 12 maggio 1943 a soli 38 anni, succedendo ad Enrico Montalbetti, che cinque mesi prima era rimasto ucciso a Melito Porto Salvo durante un bombardamento alleato. Fu consacrato il 29 giugno dello stesso anno.\nLanza guid\u00f2 le diocesi negli anni della guerra, dell'occupazione alleata e del primo dopoguerra. Nel settembre 1947 fond\u00f2 il settimanale \"L'Avvenire di Calabria\", ancora oggi in attivit\u00e0. Mor\u00ec il 23 giugno 1950, a 45 anni.\nUn suo ritratto, olio su tela, del pittore Mario D'Agostino, \u00e8 conservato nella Cattedrale di Reggio Calabria.\nA monsignor Lanza \u00e8 intitolato l\"'Istituto Superiore di Formazione Politico-Sociale\" dell'arcidiocesi di Reggio Calabria. \nGenealogia episcopale.\nLa genealogia episcopale \u00e8:"}
{"id": "1899800", "revid": "976778", "url": "https://it.wikipedia.org/wiki?curid=1899800", "title": "Agonia Records", "text": "Agonia Records \u00e8 una casa discografica polacca specializzata nell'ambito del metal estremo."}
{"id": "1899809", "revid": "709565", "url": "https://it.wikipedia.org/wiki?curid=1899809", "title": "HMS Ajax (22)", "text": "LHMS \"Ajax\" (Pennant number 22), settima nave da guerra britannica a portare questo nome, \u00e8 stato un incrociatore leggero della Classe Leander della Royal Navy. Venne impostata nei cantieri Vickers-Armstrong il 7 febbraio 1933, varata il 1\u00ba marzo 1934 ed entr\u00f2 in servizio il 3 giugno 1935. Divenne famoso soprattutto per aver partecipato il 13 dicembre 1939 alla Battaglia del Rio della Plata nella quale, assieme al gemello \"Achilles\" e all'incrociatore pesante \"Exeter\", danneggi\u00f2 col tiro dei cannoni la corazzata tascabile tedesca \"Admiral Graf Spee\" che in seguito fu costretta ad autoaffondarsi al largo di Montevideo, Uruguay.\nSuccessivamente impegnato nel Mediterraneo prese parte alla battaglia di Creta e ai convogli per Malta.\nServizio.\nAnni trenta.\nAl momento dell'ingresso in servizio l\"Ajax\" venne assegnata all'America e alle Indie occidentali britanniche, venendo per\u00f2 inviata tra luglio e ottobre nel Mediterraneo in seguito alla guerra d'Etiopia e al raffreddarsi dei rapporti col Regno d'Italia. Pochi mesi prima dello scoppio della seconda guerra mondiale venne assegnato alla Divisione sudamericana, dove rimase dopo l'inizio delle ostilit\u00e0.\nLa seconda guerra mondiale.\n1939-1941.\nIl 3 settembre 1939 giorno dell'entrata in guerra del Regno Unito, intercett\u00f2 le navi tedesche \"Olinda\" e \"Carl Fritzen\", che si autoaffondarono prima di essere catturate. Per il resto del mese rimase di pattuglia nella zona delle isole Falkland, venendo impiegata dall'inizio del mese di ottobre nella caccia alla corsara tedesca \"Graf Spee\". Il 5 dicembre intercett\u00f2 insieme alla \"Cumberland\" il mercantile tedesco \"Usskuma\", autoaffondato anche questo dall'equipaggio. Il 13 dicembre prese parte alla battaglia del R\u00edo de la Plata insieme agli incrociatori \"Exeter\" e \"Achilles\", costringendo la \"Graf Spee\" a riparare nel porto di Montevideo, dove si sarebbe autoaffondata pochi giorni dopo. Durante il combattimento vennero uccisi sette marinai e rese inutilizzabili le torrette X ed Y. Inoltre una delle ultime salve della \"Graf Spee\" fece crollare l'albero di maestra della nave, rendendo inservibile la radio Dopo una breve sosta a Port Stanley per le riparazioni e i rifornimenti, riprese il pattugliamento nella zona.\nIl 5 gennaio 1940 salp\u00f2 diretta a Freetown, in Sierra Leone. Riunitasi poi con la portaerei \"Ark Royal\", l'incrociatore da battaglia \"Renown\" e quattro cacciatorpediniere, torn\u00f2 in patria, giungendo a Plymouth il 31 gennaio per entrare in cantiere. I lavori, comprese l'installazione del radar Type 279 per l'individuazione di aerei nemici e le prove in mare, durarono fino al 21 agosto, giorno in cui l\"Ajax\" salp\u00f2 diretta nel Mediterraneo aggregata al 7\u00ba Squadrone incrociatori.\nVenne deciso di non tentare l'attraversamento del canale di Sicilia e quindi la nave, scortando un convoglio di truppe e rifornimenti, giunse ad Alessandria d'Egitto via Citt\u00e0 del Capo, Durban e Suez. Giunta a destinazione il 30 settembre, venne subito impiegata nelle missioni di caccia ai convogli di rifornimento italiani diretti in Libia e nella scorta all'Operazione MB 6, un convoglio di rifornimenti diretto a Malta. Nella notte del 12 ottobre, mentre si trovava insieme agli incrociatori \"Orion\", \"Sydney\" e \"York\" scortati dai cacciatorpediniere \"Nubian\" e \"Mohawk\", si scontr\u00f2 con un gruppo di pattugliamento italiano al largo di Capo Passero. Nell'azione vennero affondate le torpediniere italiane \"Airone\" e \"Ariel\" mentre il cacciatorpediniere \"Artigliere\" venne gravemente danneggiato e successivamente affondato dalla \"York\". La nave venne colpita sette volte sul ponte e nelle attrezzature radar; 13 marinai rimasero uccisi e 35 furono feriti. Il 29 ottobre imbarc\u00f2 ad Alessandria parte del Reggimento Lancaster e York trasportandolo a Creta, in risposta alle prime fasi della campagna italiana di Grecia. Il 1\u00ba novembre, giunta nella baia di Suda, venne fatta oggetto di un attacco aereo che manc\u00f2 la nave di poco. Di ritorno venne nuovamente attaccata e nuovamente mancata dalle bombe aeree. Il 4 novembre salp\u00f2 nuovamente per Creta con a bordo il comando della Quattordicesima brigata corazzata, cannoni antiaerei e soldati. Nei giorni seguente al 6 novembre partecip\u00f2 alla scorta a una serie di convogli in partenza e in arrivo a Malta, denominati Operazione Coat. L'11 partecip\u00f2 all'operazione Judgement pattugliando le acque al largo di Taranto per proteggere la portaerei \"Illustrious\" impegnata con i suoi aerei nel bombardamento del porto. Nella stessa notte intercett\u00f2 un convoglio italiano di quattro navi, scortato dalla nave ausiliaria RAMB III e dalla torpediniera \"Fabrizi\". Nello scontro tutti i mercantili vennero affondati ma le scorte riuscirono a rompere il contatto.\nIl 15 novembre imbarc\u00f2 truppe ad Alessandria salpando poi per il Pireo insieme agli incrociatori \"Gloucester\", \"York\", \"Sydney\" e \"Orion\". Il 23 seguente scort\u00f2 un convoglio diretto a Creta e la portaerei \"Eagle\" impegnata nel bombardamento di Tripoli. Nei primi giorni di dicembre rimase di pattuglia nell'Egeo con compiti di difesa dei convogli. Il 17 dicembre venne impiegata come scorta ai convogli MW5 A e B diretti a Malta e ME5 diretto dall'isola in Egitto. Tornata ad Alessandria il 24 dicembre, rimase in porto fino al 6 gennaio 1941, quando salp\u00f2 nuovamente per Creta nell'ambito dell'operazione Excess, una serie di convogli diretti a Malta e in Grecia. Tornata in porto il 16 gennaio, vi rimase fino al 31, quando scort\u00f2 un convoglio diretto al Pireo insieme all'incrociatore \"Coventry\".\nTra il 19 ed il 21 febbraio prese parte ad un convoglio veloce diretto a Malta trasportando soldati per la guarnigione dell'isola. Nelle prime settimane di marzo venne impiegata nelle continue operazioni di rifornimento e trasporto truppe verso Creta e la Grecia continentale. Tra il 27 ed il 28 marzo prese parte alla battaglia di Capo Matapan, aggregata alla Forza B della \"Mediterranean Fleet\". Il 18 aprile fece parte della pesante scorta assegnata al convoglio ME7 proveniente da Malta e alla petroliera \"Breconshire\", diretta invece sull'isola. Dal 24 aprile partecip\u00f2 invece alle operazioni di evacuazione del personale britannico dalla Grecia verso l'isola di Creta e Alessandria, imbarcando 3.850 uomini il 27 trasferendoli nella baia di Suda. Due giorni dopo ne imbarc\u00f2 altri 1.700 da Monemvasia, compreso il Comandante della Divisione Neozelandese Bernard Freyberg e il contrammiraglio H. T. Baillie-Grohman.\nIl 6 maggio scort\u00f2 un ulteriore convoglio diretto a Malta denominato Operazione MD4, venendo inviata il giorno successivo a bombardare l'area di Bengasi insieme a tre cacciatorpediniere. L'8 maggio, di ritorno dalla missione, affond\u00f2 le navi di rifornimento italiane \"Tenace\" e \"Capitano Cecchi\". Il giorno seguente partecip\u00f2 all'operazione Tiger insieme agli incrociatori \"Orion\", HMAS \"Perth\" e \"Dido\" e ai cacciatorpediniere della Quinta flottiglia. Dal 19 maggio venne nuovamente dislocata di pattuglia a nord di Creta, venendo danneggiata dall'esplosione di una bomba vicino allo scafo il 21 seguente. Il giorno stesso intercett\u00f2 insieme ad altre navi un convoglio a nord di affondando dieci caicchi e danneggiando la torpediniera italiana \"Lupo\". Dal 28 maggio partecip\u00f2 all'evacuazione delle truppe dall'isola durante l'omonima battaglia, venendo leggermente danneggiata il giorno stesso da un attacco aereo. Il giorno seguente venne nuovamente colpita ricevendo delle falle minori nello scafo.\nIl 7 giugno 1941 salp\u00f2 per appoggiare le operazioni in Siria contro la Francia di Vichy. Il giorno successivo venne attaccata dal sottomarino francese \"Caiman\" senza venire danneggiata. Rimase impiegata nella zona fino al 7 luglio successivo bombardando la zona di Beirut, venendo riassegnata alla flotta per partecipare il 22 luglio all'operazione Substance, un nuovo convoglio di rifornimenti diretto a Malta. Tornata ad Alessandria il 25, rimase in cantiere per tutto il mese di agosto tornando in servizio all'inizio di settembre. Il 20 settembre bombard\u00f2 le posizioni nemiche a Tobruk insieme agli incrociatori \"Galatea\" e HMAS \"Hobart\". Il 26 bombard\u00f2 invece Bardia. Nel mese di ottobre rimase nuovamente in cantiere tornando in servizio il mese seguente in appoggio alle truppe assediate a Tobruk. Il 17 novembre partecip\u00f2 ad un'azione di bombardamento nel Golfo di Sollum e nei giorni successivi ebbe come obiettivo la strada tra Bardia e Tobruk. Il 27 novembre salp\u00f2 per Malta imbarcando munizioni e siluri insieme all'incrociatore \"Neptune\" e ai cacciatorpediniere \"Kimberley\" e \"Kingston\" per formare la Forza K, con il compito di disturbare i convogli di rifornimenti italiani per l'Africa settentrionale. Giunta a destinazione il 29 illesa nonostante un attacco aereo venne subito impiegata nell'intercettazione di convogli nemici. Il 16 dicembre, dopo aver scortato la petroliera \"Breconshire\" diretta verso Alessandria venne sottoposta a brevi riparazioni sull'isola. Il 28 dicembre dopo essere tornata in servizio venne attaccata da aerosiluranti italiani, mentre il 31 bombard\u00f2 nuovamente le posizioni nemiche a Bardia.\n1942-1945.\nNel gennaio 1942 venne deciso di ritirare la nave dalla zona di operazioni per sottoporla ad importanti lavori di modernizzazione in patria. Il 6 febbraio salp\u00f2 da Suez per iniziare il lungo viaggio di ritorno attorno all'Africa passando per Freetown il 4 aprile e giungendo a destinazione il 14 seguente. Il 6 giugno entr\u00f2 in cantiere a Chatham rimanendovi fino ai primi giorni di ottobre.\nDurante i lavori vennero installati 11 cannoni Oerlikon da 20\u00a0mm antiaerei, il radar Type 284 per il controllo dell'armamento principale, il Type 285 per l'armamento antiaereo, il Type 283 per il controllo del fuoco di sbarramento. Venne anche installato il pi\u00f9 moderno Type 281 per l'individuazione di aerei nemici e il Type 272 per l'individuazione di navi nemiche. Vennero anche rimosse le attrezzature per l'aereo imbarcato.\nTornata in servizio il 24 ottobre venne assegnata nuovamente al Mediterraneo giungendo ad Annaba, in Algeria il 31 dicembre. Il giorno seguente, 1\u00ba gennaio 1943 venne danneggiata gravemente da una bomba lanciata da un aereo che mise fuori uso due sale macchine e ne danneggi\u00f2 una terza. Il 7 gennaio venne trainata a Gibilterra per ricevere riparazioni temporanee che permettessero il trasferimento presso i cantieri navali di Norfolk, negli Stati Uniti, dove giunse all'inizio di aprile. Dopo le prove in mare in ottobre torn\u00f2 in patria nei primi giorni di dicembre tornando ufficialmente in servizio nel giorno di natale.\nRiassegnata al Mediterraneo giunse ad Algeri il 2 febbraio. L'8 aprile un gruppo di marinai armati della nave soppresse l'ammutinamento in corso sull'incrociatore greco \"Georgios Averoff\" e il 2 maggio prese parte ad un bombardamento di Rodi, parte di una pi\u00f9 ampia operazione diversiva nell'Egeo. Terminata l'operazione venne richiamata in patria per partecipare al prossimo sbarco in Normandia come parte della Forza di Bombardamento K insieme agli incrociatori \"Orion\", \"Argonaut\" e \"Emerald\". Giunta in patria il 31 maggio, salp\u00f2 dopo 3 giorni e la mattina del 6 giugno, giorno dello sbarco, fu la prima nave ad aprire il fuoco distruggendo le batterie costiere di Longues-sur-Mer. Dal giorno successivo rimase assegnata alla Task Force orientale sparando fino al 22 giugno 2.587 colpi. Tornata in patria per sostituire i cannoni da 152\u00a0mm usurati venne designata per appoggiare gli sbarchi alleati nella Francia meridionale, denominati operazione Dragoon, operando durante l'operazione sotto un comando statunitense. Il 15 agosto, giorno dello sbarco, forn\u00ec fuoco di supporto nella zona di Yellow Beach sparando 116 colpi. Il 22 agosto venne riassegnata al comando britannico del Mediterraneo.\nNel mese di settembre oper\u00f2 nell'Egeo durante la rioccupazione delle isole greche con compiti di intercettazione dei convogli di evacuazione nemici. Il 19 ottobre accett\u00f2 la resa della guarnigione tedesca di Santorini. Dal mese di dicembre oper\u00f2 con base al Pireo bombardando anche posizioni dei comunisti greci nella zona. Il 25 dicembre, tornata a Malta, accolse a bordo il Primo Ministro Churchill e Anthony Eden, Ministro degli Esteri, ospitando una serie di incontri preparatori per la conferenza di Jalta.\nNei primi mesi del 1945 rimase in servizio nel Mediterraneo operando anche nell'Adriatico in supporto alle operazioni terrestri in corso trovandosi a Trieste il giorno della fine delle ostilit\u00e0.\nNel dopoguerra.\nIn agosto partecip\u00f2 alle celebrazioni dello sbarco in Francia dell'anno precedente con a bordo in Comandante in Capo della \"Mediterranean Fleet\". Alla fine dell'anno venne sottoposta ad un ciclo di lavori a Malta ed in seguito effettu\u00f2 una crociera in sudamerica toccando Brasile, Argentina e Uruguay.\nDal 1\u00ba aprile 1946 venne assegnata al 1\u00ba Squadrone incrociatori della \"Mediterranean Fleet\" dove rimase fino al 16 febbraio 1948, giorno in cui venne ritirata dal servizio attivo a Chatham. Dopo un tentativo non andato a buon fine di vendere la nave al Cile la \"Ajax\" venne messa in disarmo e demolita a partire dal 18 novembre 1949 presso i cantieri Breaker's di Newport.\nAltri progetti.\nLa citt\u00e0 di Ajax, in Ontario Canada, \u00e8 stata chiamata come l'incrociatore dopo la battaglia del Rio de la Plata."}
{"id": "1899812", "revid": "767487", "url": "https://it.wikipedia.org/wiki?curid=1899812", "title": "Tritsch-Tratsch-Polka", "text": "Tritsch-Tratsch Polka (Polca del chiacchiericcio) \u00e8 una polka veloce di Johann Strauss (figlio).\nStoria.\nPoco prima del ritorno di Johann Strauss a Vienna dopo aver completato la sua terza stagione di concerti estivi a Pavlovsk, vicino a San Pietroburgo, un articolo apparso nel \"Wiener Allgemeine Theaterzeitung\" del 24 settembre 1858 annunci\u00f2:\nMa, anche se la \"Tritsch-Tratsch\" polka fu portata a termine in Russia, Strauss non la esegu\u00ec fino alla stagione seguente di concerti, il 22 maggio 1859.\nRientrato alla sua citt\u00e0 natale, Strauss ebbe la sua prima apparizione pubblica ad un concerto nei \"Volksgarten\" il 21 novembre 1858, in cui vi fu l'anteprima viennese di: \"Abschied von San Petersburg\" Walzer op. 210, \"Champagner-Polka\" op. 211, \"F\u00fcrst Bariatinsky-Marsch\" op. 212 e della \"Bon-Bon\" Polka op. 213.\nTre giorni dopo, il 24 novembre, durante un concerto a fianco del fratello Josef Strauss alla taverna \"Zum grossen Zeisig\" nel sobborgo di Neubau, Johann esegu\u00ec nuovamente i pezzi precedenti, aggiungendovi un'ulteriore novit\u00e0: la \"Tritsch-Tratsch-Polka\".\nIl nuovo lavoro fu un successo sensazionale e il \"Wiener Allgemeine Theaterzeitung\", nella sua edizione del 27 novembre 1858, scrisse:\nLe richieste per il nuovo lavoro furono talmente numerose che Haslinger fu costretto ad affrettarsi con le pubblicazioni: la versione per pianoforte della polka fu scritta nel giro di poche ore e la sua prima edizione usc\u00ec in commercio gi\u00e0 il 1 \u00b0 dicembre 1858.\nStrauss, anche se cominci\u00f2 a comporre la \"Tritsch-Tratsch-Polka\" in Russia, ebbe l'idea per il titolo a Vienna. Il 7 marzo 1858 un nuovo giornale fece la sua comparsa nelle edicole viennesi intitolato \"Tritsch-Tratsch\" e descritto come un \"Divertente e satirico settimanale\", successore del \"Der Teufel in Wien\" (Il diavolo a Vienna) giornale che dopo una breve esistenza aveva cessato di essere pubblicato il 25 febbraio 1858.\nLa direzione del nuovo giornale fu curata dal popolare scrittore Anton Varry con i contributi di O.F. Berg e Josef Wimmer (tutti e tre amici, o almeno conoscenti, di Johann Strauss).\nAnche se la pubblicazione del giornale fu una novit\u00e0 assoluta, la scelta del titolo faceva riferimento a \"Der Tritschtratsch\" del 1833, una commedia musicale di un atto (con musica di Adolf M\u00fcller) ispirata da un'opera del grande drammaturgo e scrittore austriaco Johann Nepomuk Nestroy (1801-62)."}
{"id": "1899820", "revid": "131358", "url": "https://it.wikipedia.org/wiki?curid=1899820", "title": "Packie Bonner", "text": ""}
{"id": "1899823", "revid": "1318658", "url": "https://it.wikipedia.org/wiki?curid=1899823", "title": "Oenothera biennis", "text": "L'Enagra comune (nome scientifico Oenothera biennis ) \u00e8 una pianta alta oltre un metro, dai vistosi fiori gialli, appartenente alla famiglia delle Onagraceae.\nEtimologia.\nLa denominazione \"Oenothera\" \u00e8 stata reintrodotta da Linneo nell'anno 1735; Teofrasto (IV-III sec. a.C.) scrive: la radice di oenothera somministrata insieme al vino rende il carattere pi\u00f9 mite e pi\u00f9 allegro.\nL'epiteto specifico (\"biennis\") si riferisce allo sviluppo in due anni della pianta.\nIl binomio scientifico attualmente accettato (\"Oenothera biennis\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Gew\u00f6hnliche Nachtkerze\"; in francese si chiama \"Onagre bisanuelle\"; in inglese si chiama \"Common Evening-Primrose\".\nDescrizione.\n\u00c8 una pianta biennale, pubescente (peli sparsi) e glandulosa, che al primo anno produce una rosetta di foglie, e alcune volte dei piccoli fusti, e al secondo sviluppa il fusto fino a produrre fiori e semi. L'altezza media va da 50\u00a0cm a 150\u00a0cm (massimo 2 metri in America ma anche in Italia in Appennino settentrionale). La forma biologica di questa pianta \u00e8 emicriptofita bienne (H bienn), sono quindi piante erbacee a ciclo biologico bienne con gemme svernanti al livello del suolo e protette dalla lettiera o dalla neve.\nRadici.\nLe radici sono grosse e carnose di tipo fittonante e lievemente rossastre.\nFusto.\nIl fusto (in genere erbaceo, solo alla base lievemente arbustivo) \u00e8 eretto, semplice (o poco ramoso) e robusto e con molte foglie; presenta spesso dei puntini o striature rosse (ma non le foglie o gli ovari). Alla base \u00e8 ingrossato in modo fusiforme, mentre in alto pu\u00f2 essere angoloso. \u00c8 inoltre coperto di peli semplici frammisti a peli ghiandolari.\nFoglie.\nLe foglie sono intere, glabre (ma anche ispide) e di consistenza membranacea e innervate (il nervo centrale alla fine \u00e8 arrossato). Il bordo \u00e8 denticolato in modo irregolare.\nDimensione delle foglie basali: larghezza 2\u00a0\u2013 5\u00a0cm; lunghezza 10\u00a0\u2013 30\u00a0cm. Dimensione delle foglie cauline: larghezza 2\u00a0\u2013 3\u00a0cm (massimo 5\u00a0cm); lunghezza 8\u00a0\u2013 15\u00a0cm (massimo 22\u00a0cm). \nInfiorescenza.\nL'infiorescenza \u00e8 composta da diversi grandi fiori (solitari) disposti in lunghi racemi fogliosi. All'apice del fusto l'infiorescenza si pu\u00f2 presentare in modo ombrelliforme. I fiori sono peduncolati e partono all'ascella delle foglie cauline.\nFiore.\nI fiori sono ermafroditi, attinomorfi, pentaciclici (ossia sono formati da 5 verticilli: calice \u2013 corolla \u2013 2 verticilli di stami \u2013 gineceo), pentameri (ogni verticillo \u00e8 composto da 4 elementi). I fiori (fugaci\u00a0\u2013 durano circa 30 ore) si aprono nel tardo pomeriggio, da cui il nome inglese \"evening primrose\" (primula della sera) e sono colorati di giallo limone e sono profumati. Dimensione massima del fiore: 30\u00a0\u2013 50\u00a0mm.\nFrutti.\nI frutti sono delle capsule quadri-loculari a disposizione ascendente, quasi retta. La forma \u00e8 allungato-clavata, tetragona o quasi sub-cilindrica. Sono lievemente alate. I semi (senza pappo e rotondeggianti) sono numerosi e compressi in modo irregolare. Le capsule vuote sono persistenti. Dimensione della capsula: larghezza 8\u00a0mm; lunghezza 25\u00a0\u2013 35\u00a0mm. Dimensione dei semi: 1,1\u00a0\u2013 2\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nTassonomia.\nQuesta pianta appartiene ad una famiglia (Onagraceae) non molto numerosa (una ventina di generi per circa 600 specie). Il suo genere (\"Oenothera\"), con un centinaio di specie, \u00e8 considerato di tipo poliploide e quindi anche la specie di questa scheda \u00e8 soggetta ad alcune forme poliploidali (variazione della grandezza dei plastidi, dei fiori, dei semi e delle foglie). \u00c8 grazie a questo tipo di piante (in particolare la \"Oenothera glazioviana\") che Hugo de Vries (Haarlem, 16 febbraio 1848\u00a0\u2013 Lunteren, 21 maggio 1935), naturalista olandese, dette origine alla \u201cteoria delle mutazioni\u201d alla fine dell'Ottocento.\nLa famiglia delle Onagraceae a volte viene chiamata anche Enoteracee (nomenclatura desueta).\nIl genere \"Oenothera\" viene normalmente suddiviso in sottogeneri (una dozzina e pi\u00f9); la pianta di questa scheda viene assegnata al sottogenere \"Onagra\" : sono piante con caule a fiori giallognoli che si aprono alla sera; il tubo calicino \u00e8 cilindrico, allungato che si allarga alle fauci; lo stigma \u00e8 a quattro branche; la capsula \u00e8 tetragona lineare-allungata. In questo gruppo sono comprese anche delle specie ottenute per mutazione.\nAnche se il genere \u00e8 originario dell'America settentrionale \u00e8 opinione di Sandro Pignatti che l'\u201d Enagra comune\u201d si sia originata in Europa (in effetti la coltura di questa pianta \u00e8 attestata nell'\u201dOrto Botanico di Padova\u201d fin dal 1612). Pignatti definisce questo genere come \"eterozigote complesso\"; capace quindi di mutazioni tali da far sorgere genomi di nuovo tipo (con corredi cromosomici diversi dalle specie di partenza); ulteriori incroci variamente combinati possono generare nuovi fenotipi (con strutture eterozigote stabili e diverse da quelle di origine) che in definitiva possono essere considerati delle nuove specie formatesi in Europa e non esistenti in America.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nDato il carattere polimorfo del genere diverse sono le \u201cOenothere\u201d pi\u00f9 o meno simili a quelle di questa scheda.\nUsi.\nCucina.\nSi pu\u00f2 far risalire a met\u00e0 del 1600 l'inizio della sua coltivazione come pianta commestibile; sia delle parti ipogee come insalata o crude che la radici giovani che anch'esse possono essere consumate come insalata. La radice grande invece, a termine fioritura, pu\u00f2 essere bollita, al pari di una carota o barbabietola, e consumata come contorno.\nDai semi maturi si pu\u00f2 ricavare un olio chiamato \"Olio di Enotera\". Contiene acidi grassi essenziali polinsaturi (acido gamma-linoleico \u201cGLA\u201d). Ha diverse propriet\u00e0 (anti-infiammatorie, anti-allergiche, contro le malattie cardiovascolari, l'artrite e altro), per cui pu\u00f2 essere usato egregiamente come integratore alimentare.\nGiardinaggio.\nOggi generalmente la \u201cEnagra comune\u201d viene impiegata nel giardinaggio in quanto specie decorativa e di facile impianto. Esiste una variet\u00e0 (o cultivar) a grandi fiori.\nIndustria.\nDai petali si pu\u00f2 ottenere una buona tintura gialla; e da altre parti della pianta si ottengono anche dei prodotti per la cosmetica (infatti tra le altre propriet\u00e0, l'\u201d Olio di Enotera\u201d \u00e8 indicato per mantenere l'elasticit\u00e0 della pelle e prevenire l'insorgere delle rughe)."}
{"id": "1899824", "revid": "2136684", "url": "https://it.wikipedia.org/wiki?curid=1899824", "title": "Stazione di Palermo San Lorenzo", "text": "La stazione di Palermo San Lorenzo \u00e8 una stazione ferroviaria posta sulla linea Palermo-Trapani. Serve il quartiere palermitano di San Lorenzo.\nStoria.\nLa stazione disponeva in origine di 3 binari in superficie. Ricostruita in trincea nell'ambito dei lavori del passante ferroviario di Palermo venne riaperta il 7 ottobre 2018, contemporaneamente alla riapertura della tratta da Palermo Notarbartolo a Carini della ferrovia Palermo-Trapani.\nStrutture e impianti.\nLa stazione, posta alla progressiva chilometrica 5+650 fra le fermate Palermo Francia e Palermo La Malfa, si presenta in trincea scoperta, con due binari serviti da marciapiedi lunghi 125 m."}
{"id": "1899825", "revid": "22989", "url": "https://it.wikipedia.org/wiki?curid=1899825", "title": "Ovovia", "text": ""}
{"id": "1899827", "revid": "76963", "url": "https://it.wikipedia.org/wiki?curid=1899827", "title": "Kristen Johnston", "text": "Biografia.\nNota per la sua statura, \u00e8 alta 1.83, Kristen Angela Johnston \u00e8 figlia di un'agente immobiliare e di un senatore repubblicano, \u00e8 cresciuta nel Wisconsin, alla periferia di Milwaukee. Diplomatasi alla Whitefish Bay High School, studia recitazione alla New York University.\nDebutta sui palcoscenici teatrali newyorkesi con la Atlantic Theater Company, compagnia teatrale fondata dal commediografo David Mamet. Durante la sua collaborazione con la compagnia \u00e8 apparsa in diverse produzioni tra cui \"Come vi piace\" di Shakespeare e \"Stage Door\" di Edna Ferber. Nel 1993 partecipa al cortometraggio \"The Debt\", vincitore del miglior cortometraggio al Festival di Cannes.\nTelevisivamente parlando ha conosciuto la popolarit\u00e0 grazie alla serie TV \"Una famiglia del terzo tipo\", dove interpretava un tenente alieno arrivato sulla Terra con le sembianze di una donna umana di nome Sally Solomon. Ha lavorato nella serie dal 1996 al 2001, recitando al fianco di John Lithgow, Jane Curtin e Joseph Gordon-Levitt, per questo ruolo ha vinto due Premi Emmy nella categoria di migliore attrice non protagonista in una serie commedia. Nel 1998 ha avuto una breve esperienza come modella apparendo sulla copertina dell'album dei Bad Religion \"No Substance\". Nel 1999 interpreta il ruolo comico di Ivona Pompilova in \"Austin Powers - La spia che ci provava\" al fianco di Mike Myers, l'anno successivo ottiene la parte di Wilma Flintstone ne \"I Flintstones in Viva Rock Vegas\", prequel de \"I Flintstones\", adattamento cinematografico in live-action dell'omonima serie di Hanna-Barbera.\n\u00c8 apparsa nell'episodio \"Via da New York\" nell'ultima stagione di \"Sex and the City\", dove ha interpretato Lexi Featherston, donna che durante una festa cade accidentalmente dalla finestra e muore. Sempre per la televisione ha lavorato in alcuni episodi della dodicesima stagione di \"E.R. - Medici in prima linea\", interpretando la tenace infermiera Eve Peyton. \u00c8 inoltre apparsa nel ruolo di Helen in alcune puntate della quarta stagione di \"Ugly Betty\".\nAl cinema \u00e8 apparsa nelle commedie, \"Scrivimi una canzone\" con Hugh Grant e \"Bride Wars - La mia miglior nemica\", con Kate Hudson e Anne Hathaway.\nDal 2011 al 2015 \u00e8 stata una delle protagoniste della sitcom \"The Exes\" nel ruolo Holly Brooks.\nDal 2017 \u00e8 entrata nel cast della serie tv \"Mom\", nel ruolo di Tammy Diffendorf, accanto ad Allison Janney e Anna Faris."}
{"id": "1899828", "revid": "1537829", "url": "https://it.wikipedia.org/wiki?curid=1899828", "title": "Reggianito", "text": "Il Reggianito \u00e8 un formaggio a pasta dura prodotto in Argentina.\nStoria.\nLa sua origine viene fatta risalire tra la fine del XIX secolo e gli inizi del XX, ad opera di emigrati italiani che desideravano produrre un formaggio sul modello del Parmigiano-Reggiano. Il nome \u00e8 un diminutivo spagnolo di \"Reggiano\" e si riferisce al fatto che viene prodotto in forme del peso medio di 6,8\u00a0kg, molto pi\u00f9 piccole di quelle del Parmigiano-Reggiano.\nLa stagionatura dura sei mesi: pi\u00f9 di ogni altro formaggio sudamericano prodotto a partire da latte di vacca, ma molto meno del Parmigiano-Reggiano (dai dodici mesi in su). Il sapore \u00e8 leggermente pi\u00f9 salato di quello del Parmigiano-Reggiano. Viene spesso usato grattugiato (specialmente sopra la pasta) e per cucinare.\nNegli anni successivi alla Prima guerra mondiale, il Reggianito fu riconosciuto dai produttori italiani come un serio concorrente all'esportazione del Parmigiano-Reggiano: questo fu uno dei fattori che port\u00f2 alla costituzione del Consorzio di Tutela del Parmigiano Reggiano nel 1934. Negli Stati Uniti il Reggianito \u00e8 spesso venduto col nome di \"Parmesan\"."}
{"id": "1899831", "revid": "1745361", "url": "https://it.wikipedia.org/wiki?curid=1899831", "title": "Nannaco", "text": "Nannaco (in greco antico \u039d\u03b1\u03bd\u03bd\u03b1\u03ba\u03cc\u03c2 \"Nannakos\"), in mitologia, \u00e8 un re antediluviano della Frigia.\nLa leggenda.\nSecondo un oracolo, alla sua morte sarebbe avvenuto il Diluvio universale. Per evitare che la profezia si avverasse, il re cerc\u00f2 di convincere gli dei con incessanti preghiere, assieme a tutto il suo popolo. Nacque cos\u00ec l'espressione proverbiale \"lamentarsi con Nannaco\".\nSecondo un'altra versione del mito, Nannaco mor\u00ec all'et\u00e0 di 300 anni e, immediatamente dopo, un'imponente alluvione distrusse completamente il territorio della Frigia."}
{"id": "1899835", "revid": "76963", "url": "https://it.wikipedia.org/wiki?curid=1899835", "title": "Terry Frost", "text": "Biografia.\nTerry Frost era figlio di Ernest Walter Frost, che all'epoca della nascita del piccolo Terry era in servizio presso la 97\u00aa Royal Field Artillery, e di Millicent Maud, nata Lines. Il padre abbandon\u00f2 la famiglia quando Terry era ancora in tenera et\u00e0, fu cresciuto dai nonni materni.\nFrequent\u00f2 la Rugby Road school e dal 1926 la Central School, entrambe a Leamington Spa. Bench\u00e9 nei primi anni di carriera scolastica avesse mostrato interesse per le attivit\u00e0 creative, compresa la scrittura, all'et\u00e0 di 14 anni abbandon\u00f2 la scuola per andare a lavorare dapprima presso un negozio di biciclette e in seguito presso un panettiere ed una fabbrica di aeroplani, la Armstrong Whitworth di Coventry, durante un periodo di disoccupazione frequent\u00f2 dei corsi serali di disegno e si arruol\u00f2 alla Territorial Army, la forza di riserva della British Army.\nDurante i primi anni della seconda guerra mondiale prest\u00f2 servizio in Francia, Palestina e Libano, Sudan e Creta dove venne catturato nel giugno 1941, imprigionato a Salonicco venne in seguito spedito in Polonia e poi nello Stalag 383 di Hohenfels in Baviera. Durante la prigionia si dedic\u00f2 al disegno, in questo periodo produsse molti ritratti di suoi compagni di prigionia utilizzando come base materiali di recupero vari, in questo periodo incontr\u00f2 Adrian Heath, un giovane artista che aveva dovuto abbandonare la Slade School of Art per prestare servizio nelle forze armate e che si dedic\u00f2 a insegnare a Frost tecniche e storia dell'arte.\nDopo la liberazione Frost rientr\u00f2 nella cittadina natale dove, l'11 agosto del 1945 spos\u00f2 Kathleen May Clarke, negli anni seguenti la coppia ebbe 6 figli. Frost trov\u00f2 un lavoro come venditore di componentistica elettrica ma la frustrazione per non potersi dedicare all'arte lo port\u00f2 ad abbandonare il lavoro, inizi\u00f2 a frequentare una scuola d'arte e la coppia si trasfer\u00ec in Cornovaglia, nella cittadina di St Ives, che stava diventando un centro con molti artisti d'avanguardia. Dopo un periodo di stenti nei quali la coppia visse in un caravan e ricorrendo a numerosi lavoretti per sopravvivere Frost riusc\u00ec ad integrarsi nella comunit\u00e0 di artisti della cittadina e a frequentare artisti come Peter Lanyon, John Wells, Denis Mitchell, Sven Berlin, Patrick Heron e Bryan Wynter. Tramite Lanyon conobbe Ben Nicholson che ne fu un grande sostenitore e Barbara Hepworth di cui fu assistente nel biennio 1950-51.\nDal 1947 frequent\u00f2 la Camberwell School of Art che era molto orientata alla pittura figurativa e ad un approccio formalista, le opere di Frost di questo periodo sono molto varie ed evidenziano il dilemma che in seguito lo port\u00f2 a dedicarsi esclusivamente alla pittura astratta e alle composizioni geometriche. La sua prima opera astratta risale al 1949 e fu un compito sul tema \"madrigale\", Frost si ispir\u00f2 al poema omonimo di W. H. Auden e produsse una composizione astratta di forme geometriche attualmente esposta alla galleria d'arte di Leamington Spa. Frost prosegu\u00ec lo studio e la sua \"conversione\" alla pittura astratta, \u00e8 del 1950 la composizione \"Walk along the Quay\", parte di una serie di composizioni dedicate ai movimenti e ai colori del porto di St Ives e compresa in un'esibizione di arte astratta del 1951, l'anno successivo Frost ebbe la sua prima personale presso le Leicester Galleries a Londra.\nFrost si aggreg\u00f2 ad un gruppo di artisti chiamati \"costruzionisti\" e si esib\u00ec spesso con loro, il gruppo raggiunse l'apice nel 1954 con la pubblicazione dell'opera \"Nine Abstract Artists\", corredata da un'introduzione di Lawrence Alloway. All'epoca Frost insegnava disegno presso la Bath Academy of Art e teneva lezioni a Londra iniziando cos\u00ec la sua lunga carriera nell'insegnamento che lo port\u00f2 all'universit\u00e0 di Leeds nel 1954. Qui, in un periodo di maggiore sicurezza economica Frost inizi\u00f2 una nuova fase ispirata ai colori dello Yorkshire e caratterizzata da forti contrasti fra forme chiare e scure e dall'apparizione di nuove forme, come i poligoni verticali.\nNel 1958 Frost torn\u00f2 a St Ives ormai artista affermato e incluso in ogni mostra dedicata all'arte astratta britannica. Nel 1960 vi fu la sua prima personale negli Stati Uniti, a New York, nel 1964 vi fu una retrospettiva itinerante che giunse fino a San Francisco e Santa Barbara, dove Frost si trovava per tenere dei corsi estivi.\nDal 1965 lavor\u00f2 a tempo pieno per l'Universit\u00e0 di Reading, divenne professore nel 1977 e professore emerito nel 1981. Probabilmente ispirato dalle superfici uniformi e dalle forme semplici della pittura astratta americana degli anni sessanta Frost pass\u00f2 progressivamente a forme e composizioni pi\u00f9 semplici sempre per\u00f2 ispirandosi ad oggetti o scene reali. Il cofano dei furgoni e i cartelli stradali divennero fonte di ispirazione dalla quale nacquero opere come \"M17\" (del 1962 di propriet\u00e0 del British Council) fino a opere sempre pi\u00f9 semplici nei colori e nelle forme come \"Red and Black\" (del 1965 Tate collection), la semplicit\u00e0 delle forme era ulteriormente accentuata dal passaggio all'uso dei colori acrilici. Progressivamente si interess\u00f2 al legame fra peso e movimento, di questo periodo opere con forme sospese e curve ed anche alcune sculture degli anni settanta e dei primi anni ottanta.\nNel 1974 Frost si trasfer\u00ec a Newlyn, a pochi chilometri da St Ives in una casa in cima ad una collina da cui si godeva un'ottima vista sulle baie sottostanti e su alba e tramonto sul mare, il sole e la luna divennero motivi ricorrenti cos\u00ec come i colori solari e gioiosi.\nDel 1977 \u00e8 la prima di una serie di visite sull'isola di Cipro, nelle sue composizioni entrarono anche i colori di questa terra. Il suo pensionamento dall'universit\u00e0 di Reading diede avvio ad un periodo di grande produttivit\u00e0 che comprendeva anche sculture, gioielleria e ceramiche. Fra le sue opere anche orologi per la Royal Academy e cinque \"code\" per i velivoli della British Airways. Nel 1998 inizi\u00f2 a produrre sculture in vetro in collaborazione con una vetreria di Murano, si dedic\u00f2 anche alla produzione di stampe che ebbero buon successo commerciale.\nVerso la fine del XX secolo Terry Frost era uno degli artisti pi\u00f9 noti in Gran Bretagna, ammesso alla Royal Academy nel 1992, nel 2000, in occasione del suo 85\u00ba compleanno, venne tenuta una personale retrospettiva presso le Sackler Galleries della Royal Academy.\nNel 1998 gli venne conferito il titolo di baronetto, le sue opere sono esposte presso la Tate Gallery, il Victoria and Albert Museum, il British Museum e le gallerie nazionali di Scozia e del Galles, alcune sue opere si trovano anche negli Stati Uniti, in Canada, Israele e Portogallo.\nDopo un breve periodo di malattia Frost mor\u00ec di cancro il 1\u00ba settembre del 2003 presso il St Julia's Hospice a Hayle, poco distante da St Ives, le sue spoglie furono cremate a Truro il 9 settembre."}
{"id": "1899836", "revid": "767487", "url": "https://it.wikipedia.org/wiki?curid=1899836", "title": "Tomba dei giganti di Osono", "text": "La tomba dei giganti di Osono \u00e8 una tomba dei giganti, tipico monumento funerario costituito da sepolture collettive appartenenti alla et\u00e0 nuragica e presenti in tutta la Sardegna, scoperta nei primi anni novanta in localit\u00e0 Osono presso Triei.\n \u00e8 possibile datare la sua costruzione intorno al 1600 a.C., classificandola fra le pi\u00f9 antiche mai rinvenute.\nLa sua particolarit\u00e0 \u00e8 quella di essere stata costruita in due tempi diversi, la prima parte, con il corridoio centrale, \u00e8 stata datata al 1600 a.C., mentre l'esedra \u00e8 stata aggiunta in seguito, intorno al 900 a.C."}
{"id": "1899839", "revid": "188116", "url": "https://it.wikipedia.org/wiki?curid=1899839", "title": "Pietro Cannella", "text": ""}
{"id": "1899841", "revid": "767487", "url": "https://it.wikipedia.org/wiki?curid=1899841", "title": "Achyuta Deva Raya", "text": "Achyuta Deva Raya (1529-1542) fu un sovrano dell'Impero Vijayanagara dell'India meridionale.\nEra il fratello minore di Krishna Deva Raya, al quale succedette nel 1529. Patrocin\u00f2 il poeta Kannada Chatu Vittalanatha e il grande cantante Purandaradasa (Padre della musica Carnatica) e lo studioso sanscrito Rajanatha Dindima II. Al momento della sua morte la successione venne messa in discussione. Suo nipote, Sadasiva Raya, infine divenne il nuovo sovrano mentre era ancora un bambino, sotto il magistero di Aliya Rama Raya, un genero di Krishna Deva Raya. \nIl periodo di regno in cui Achyuta Raya divenne sovrano fu un'epoca difficile. La pace e la prosperit\u00e0 raggiunta sotto Krishna Deva Raya stavano volgendo al termine. Sia i feudatari, che i nemici, erano in attesa di un'occasione per far cadere l'impero. Inoltre, Achyuta Raya dovette confrontarsi con il potente Aliya Rama Raya, nella competizione per il trono. \nIsmail Adil Shah di Bijapur invase e conquist\u00f2 il \"daob\" (striscia di terra tra due fiumi) di Raichur. Fortunatamente i Gajapati di Orissa e Quli Qutub Shah di Golconda vennero arrestati e respinti. Achyuta Raya e il suo generale Salakaraju Tirumala combatterono una campagna militare nel sud per riportare i capi di Travancore e Ummatur sotto il loro controllo. Successivamente invase il doab a nord, riuscendo a riprendere le fortezze di Raichur e Mudgal. \nDue opere in sanscrito, \"Achyutabhyudayam\" e \"Varadambikaparinayam\", descrivono la vita e il governo di Achyuta in dettaglio. \nDurante tutto il suo regno, Achyuta Raya, dovette confrontarsi con le manipolazioni di Rama Raya, che con la sua capacit\u00e0 aveva sostituito molti dei servitori del Regno nelle posizioni di prestigio con uomini sotto il suo favore. In pi\u00f9 di un'occasione il sultanato di Bahmani svolsero il ruolo di mediazione tra il re e Aliya Rama Raya nel gioco di potere. Questo per\u00f2 indebol\u00ec ulteriormente il regno. Nel 1542 Aliya Rama Raya imprigion\u00f2 Achyuta durante un colpo di stato e pose Sadasiva Raya sul trono. Aliya Raya Rama divenne il de-facto il nuovo sovrano, lasciando pochissimo potere nelle mani di Sadasiva Raya. \nIl tempio di Tiruvengalanatha venne costruito a Vijayanagara durante questi anni di regno, e divenne conosciuto con il nome di tempio di Achyutaraya, piuttosto che con il nome della divinit\u00e0, Venkateshwara, il cui tempio fu dedicato."}
{"id": "1899842", "revid": "635893", "url": "https://it.wikipedia.org/wiki?curid=1899842", "title": "Leuciscus svallize", "text": "Il cavedano adriatico (Leuciscus svallize) \u00e8 un pesce appartenente alla famiglia \nCyprinidae.\nDistribuzione e habitat.\nIl suo areale pare limitato ai bacini dei fiumi Narenta e Trebi\u0161njica tra Bosnia ed Erzegovina e Croazia.\nNel recente passato la specie occupava anche i fiumi Zermagna, Vergoraz ed altri ove \u00e8 adesso probabilmente estinta. \nL'habitat \u00e8 costituito da torrenti e fiumi con corrente impetuosa e acque ben ossigenate, con substrato di rocce calcaree. \u00c8 una specie tipica di zone carsiche.\nDescrizione.\n\u00c8 molto simile al leucisco comune dal quale si distingue soprattutto per l'occhio pi\u00f9 piccolo, per le scaglie pi\u00f9 piccole, per la pinna caudale meno nettamente forcuta e per il colore pi\u00f9 argenteo con dorso di colore grigio, talvolta anche scuro. \nLe dimensioni raramente raggiungono i 20 cm.\nComportamento.\nVive in branchi e costituisce il cibo per numerosi predatori, tra cui la trota illirica. Si nutre di invertebrati bentonici e di insetti volatori caduti in acqua. \nPer il resto il comportamento appare molto simile al leucisco comune.\nConservazione.\nL'introduzione di specie alloctone (soprattutto trote e specie congeneri) e l'inquinamento impattano fortemente questa specie.\nNota tassonomica.\nAlcuni ittiologi ascrivono la specie al genere Squalius."}
{"id": "1899843", "revid": "599013", "url": "https://it.wikipedia.org/wiki?curid=1899843", "title": "Aurelio Gonz\u00e1lez", "text": "Professionista dal 1964 al 1970, vinse una tappa al Giro d'Italia e al Tour de France e la classifica scalatori in entrambe le corse.\nCarriera.\nScalatore di buon livello, seppe imporsi in tappe sia al Tour de France che al Giro d'Italia ed in entrambe le corse vinse la classifica scalatori tenendo fede alla grande tradizione di scalatori iberici. Ottenne anche buoni risultati nel Tour de Suisse, con due secondi posti in classifica generale (1967 e 1969) ed alla Vuelta a Espa\u00f1a dove giunse terzo nel 1967."}
{"id": "1899845", "revid": "281901", "url": "https://it.wikipedia.org/wiki?curid=1899845", "title": "Squalius svallize", "text": ""}
{"id": "1899846", "revid": "226458", "url": "https://it.wikipedia.org/wiki?curid=1899846", "title": "Sadasiva Raya", "text": "Sadasiva Raya (1542-1570) fu un sovrano dell'Impero Vijayanagara, un potente impero dell'India meridionale con sede nel Deccan nel secolo XVI. \nQuando il precedente sovrano di Vijayanagara, Achyuta Deva Raya, mor\u00ec nel 1541, succedette suo figlio, Venkatadri. Ma era un sovrano debole e sei mesi pi\u00f9 tardi, suo cugino, Sadasiva, divenne il nuovo imperatore. Sadasiva Raya fu controllato dal suo ministro Aliya Rama Raya, il sovrano di fatto, che ripristin\u00f2 l'antica potenza dell'Impero Vijayanagara decaduta dopo la morte del grande sovrano Krishna Deva Raya. La strategia di Rama Raya era volta a mettere i Sultanati del Deccan gli uni contro gli altri, ponendosi alleato dei vari sultani secondo le esigenze del momento."}
{"id": "1899848", "revid": "281901", "url": "https://it.wikipedia.org/wiki?curid=1899848", "title": "Cavedano adriatico", "text": ""}
{"id": "1899852", "revid": "281901", "url": "https://it.wikipedia.org/wiki?curid=1899852", "title": "Leucisco adriatico", "text": ""}
{"id": "1899856", "revid": "281901", "url": "https://it.wikipedia.org/wiki?curid=1899856", "title": "Cavedano dell'Adriatico", "text": ""}
{"id": "1899857", "revid": "767487", "url": "https://it.wikipedia.org/wiki?curid=1899857", "title": "Aliya Rama Raya", "text": "Raya Rama aiut\u00f2 lo studioso sanscrito Amatya Rama.\nCarriera.\nAliya Raya Rama e suo fratello Aliya Tirumala Raya furono generi del grande imperatore Krishna Deva Raya. La parola \"Aliya\" significa genero in lingua kannada. Assieme con un altro fratello, Venkatadri, raggiunsero posizioni prominenti durante il dominio di Krishna Deva Raya.\nRaya Rama fu generale di successo, abile amministratore dotato di tatto diplomatico, che riusc\u00ec a condurre molte campagne militari vittoriose. Dopo la scomparsa del suo illustre suocero, Raya Rama, in qualit\u00e0 di membro della famiglia, cominci\u00f2 a esercitare grande influenza negli affari dello Stato. Alla morte di Krishna Deva Raya sal\u00ec al trono il fratello minore Achyuta Deva Raya nel 1529, che rimase al potere fino al 1542. A questi succedette Sadasiva Raya quando era ancora molto giovane. Raya Rama stesso si nomin\u00f2 reggente durante la giovane et\u00e0 di Sadashiva Raya, ma continu\u00f2 a mantenere il potere di fatto anche successivamente.\nRaya Rama rimosse molti fedeli servitori del regno, sostituendoli con uomini a lui fedeli. Nomin\u00f2 anche due comandanti musulmani, i fratelli Gilani, in precedenza al servizio del Sultan Adil Shah come comandanti nel suo esercito, un errore che sarebbe costato all'impero la tremenda sconfitta nella Battaglia di Talikota che avrebbe segnato l'inizio inesorabile del declino del pi\u00f9 grande impero ind\u00f9 dell'India meridionale."}
{"id": "1899859", "revid": "281901", "url": "https://it.wikipedia.org/wiki?curid=1899859", "title": "Leucisco dell'Adriatico", "text": ""}
{"id": "1899860", "revid": "110157", "url": "https://it.wikipedia.org/wiki?curid=1899860", "title": "Southernplayalisticadillacmuzik", "text": "Southernplayalisticadillacmuzik \u00e8 il primo album, pubblicato nel 1994, del gruppo statunitense OutKast."}
{"id": "1899861", "revid": "125356252", "url": "https://it.wikipedia.org/wiki?curid=1899861", "title": "Giampiero Cannella", "text": "Biografia.\nDirigente palermitano del \"FUAN Destra Universitaria\", viene chiamato da Maurizio Gasparri nella direzione nazionale dell'organizzazione. Nel 1998 diviene vice presidente nazionale, e giornalista praticante al Secolo d'Italia.\nNel 2000 diviene presidente nazionale di Azione Universitaria. Candidato al proporzionale alle politiche del 2001 nella lista di AN, \u00e8 primo dei non eletti, ma il 1\u00ba agosto 2001 diviene deputato alla Camera per Alleanza Nazionale, dopo le dimissioni di Guido Lo Porto, eletto presidente dell'Assemblea regionale siciliana.\nNon rieletto nel 2006, \u00e8 nominato assessore comunale e poi vice sindaco di Palermo. \u00c8 coordinatore provinciale di AN fino al 2008. Dal 2008 \u00e8 di nuovo assessore al comune di Palermo nella giunta di Diego Cammarata.\nSi candida alla Camera nel 2008 con il PdL ed \u00e8 primo dei non eletti. A causa di una sentenza della Corte Costituzionale che ha stabilito l'incompatibilit\u00e0 tra parlamentare e sindaco dei Comuni sopra 20.000 abitanti, il 16 dicembre 2011 Nicol\u00f2 Cristaldi rassegna le dimissioni da deputato optando per la carica di Sindaco di Mazara del Vallo. Lo stesso giorno \u00e8 stato sostituito da Cannella, che ha aderito al gruppo de Il Popolo della Libert\u00e0.\nSi candida alle elezioni politiche italiane del 2013 come capolista alla Camera nella circoscrizione Sicilia 1 per la lista Fratelli d'Italia - Centrodestra Nazionale, ma non \u00e8 riconfermato. Nel 2013 crea il giornale on-line \"il sito di Sicilia\". Viene nominato coordinatore di Fratelli d'Italia per la Sicilia occidentale.\nCandidato al plurinominale alla Camera alle elezioni politiche italiane del 2018 con Fratelli d'Italia, non \u00e8 eletto. Nel giugno 2019 entra nello staff della comunicazione del presidente della Regione siciliana Nello Musumeci.Pi\u00f9 volte condannato per diffamazione con il suo sito \"Il sito di Sicilia\". "}
{"id": "1899864", "revid": "1543377", "url": "https://it.wikipedia.org/wiki?curid=1899864", "title": "HD 104985", "text": "HD 104985, o Tonatiuh, \u00e8 una stella visibile nella costellazione Giraffa. Si trova a 333 anni luce dalla Terra.\nCaratteristiche.\nTonatiuh \u00e8 una gigante gialla, pi\u00f9 evoluta del Sole, nonostante un'et\u00e0 di circa 3 miliardi di anni \u00e8 gi\u00e0 entrata nella fase di gigante per via della maggior massa, equivalente a 1,6 quella solare, e il suo raggio \u00e8 aumentato a 11 volte quello del Sole. La sua temperatura superficiale \u00e8 di circa 4800\u00a0K.\nPianeta.\nHD 104985 b, chiamato anche Meztli, \u00e8 un pianeta extrasolare posto ad una distanza di 0,78\u00a0UA dalla sua stella, con un'orbita di 198 giorni. Si tratta sicuramente di un gigante gassoso essendo pi\u00f9 grande di Giove. A causa della luminosit\u00e0 della stella, anche eventuali esolune di dimensioni terrestri non potrebbero ospitare la vita come noi la conosciamo, poich\u00e9 la stella \u00e8 56 volte pi\u00f9 luminosa del Sole, e il pianeta si trova a circa la stessa distanza della Terra dal Sole, con una temperatura di equilibrio probabilmente attorno ai 700 K."}
{"id": "1899865", "revid": "59785", "url": "https://it.wikipedia.org/wiki?curid=1899865", "title": "Dieci citt\u00e0-stato di Cipro", "text": "Con l'espressione dieci citt\u00e0-stato di Cipro si intendono le dieci citt\u00e0-stato greche, greco-fenicie o greco-eteocipriote elencate in un'iscrizione del re assiro Esarhaddon risalente al 673-672 a.C..\nEccone l'elenco, seguito dal loro nome in greco:\nSuccessivamente si aggiunsero anche altre tre citt\u00e0:"}
{"id": "1899871", "revid": "110157", "url": "https://it.wikipedia.org/wiki?curid=1899871", "title": "9 Lives", "text": "9 Lives \u00e8 l'album di debutto della cantante statunitense Kat DeLuna, pubblicato negli Stati Uniti il 7 agosto 2007.\nProduzione.\nKat DeLuna ha scritto ogni canzone dell'album con il produttore RedOne.\nRe-Release e rimozione da iTunes USA.\nNel febbraio 2008 l'album \u00e8 stato rimosso dall'iTunes degli Stati Uniti. La causa della rimozione \u00e8 attribuita alla pubblicazione di una re-release dell'album. Questa nuova versione \u00e8 stata pubblicata in tutto il mondo."}
{"id": "1899873", "revid": "1728", "url": "https://it.wikipedia.org/wiki?curid=1899873", "title": "Plaza de Espa\u00f1a, Madrid", "text": ""}
{"id": "1899875", "revid": "114600224", "url": "https://it.wikipedia.org/wiki?curid=1899875", "title": "Carmina Vini", "text": "Carmina Vini \u00e8 uno dei primi testi, scritti agli inizi degli anni '80, che Ugo Chiti ha creato per la Compagnia dell'arca Azzurra, che proprio in quel momento si andava formando.\nTutta la storia gira intorno al Vino che viene visto come oggetto sacro e allo stesso tempo sacrilego.\nTrama.\nDue gruppi si schierano uno a favore del vino, i Gaudenzi, e uno contro, i Probi.\nLa storia quindi \u00e8 una specie di processo gestito dal giudice Pampano, nella quale i due gruppi raccontano storie a favore o contro il vino.\nVengono narrati cinque racconti.\nAcino e Vitigno.\nVitigno (come Bacco) \u00e8 una divinit\u00e0 del vino e del piacere, \u00e8 rigido e saggio al contrario del figlio Acino che \u00e8 agitato e fin troppo curioso.\nAcino infatti si annoia nel Regno degli Dei e spesso fantastica e sogna di poter scendere sulla Terra tra gli umani, cosa che per\u00f2 suo padre gli vieta nella maniera pi\u00f9 assoluta. Un giorno per\u00f2 decide di disubbidire a suo padre e di esaudire il suo sogno, cos\u00ec, per gentilezza, scende sulla Terra portandosi dietro un dono per gli umani, ovvero una coppa di vino.\nAppena sceso sulla terra i \"simpatici\" umani che a lui piacevano tanto lo accerchiano e lo uccidono (per avere il suo sangue, o meglio il vino), sotto lo sguardo triste del padre Vitigno, rammaricato perch\u00e9 il figlio cos\u00ec amato lo ha disubbidito.\nIl Matrimonio.\nQuesta scena si svolge durante la prima met\u00e0 del '900 in un paese di campagna toscano non specificato.\nDa poco \u00e8 finito un Matrimonio e gli sposi si accingono a fare le foto quando i genitori dei due iniziano a parlare di tutto e di pi\u00f9 allungando l'attesa del fotografo. Inoltre dopo poco tutti gli invitati e gli altri parenti entrano nella discussione, finch\u00e9 lo sposo stufato ordina a tutti il silenzio necessario per la foto tanto attesa.\nCos\u00ec tutti si mettono in posa intorno ad un tavolo e alzano i bicchieri quando la sposa si accorge che manca il vino. Cos\u00ec la foto viene rimandata ulteriormente.\nLa Passione.\nLa scena pi\u00f9 toccante della storia. Si presentano delle persone sedute intorno ad un tavolo che parlano di un matrimonio che c'\u00e8 stato qualche tempo fa.\nSuccessivamente si capisce che sono le Nozze di Cana, ovvero dove Ges\u00f9 ha fatto il suo primo miracolo.\nL'atmosfera \u00e8 normale e tutti si chiedono come ha fatto, c'\u00e8 chi ci scherza, chi ha paura, chi sostiene che era tutta una messa in scena.\nAlla fine della scena tutti scorgono che in lontananza, stanno per crocifiggere l'\"uomo\" di cui stavano parlando."}
{"id": "1899878", "revid": "1329076", "url": "https://it.wikipedia.org/wiki?curid=1899878", "title": "Dave Filoni", "text": "\u00c8 noto soprattutto per essere stato regista e supervisore dell'animazione della serie animata \"\". \u00c8 stato anche il co-creatore e produttore esecutivo di \"Star Wars Rebels\" nonch\u00e9 regista e produttore esecutivo di \"The Mandalorian\".\nBiografia.\nDave \u00e8 cresciuto a Mt. Lebanon, la periferia a sud-ovest di Pittsburgh, in Pennsylvania. Frequenta la \"Mt. Lebanon High School\" e prende parte alla banda musicale e alla squadra di hockey su ghiaccio di quest'ultima. Si diploma nel 1992. In seguito frequenta la \"Edinboro University of Pennsylvania\", dove gioca nuovamente nella squadra di hockey.\nNel 1999 inizia la sua carriera nell'animazione, disegnando gli storyboard della serie \"Mission Hill\", \"Teamo Supremo\" e \"Dave il Barbaro\". Nel 2005 debutta come regista nella serie animata \"Avatar - La leggenda di Aang\", per la quale dirige sette episodi della prima stagione. Questo lavoro lo fa notare da George Lucas, che lo contatta per lavorare alla serie \"\", della quale Filoni \u00e8 stato regista e supervisore dell'animazione e regista anche l'. Lo stesso Filoni ha rivelato che, quando gli venne offerto il lavoro in \"The Clone Wars\", all'inizio ha creduto si trattasse di uno scherzo.\nNel 2014 esce \"Star Wars Rebels\", della quale \u00e8 il co-creatore e produttore esecutivo per tutte e quattro le stagioni e, per le prime due, \u00e8 stato anche il regista supervisore. Justin Ridge gli \u00e8 succeduto alla supervisione nel settembre 2016 quando Filoni ha accettato una promozione per supervisionare tutti i progetti della Lucasfilm Animation.\n\u00c8 anche accreditato come uno dei creatori di \"\" e come creatore della serie animata \"Star Wars Resistance\".\nNel 2019 \u00e8 il regista e produttore esecutivo di \"The Mandalorian\", prima serie live-action di \"Guerre stellari\", mentre nel 2021 esce \"\", serie animata spin-off di \"The Clone Wars\" di cui \u00e8 il creatore e co-produttore esecutivo."}
{"id": "1899879", "revid": "73843", "url": "https://it.wikipedia.org/wiki?curid=1899879", "title": "Julio Jim\u00e9nez", "text": "Professionista dal 1959 al 1969, vinse cinque tappe al Tour de France, quattro al Giro d'Italia e due alla Vuelta a Espa\u00f1a. Si aggiudic\u00f2 inoltre la Classifica scalatori, sia al Tour de France, sia alla Vuelta a Espa\u00f1a.\nCarriera.\nOttimo \"grimpeur\", seppe mettersi in luce in tutte le maggiori competizioni mondiali a tappe, riuscendo a vincere frazioni (5 al Tour, 4 al Giro, 2 alla Vuelta) e a classificarsi fra i primi cinque in tutti e tre i grandi giri, salendo una volta sul podio al Tour de France 1967, chiuso al secondo posto alle spalle di Roger Pingeon.\nLa sua classe e le sue attitudini fisiche gli permisero di vincere la classifica scalatori per ben tre volte consecutive al Tour de France (1964, 1965 e 1966) e per altrettante volte, sempre consecutivamente, alla Vuelta a Espa\u00f1a (1963, 1964 e 1965)."}
{"id": "1899880", "revid": "78273", "url": "https://it.wikipedia.org/wiki?curid=1899880", "title": "Andag", "text": ""}
{"id": "1899881", "revid": "729019", "url": "https://it.wikipedia.org/wiki?curid=1899881", "title": "Assedio di Gij\u00f3n", "text": "L'assedio di Gij\u00f3n \u00e8 stato un evento della guerra civile spagnola, durato dal il 19 luglio al 26 agosto 1936. I miliziani repubblicani assaltarono la caserma Simancas nella citt\u00e0 di Gij\u00f3n, dove erano rifugiati 180 militari tra Guardia Civiles e soldati regolari favorevoli all'insurrezione.\nPrecedenti.\nLe Asturie, una provincia per la stragrande maggioranza ostile a Francos, aveva sin dall'inizio della guerra creato un proprio governo formato da ufficiali, funzionari e minatori del sindacato socialista UGT e dell'anarchico CNT. Il CNT e l'UGT avevano nella provincia circa 70.000 iscritti, che rappresentavano la spina dorsale della milizia repubblicana.\nVista tale opposizione, il governatore militare di Gij\u00f3n, colonnello Pinilla, si guard\u00f2 bene dal dichiarare la sua fedelt\u00e0 a Franco. I miliziani, tuttavia, conoscendo le sue simpatie nazionaliste, verso la fine di luglio tagliarono le linee di comunicazione con il generale Mola e il 19 luglio circondarono la caserma Simancas. L'aiuto offerto dall'incrociatore \"Almirante Cervera\", che si trovava vicino alle coste di Gij\u00f3n, si rivel\u00f2 inutile.\nL'assedio.\nLa battaglia di Gij\u00f3n fu caratterizzata dalla ferma resistenza di Pinilla e dalla quasi totale mancanza di armi- eccezion fatta per la dinamite- degli aggressori. Tuttavia, i miliziani sapevano che fino a quando Gij\u00f3n non sarebbe stata conquistata, non si sarebbero potute spostare truppe per assediare i nazionalisti che controllavano la vicina Oviedo; i loro attacchi furono implacabili.\nI difensori esaurirono dopo pochi giorni di assedio i viveri. Pinilla rifiut\u00f2 di cedere come nel concomitante assedio dell'Alc\u00e1zar di Toledo, gli anarchici catturarono il figlio di Pinilla e minacciarono di ucciderlo, se i difensori si fossero rifiutati di arrendersi. Come il suo omologo Moscard\u00f3 Ituarte, Pinilla \u00e8 si rifiut\u00f2 di scambiare la vita del proprio figlio con la resa.\nA met\u00e0 agosto, i minatori iniziarono ad assaltare la caserma con la dinamite. La caserma venne squarciata in vari punti ed and\u00f2 quasi completamente a fuoco. Piuttosto che arrendersi, Pinilla invi\u00f2 un messaggio radio all\"'Almirante Cervera\", ordinando di aprire il fuoco sulla sua posizione. Tuttavia, l'incrociatore non apr\u00ec il fuoco temendo un trucco dei rivoluzionari per bombardare le truppe nazionaliste. Tutti i difensori furono uccisi dai miliziani repubblicani."}
{"id": "1899891", "revid": "123489416", "url": "https://it.wikipedia.org/wiki?curid=1899891", "title": "Desire (U2)", "text": "Desire \u00e8 un brano musicale del gruppo rock irlandese U2, estratto come singolo dall'album \"Rattle and Hum\". Si tratta del primo singolo del gruppo a raggiungere la vetta della classifica inglese. Il singolo \u00e8 inoltre arrivato alla terza posizione della \"Billboard Hot 100\" negli Stati Uniti, ed alla prima sia nella Mainstream che nella Modern Rock Tracks. Il testo parla, essenzialmente, della dipendenza dall'eroina."}
{"id": "1899894", "revid": "149727", "url": "https://it.wikipedia.org/wiki?curid=1899894", "title": "Neu-Buch", "text": ""}
{"id": "1899895", "revid": "149727", "url": "https://it.wikipedia.org/wiki?curid=1899895", "title": "Schwanebeck-West", "text": ""}
{"id": "1899896", "revid": "1839090", "url": "https://it.wikipedia.org/wiki?curid=1899896", "title": "Zepernick", "text": "Zepernick \u00e8 una frazione del comune tedesco di Panketal, nel Brandeburgo.\nStoria.\nZepernick fu citata per la prima volta nel 1289, e costituiva un piccolo centro rurale.\nIl 26 ottobre 2003 il comune di Zepernick fu fuso con il comune di Schwanebeck, formando il nuovo comune di Panketal."}
{"id": "1899897", "revid": "149727", "url": "https://it.wikipedia.org/wiki?curid=1899897", "title": "Hobrechtsfelde", "text": ""}
{"id": "1899900", "revid": "149727", "url": "https://it.wikipedia.org/wiki?curid=1899900", "title": "R\u00f6ntgental", "text": ""}
{"id": "1899901", "revid": "484362", "url": "https://it.wikipedia.org/wiki?curid=1899901", "title": "One Tree Hill (singolo)", "text": "One Tree Hill \u00e8 un brano musicale degli U2, ultimo singolo estratto dall'album del 1987 \"The Joshua Tree\". Il singolo \u00e8 stato pubblicato nel 1988 esclusivamente in Nuova Zelanda, dove ha raggiunto la posizione numero uno, risultando il secondo singolo pi\u00f9 venduto dell'anno. Il titolo della canzone si riferisce a One Tree Hill, un picco vulcanico ad Auckland, in Nuova Zelanda.\nLa canzone \u00e8 stata scritta in memoria dell'assistente personale di Bono, Greg Carroll, neozelandese, morto nel 1986 in un incidente a Dublino mentre guidava la moto di Bono. A Greg Carroll gli U2 hanno dedicato l'intero album The Joshua Tree.\nTracce.\nTesti di Bono, musiche di U2. "}
{"id": "1899902", "revid": "767487", "url": "https://it.wikipedia.org/wiki?curid=1899902", "title": "Signorine, non guardate i marinai", "text": "\"Signorine, non guardate i marinai (Star Spangled Rhythm)\" \u00e8 un film del 1942 diretto da George Marshall.\nTrama.\nAll'interno degli Studios Paramount, una intraprendente centralinista riesce, con l'aiuto del fidanzato, ad allestire un grandioso spettacolo di variet\u00e0 per i marinai in procinto di partire per il fronte, con la partecipazione della maggior parte dei divi della casa americana, che si esibiranno in piccole scene e canzoni, il tutto diretto da uno specialista del genere.\nProduzione.\nIl film fu prodotto dalla Paramount Pictures. Tipico film, commedia musicale, del periodo bellico, dove tutte le case di produzioni cinematografiche, sia dietro richiesta del governo, ma anche spontaneamente, misero in cantiere decine di film per appoggiare lo sforzo bellico degli USA e per sollevare, ove possibile, il morale dei militari impiegati in fronti lontani dal proprio paese.\nAnche i produttori di cartoni animati in primis la Walt Disney non si tirarono indietro nel realizzare pellicole di questo tipo.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 2 dicembre 1942. A New York, fu presentato il 30 dicembre. In Italia, venne distribuito con il titolo \"Signorine, non guardate i marinai\", uscendo nel dopoguerra, il 28 febbraio 1947.\nManifesti e locandine.\nLa realizzazione dei manifesti e delle locandine del film fu affidata al pittore cartellonista Cesare De Seta, uno dei pi\u00f9 importanti del periodo, nel campo delle affissioni cinematografiche, che realizz\u00f2 alcuni notevoli bozzetti, dai quali vennero stampati i manifesti del film, per l'uscita nelle sale italiane nell'anno 1951."}
{"id": "1899904", "revid": "1543377", "url": "https://it.wikipedia.org/wiki?curid=1899904", "title": "Microsoma", "text": "I microsomi sono artefatti cellulari vescicolari derivati dalla frammentazione in laboratorio del reticolo endoplasmatico. Per definizione non sono presenti nelle cellule viventi.\nSi ottengono in seguito alla centrifugazione differenziale a 100.000 g per 60 minuti di un preparato citologico e hanno una dimensione compresa tra i 16 e i 105 nm. Questi derivano da strutture realmente presenti nella cellula, ovvero i ribosomi e le vescicole lisce e ruvide del reticolo endoplasmatico.\nI microsomi contengono gli enzimi che caratterizzano queste strutture, in particolare quelli del sistema delle monoossigenasi CYP-dipendenti, e possono essere pertanto utilizzati per lo studio della sua funzione. Altri enzimi contenuti sono quelli relativi al sistema della monoossigenasi contenente flavina (FMO) e della cicloossigenasi.\nTramite questa metodica possono essere rilevati anche enzimi citosolici, quali idrolasi ed enzimi responsabili della coniugazione epatica, ovvero glutatione transferasi, glucuronato reduttasi, acetilasi, metil transferasi e zolfo transferasi."}
{"id": "1899906", "revid": "113473310", "url": "https://it.wikipedia.org/wiki?curid=1899906", "title": "Elisenau", "text": ""}
{"id": "1899907", "revid": "73335248", "url": "https://it.wikipedia.org/wiki?curid=1899907", "title": "Neu-Lindenberg", "text": ""}
{"id": "1899908", "revid": "36426", "url": "https://it.wikipedia.org/wiki?curid=1899908", "title": "Santuario di Santa Maria ad Impruneta", "text": ""}
{"id": "1899910", "revid": "73335252", "url": "https://it.wikipedia.org/wiki?curid=1899910", "title": "Klarah\u00f6h", "text": ""}
{"id": "1899912", "revid": "73335187", "url": "https://it.wikipedia.org/wiki?curid=1899912", "title": "Trappenfelde", "text": ""}
{"id": "1899918", "revid": "484362", "url": "https://it.wikipedia.org/wiki?curid=1899918", "title": "In God's Country", "text": "In God's Country \u00e8 un brano musicale del gruppo rock irlandese degli U2, pubblicato come singolo nel 1987, estratto come quarto singolo dell'album \"The Joshua Tree\". Bono ha dichiarato che inizialmente aveva progettato che la canzone parlasse dell'Irlanda, ma alla fine si \u00e8 trovato a scrivere un brano sugli Stati Uniti d'America.\n\"In God's Country\" \u00e8 stato pubblicato come singolo in Canada e negli U.S.A.. Il video \u00e8 meno noto rispetto a quelli degli altri singoli dell'album. Esso appare nel documentario Outside it's America, registrato dalla band durante le prime cinque settimane del Joshua Tree Tour nel sud-ovest dell'America, nel 1987.\nLa canzone appare anche nell'altro documentario degli U2, \"Rattle and Hum\", ma il testo differisce in un verso."}
{"id": "1899919", "revid": "149727", "url": "https://it.wikipedia.org/wiki?curid=1899919", "title": "Dahlwitz", "text": ""}
{"id": "1899921", "revid": "149727", "url": "https://it.wikipedia.org/wiki?curid=1899921", "title": "Waldesruh", "text": ""}
{"id": "1899930", "revid": "119557675", "url": "https://it.wikipedia.org/wiki?curid=1899930", "title": "Bollensdorf", "text": ""}
{"id": "1899931", "revid": "149727", "url": "https://it.wikipedia.org/wiki?curid=1899931", "title": "Elisenhof", "text": ""}
{"id": "1899932", "revid": "110157", "url": "https://it.wikipedia.org/wiki?curid=1899932", "title": "Marienheide", "text": "Marienheide \u00e8 un comune di 13.693 abitanti della Renania Settentrionale-Vestfalia, in Germania.\nAppartiene al circondario di Oberberg (targa GM)."}
{"id": "1899940", "revid": "765341", "url": "https://it.wikipedia.org/wiki?curid=1899940", "title": "Whine Up", "text": "Whine Up \u00e8 il singolo di debutto della cantante statunitense Kat DeLuna. Il singolo \u00e8 stato pubblicato il 15 maggio 2007 negli Stati Uniti e in Canada. \u00c8 stata la colonna sonora ufficiale di Summerslam 2007, evento della WWE, la pi\u00f9 importante federazione di wrestling nel mondo.\nAndamento in classifica.\nLa canzone \u00e8 stata mandata in onda nelle radio cittadine americane il 15 maggio 2007. Ha debuttato alla posizione 24 della U.S. \"Billboard\" Bubbling Under Hot 100. La posizione massima raggiunta negli Stati Uniti \u00e8 la 29 della Billboard Hot 100.\nLa canzone ha raggiunto la posizione 9 nella classifica dei singoli francese."}
{"id": "1899943", "revid": "729019", "url": "https://it.wikipedia.org/wiki?curid=1899943", "title": "Battaglia di Capo Cherchel", "text": "La battaglia di Capo Cherchel \u00e8 stata una battaglia navale della guerra civile spagnola che vide di fronte l'incrociatore pesante \"Baleares\", delle forze franchiste, contro gli incrociatori leggeri \"Libertad\" e \"Mendez Nunez\" e la loro scorta composta da cacciatorpediniere, del governo repubblicano, la mattina del 7 settembre 1937 vicino alle coste algerine.\nIl \"Baleares\" venne sorpreso, in una zona controllata dal governo, mentre alcuni incrociatori e cacciatorpediniere repubblicani scortavano un mercantile.\nIl \"Baleares\", non era il principale pericolo per i lealisti. Anzi, il pericolo maggiore era rappresentato dalle possibili incursioni aeree che i nazionalisti potevano inviare dalla vicina base di Melilla\nPer questo, gran parte della scorta del mercantile, composta dai cacciatorpediniere \"Lepanto\", \"Almirante Vald\u00e9s\", \"Almirante Antequera\", \"Almirante Miranda\", \"Gravina\", \"Jorge Juan\" y \"Esca\u00f1o\" continu\u00f2 a scortare la nave senza interferire con il \"Baleares\".\nMentre queste navi proseguivano lungo il tragitto, gli incrociatori \"Libertad\" e \"Mendez Nunez\" attaccarono il \"Baleares\". I colpi del \"Libertad\" colpirono \"Baleares\" disattivando temporaneamente la sua artiglieria. Ma i ribelli, riparato il danno, ripresero il tragitto.\nDopo questo scontro, le navi si ritrovarono ancora una volta nel pomeriggio, il \"Libertad\" inizi\u00f2 a colpire le aree critiche del \"Baleares\", che cercava disperatamente di allontanarsi per cercare il suo gemello, le \"Canarias\".\nLe navi repubblicane, attaccate dall'aviazione franchista, che comprendeva anche aerei italiani, dovettero desistere dall'attaccare ancora il \"Baleares\". Il \"Baleares\", gravemente danneggiato, ne approfitt\u00f2 per rifugiarsi ad Algeri."}
{"id": "1899945", "revid": "729019", "url": "https://it.wikipedia.org/wiki?curid=1899945", "title": "Strada statale 716 Raccordo di Pistoia", "text": "La strada statale 716 Raccordo di Pistoia (SS 716), gi\u00e0 \"nuova strada ANAS 4 Raccordo autostradale di Pistoia (NSA 4)\" \u00e8 una strada statale italiana che si sviluppa nel territorio comunale di Pistoia.\nPercorso.\nSi presenta come una superstrada a carreggiata doppia, con due corsie per ogni senso di marcia, senza corsia di emergenza, separate da New Jersey in cemento, che permette di collegare l'area sud e l'area nord-ovest della citt\u00e0 ed ha la funzione di tangenziale, con 7 uscite ed una lunghezza di 5\u00a0km. Sono in vigore le medesime restrizioni al transito valide sulle strade extraurbane principali.\nFa parte dell'anello viario intorno alla citt\u00e0, che avr\u00e0 una lunghezza di circa 14\u00a0km, il quale verr\u00e0 completato con la strada d'interquartiere a nord (ampia strada a due corsie), che avr\u00e0 la funzione di tangenziale Nord, una parte della quale \u00e8 gi\u00e0 stata realizzata dall'uscita \"Pistoia-viale Europa\" del raccordo sino a via di Collegigliato, da dove dovr\u00e0 essere costruito l'ultimo tratto fino al congiungimento con la Tangenziale Est, completando cos\u00ec il sistema viario ad anello intorno alla citt\u00e0.\nStoria.\nProvvisoriamente classificata come nuova strada ANAS 4 Raccordo autostradale di Pistoia, nel 2010 ha ricevuto la classificazione attuale col seguente itinerario: \"Innesto con la S.S. n. 64 a nord di Pistoia - Svincolo con l'A11 a Sud di Pistoia\".\nStrada statale 716 dir Raccordo di Pistoia.\nLa strada statale 716 dir Raccordo di Pistoia (SS 716 dir), gi\u00e0 \"nuova strada ANAS 550 S.S N. 66 - S.S. N. 716 (NSA 550)\" \u00e8 una strada statale italiana che si sviluppa nel territorio comunale di Pistoia.\nSi tratta della bretella di collegamento dallo svincolo Modena-Abetone della SS 716 alla strada statale 66 Pistoiese, con un percorso parallelo a quello sotteso della stessa SS 66 ma, a differenza di quest'ultimo, privo di attraversamenti di centri abitati e di incroci a raso.\nLa strada \u00e8 stata poi oggetto del cosiddetto piano \"Rientro strade\", per cui la competenza \u00e8 passata all'ANAS il 16 novembre 2018 la quale la ha provvisoriamente classificata come \"nuova strada ANAS 550 S.S N. 66 - S.S. N. 716 (NSA 550)\". La classificazione definitiva \u00e8 poi avvenuta nel corso del 2019."}
{"id": "1899947", "revid": "1305772", "url": "https://it.wikipedia.org/wiki?curid=1899947", "title": "Where the Streets Have No Name", "text": "Where the Streets Have No Name \u00e8 un singolo del gruppo musicale irlandese U2, il terzo estratto dal quinto album \"The Joshua Tree\" e pubblicato nell'agosto 1987.\nLa rivista \"Rolling Stone\" ha posizionato il brano alla 28\u00aa posizione della classifica relativa alle 100 pi\u00f9 grandi canzoni con chitarra di tutti i tempi.\nDescrizione.\nIl brano \u00e8 ispirato da un viaggio di Bono in Etiopia insieme a sua moglie Alison a seguito del Live Aid. In un'intervista, il cantante spieg\u00f2 il titolo del brano: \nVideo musicale.\nIl videoclip \u00e8 stato diretto da Meiert Avis e girato il 27 marzo 1987 sul tetto del Republic Liquor Store (adesso c'\u00e8 un ristorante messicano, il Margarita's Place) tra la East 7th Street e la South Main Street a Los Angeles. Nel video sono state incluse anche scene vere in cui la polizia cerca di far scorrere il traffico congestionato per via dell'esibizione del gruppo. All'inizio del video \u00e8 possibile ascoltare un segmento del brano \"Bullet the Blue Sky\", anch'esso presente nell'album \"The Joshua Tree\".\nIl video si ispira chiaramente alla celebre esibizione dei Beatles sul tetto della Apple nel 1969.\nNel 1988 il video ha vinto un Grammy Award come \"Miglior video\".\nNel luglio 2010 gli U2 hanno collaborato con il Comitato Internazionale della Croce Rossa, dando vita ad una \"nuova versione\" del video, dove si vedono le immagini della Croce Rossa di tutto il mondo durante le operazioni."}
{"id": "1899951", "revid": "1543377", "url": "https://it.wikipedia.org/wiki?curid=1899951", "title": "Diverticolo esofageo", "text": " \nI diverticoli esofagei sono delle formazioni cave e sacciformi della mucosa dell'esofago in comunicazione col lume dell'organo. Essi possono essere congeniti o acquisiti. Solitamente i congeniti sono diverticoli veri (formati da tutte le tonache della parete) altrimenti la maggior parte di quelli acquisiti sono pseudo diverticoli (protrusione solo di mucosa e sottomucosa, attraverso zone di minore resistenza muscolare).\nDiagnosi.\nLa diagnosi strumentale viene solitamente posta con una fluoroscopia dell'esofago, ovvero con una sequenza di immagini radiografiche eseguite dopo l'ingestione da parte del paziente del cosiddetto \"pasto baritato\" (mezzo di contrasto), ossia una bevanda semiliquida inerte e non tossica contenente solfato di bario (che \u00e8 radio-opaco, ossia appare chiaro sulla lastra radiografica sviluppata). Per evidenziare meglio i diverticoli pu\u00f2 essere utilizzato un \"doppio contrasto\", ossia pasto baritato + aria che distende il viscere, e meglio evidenzia eventuali irregolarit\u00e0 macroscopiche della mucosa. \nL'aria viene prodotta facendo ingerire al paziente del bicarbonato di sodio, che reagisce con l'acido gastrico (o con acido citrico eventualmente somministrato in concomitanza), formando gas che risalgono in esofago e distendono le pareti dell'organo.\nSintomatologia.\nSpesso risultano asintomatici, anche in casi di diverticoli di grandi dimensioni. In alcuni casi, invece, si manifestano disfagia e sintomi di gravit\u00e0 variabile correlabili a discinesie esofagee.\nEziologia.\nLe cause possono essere \"da pulsione\" o \"da trazione\"; le prime derivano solitamente da un indebolimento della tenuta muscolare della mucosa esofagea (e non a caso si manifestano di frequente all'altezza del cosiddetto \"Triangolo di Killian\", area di relativa debolezza degli strati muscolari circostanti), e sono causate da anomalie motorie a livello dell'esofago (a loro volta dovute quasi esclusivamente ad anomalie congenite dell'individuo). \nNel caso dei diverticoli da trazione, solitamente medio-esofagei od epifrenici, l'etiologia \u00e8 solitamente conseguenza di aderenze \"ab estrinseco\", a medio-lungo termine, sulla parete esofagea (conseguenza, a volte, di pregresse broncopolmoniti o processi flogistici polmonari).\nTerapia.\nIl trattamento dei diverticoli solitamente non si rende necessario, conferendo un'ottima prognosi anche rispetto ad altre patologie simili. Solo per alcuni determinati casi (come ad esempio un diverticolo di notevoli dimensioni, con sintomatologia invalidante) \u00e8 da valutare l'opportunit\u00e0 di un'asportazione (resezione) chirurgica."}
{"id": "1899953", "revid": "729019", "url": "https://it.wikipedia.org/wiki?curid=1899953", "title": "Gran Premio motociclistico di Gran Bretagna 2006", "text": "Il Gran Premio motociclistico di Gran Bretagna 2006 corso il 2 luglio, \u00e8 stato il nono Gran Premio della stagione 2006 e ha visto vincere: la Honda di Daniel Pedrosa nella classe MotoGP, Jorge Lorenzo nella classe 250 e \u00c1lvaro Bautista nella classe 125."}
{"id": "1899959", "revid": "599013", "url": "https://it.wikipedia.org/wiki?curid=1899959", "title": "Kees Luijckx", "text": "Carriera.\nClub.\nCresciuto nelle giovanili dell', nella stagione 2006-2007 comincia a \"frequentare\" la panchina della prima squadra, senza mai mettere piede in campo. Viene prestato nel gennaio 2007 all'Excelsior Rotterdam: qui, nella stagione e mezzo trascorsa, gioca 38 volte in campionato e segna 5 gol, fornendo sempre buone prestazioni, che convincono l'AZ a riportarlo alla base per l'Eredivisie 2008-2009.\nNella sessione di mercato invernale del 2010 viene ceduto in prestito per 6 mesi all' ma a fine stagione, invece di rientrare all'AZ Alkmaar, giocher\u00e0 per una nuova squadra infatti, ha gi\u00e0 firmato un accordo che lo legher\u00e0 fino al 2013 con il NAC Breda.\nQui in tre stagioni ha giocato 92 partite e segnato 10 gol. Nell'estate del 2013 firma un triennale con il Roda JC.\nNazionale.\nDa un po' nel giro dell', \u00e8 stato convocato per le Olimpiadi di Pechino 2008."}
{"id": "1899961", "revid": "466539", "url": "https://it.wikipedia.org/wiki?curid=1899961", "title": "Golden Globe 1965", "text": "La 22\u00aa edizione della cerimonia di premiazione di Golden Globe si \u00e8 tenuta l'8 febbraio 1965 al \"Cocoanut Grove\" dell\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1899966", "revid": "1305772", "url": "https://it.wikipedia.org/wiki?curid=1899966", "title": "I Still Haven't Found What I'm Looking For", "text": "I Still Haven't Found What I'm Looking For \u00e8 un brano musicale del gruppo rock irlandese degli U2, estratto come secondo singolo dall'album \"The Joshua Tree\". Il singolo fu il secondo (e ad oggi l'ultimo) numero uno del gruppo nella \"Billboard Hot 100\", dopo il successo del precedente singolo \"With or Without You\", oltre ad aver raggiunto la posizione numero 6 nel Regno Unito. \u00c8 stata citata come la 93\u00b0 canzone secondo \"Rolling Stone\" nella loro classifica delle 500 migliori canzoni di tutti i tempi.\nOrigine della canzone.\nSolitamente le musiche delle canzoni degli U2 vengono create dai quattro musicisti durante interminabili jam session oppure da spunti melodici e/o compositivi di The Edge e Bono \u00e8 il paroliere del gruppo. Per questo brano invece The Edge invent\u00f2 il titolo e qualche parte del testo mentre Bono cre\u00f2 la base musicale completando poi anche le parole. The Edge ricorda cos\u00ec la nascita della canzone: \"\u00ab...Eravamo ad una festa. Bono mi disse che aveva un nuovo pezzo. Prese una chitarra acustica e me lo suon\u00f2. Ricordo che, nonostante non riuscissimo praticamente a parlare a causa della musica house sparata a tutto volume, la nuova melodia suonava talmente limpida e potente da riuscire a sovrastare la musica della festa...\u00bb\".\nDurante un'intervista, un giornalista chiese a Bono se lui avesse trovato quello che stava cercando (parafrasando il titolo del brano). Bono, divertito, rispose che questa fosse una frase di The Edge e che da quel titolo aveva tratto l'ispirazione per scrivere la canzone. Comunque rassicur\u00f2 l'intervistatore dicendo che di sicuro non stava cercando la Coca-Cola...\nIl video.\nIl video per \"I Still Haven't Found What I'm Looking For\" \u00e8 stato filmato nella \"Fremont Street\" a Las Vegas e vede il gruppo muoversi per la strada, mentre The Edge suona una chitarra acustica.\nVersione contenuta nel film Rattle and Hum.\nNel film Rattle and Hum, questo brano viene suonato in una versione gospel. La parte iniziale vede il contributo unicamente di Bono e The Edge, successivamente subentra il resto della band e il coro gospel. Nella parte finale il coro gospel, accompagnato da due solisti, diventano gli unici protagonisti del brano. Il video \u00e8 girato in bianco e nero dentro una chiesa di Harlem a New York."}
{"id": "1899970", "revid": "928766", "url": "https://it.wikipedia.org/wiki?curid=1899970", "title": "Nicklas Cajback", "text": "Carriera.\nLa sua carriera nel motociclismo \u00e8 iniziata con le minimoto di cui \u00e8 diventato campione nazionale svedese nel 2001. Passato in seguito alle competizioni su pista ha raggiunto il secondo posto nel campionato nazionale svedese del 2005, cosa che l'ha portato anche al debutto nelle competizioni del motomondiale.\nNel motomondiale 2005 ha corso il finale di stagione nella classe 250 come pilota sostitutivo, guidando una Yamaha YZR 250 del team Yamaha Kurz, senza raggiungere risultati che gli consentissero di ottenere punti validi per la classifica iridata, in quattro occasioni fallisce la qualificazione al gran premio.\nDal 2004 al 2006 corre il campionato Europeo Velocit\u00e0 sempre in 250, giungendo al terzo posto nella classifica finale su una Aprilia RSV 250 l'ultima stagione. Sempre nel 2006 ottiene tre wild card per gareggiare nuovamente nel motomondiale ma, anche in questo caso, non riesce ad ottenere punti.\nNel 2007 si sposta nelle competizioni per moto derivate dalla produzione di serie, partecipando al campionato Europeo Supersport, terminando settimo nella classifica piloti con 32 punti. Nella stessa annata corre come wild card due gare nel campionato mondiale Supersport con una Honda CBR600RR del team Benjan Motoren, senza ottenere punti per la graduatoria mondiale.\nNel 2009 prende parte al campionato olandese Superbike racimolando due punti, mentre nel 2011 si trasferisce nell'IDM Superbike (campionato tedesco Superbike)."}
{"id": "1899971", "revid": "124212314", "url": "https://it.wikipedia.org/wiki?curid=1899971", "title": "J\u00f3zef Kowalczyk (arcivescovo)", "text": "Biografia.\n\u00c8 stato ordinato sacerdote del clero di Varmia il 14 gennaio 1962 dall'allora arcivescovo J\u00f3zef Drzazga.\nNominato nunzio apostolico per la Polonia il 26 agosto 1989 da papa Giovanni Paolo II, riceve la consacrazione episcopale, con il titolo personale di arcivescovo di Eraclea, il successivo 20 ottobre dallo stesso papa Wojtyla nella basilica di San Pietro in Vaticano, co-consacranti i cardinali Edward Idris Cassidy e Francesco Colasuonno.\nL'8 maggio 2010 papa Benedetto XVI lo ha nominato arcivescovo metropolita di Gniezno e primate di Polonia.\nIl 17 maggio 2014 papa Francesco ha accettato la sua rinuncia al governo pastorale dell'arcidiocesi di Gniezno per raggiunti limiti d'et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1899977", "revid": "767487", "url": "https://it.wikipedia.org/wiki?curid=1899977", "title": "Marco Polo - La storia mai raccontata", "text": "Marco Polo - La storia mai raccontata \u00e8 un film pornografico del 1994, diretto da Joe D'Amato e Luca Damiano.\nFa parte di una serie di pellicole pornografiche che trattano vicende note. Qui viene ripercorsa, in chiave pornografica, la vita di Marco Polo.\nIl film \u00e8 ricco di scenografie e di costumi, nonch\u00e9 di alcune inquadrature della Grande muraglia cinese."}
{"id": "1899988", "revid": "204012", "url": "https://it.wikipedia.org/wiki?curid=1899988", "title": "Sindrome di Mallory-Weiss", "text": ""}
{"id": "1899989", "revid": "767487", "url": "https://it.wikipedia.org/wiki?curid=1899989", "title": "Allan Evans", "text": ""}
{"id": "1899991", "revid": "34971", "url": "https://it.wikipedia.org/wiki?curid=1899991", "title": "TimesTen", "text": "TimesTen \u00e8 un database di tipo IMDB prodotto dalla Oracle Corporation. Esso fornisce una famiglia di infrastrutture software real-time progettate per alte prestazioni, gestione di un gran volume di dati ad eventi e transazioni.\nDiversamente dalle normali infrastrutture software i prodotti di TimesTen sono pensati per uno sviluppo interno al software (poich\u00e9 gestiscono dei processi allocati direttamente in RAM). Sono usati di solito in programmi destinati ai mercati finanziari e delle telecomunicazioni, cos\u00ec come in applicazioni e-commerce ed architetture orientate a servizi (SOA), poich\u00e9 le loro performance sono superiori ai DBMS su memorie di massa.\nInformazioni sul prodotto.\nIl core di TimesTen DataServer utilizza un database con tecnologia in-memory (gestito direttamente nella memoria centrale) per accelerare l'accesso ai dati. L'indicizzazione, l'ottimizzazione delle query e la gestione dei dati immagazzinati sono nettamente pi\u00f9 veloci dei concorrenti su memorie di massa. Ovviamente ci\u00f2 va a discapito della mole di dati che deve essere necessariamente ridotta (un database normale pu\u00f2 supportare anche 100 Gb di dati, qui bisogna limitarsi ad 1-2 Gb)."}
{"id": "1899997", "revid": "599013", "url": "https://it.wikipedia.org/wiki?curid=1899997", "title": "Dennis Mortimer", "text": ""}
{"id": "1899998", "revid": "1683880", "url": "https://it.wikipedia.org/wiki?curid=1899998", "title": "Craig Jones (motociclista)", "text": "Carriera.\nIl suo esordio da professionista avviene nel 1999, ma \u00e8 stato nel campionato mondiale Supersport che mostra tutto il suo talento.\nNel 2006 partecipa al mondiale superbike in sella alla Petronas FP1 del team Foggy Petronas Racing, il suo migliore risultato in gara \u00e8 un tredicesimo posto nella prova tedesca all'Eurospeedway, chiudendo il campionato al ventisettesimo posto con tre punti.\nNel 2007 corre nel campionato mondiale Supersport con la Honda CBR600RR del team Rev\u00e8 Ekerold Honda Racing, classificandosi al quinto posto nella classifica finale ed ottenendo come miglior risultato due secondi posti a Brno ed a Vallelunga.\nNel 2008 corre sempre nel mondiale supersport con la CBR600RR del team Parkalgar Racing, dove riesce inizialmente ad ottenere tre podi a Losail, Valencia e Misano. Nella gara di Brno dovette abbandonare a due giri dal termine, quando si trovava in testa alla corsa.\nIl 3 agosto 2008 rimane vittima di un incidente fatale durante la gara sul circuito di Brands Hatch in Inghilterra, dove perde il controllo della moto all'altezza della \"Clark Curve\" rovinando a terra, colpito alla testa prima dalla propria moto e successivamente dalla moto che lo seguiva, pilotata dall'australiano Andrew Pitt. Trasportato d'urgenza al London Royal Hospital in condizioni critiche, muore nelle primissime ore del 4 agosto 2008 senza aver ripreso conoscenza. Nonostante ci\u00f2, viene classificato al secondo posto in gara ed arriva al settimo posto in classifica generale.\nIl 2 novembre al termine dell'ultima gara della stagione 2008 tenutosi in Portogallo sul circuito di propriet\u00e0 della squadra per la quale correva Craig Jones si \u00e8 tenuta una celebrazione in suo onore. Alla Commemorazione era presente tutta la famiglia, il team, lo staff della clinica mobile, numerosi piloti e amici di Craig Jones. Il numero con il quale correva \u00e8 stato ritirato, quindi nessun altro pilota potr\u00e0 mai gareggiare nel campionato del mondo Supersport con il 18 sul cupolino."}
{"id": "1900007", "revid": "289247", "url": "https://it.wikipedia.org/wiki?curid=1900007", "title": "Studi PISA", "text": ""}
{"id": "1900009", "revid": "204012", "url": "https://it.wikipedia.org/wiki?curid=1900009", "title": "Morsicatura di ragni", "text": ""}
{"id": "1900011", "revid": "767487", "url": "https://it.wikipedia.org/wiki?curid=1900011", "title": "Chris Nicholl", "text": "Carriera.\nNel 1976, nella gara di campionato inglese -Leicester City segn\u00f2 tutti e quattro le reti del 2-2 finale (2 autoreti e 2 reti)."}
{"id": "1900012", "revid": "287204", "url": "https://it.wikipedia.org/wiki?curid=1900012", "title": "Warped Tour", "text": "Il Warped Tour \u00e8 stata una tourn\u00e9e di musica e sport estremi. Il tour era sponsorizzato a partire dal 1995 dall'azienda di scarpe per BMX e skateboard Vans, cos\u00ec che il tour \u00e8 spesso chiamato Vans Warped Tour. Inizialmente celebre per l'essere una vetrina per i gruppi punk rock, ospita annualmente anche alternative rock, emo, post-hardcore, e christian rock.\nIl fondatore del Warped Tour, Kevin Lyman, ha dichiarato che il Vans Warped Tour del 2018 sarebbe stato l'ultimo. Per il 25\u00ba anniversario del tour si sono tenuti altri tre eventi nel 2019.\nIl tour.\nIl progetto nasce nel 1994 a Los Angeles, organizzando nei primi anni una serie di concerti nell'area della California e nelle zone circostanti. Ai concerti suonavano principalmente gruppi punk rock e ska. Successivamente il tour si estese a tutte le pi\u00f9 grandi citt\u00e0 degli Stati Uniti e del Canada e guadagnarono un posto fisso all'interno del tour gruppi alternative rock, post-hardcore, pop punk, screamo e deathcore.\nDa met\u00e0 degli anni 2000, il Warped Tour ospita oltre cento gruppi per show. Le band suonano per circa mezz'ora in differenti palchi, anche se i gruppi principali suonano generalmente nei due palchi principali per circa quaranta minuti. Solitamente i concerti iniziano alle 11 del mattino per terminare alle 9 della sera con vari gruppi contemporaneamente nei vari stage. I programmi con gli orari dei gruppi ed i palchi sono elencati in un grande pannello al centro dello spazio adibito al tour. L'area \u00e8 realizzata in maniera da impedire che la musica dei concerti interferisca con quella degli altri palchi.\nOgni anno il tour si svolge tra USA e Canada in un periodo che generalmente va da met\u00e0 giugno a met\u00e0 agosto.\nOgni anno \u00e8 presente una \"BBQ Band\" (lett.: gruppo barbecue), la quale, in cambio della possibilit\u00e0 di suonare sul palco, deve preparare i pasti per le altre formazioni ed il resto del personale. Tra i gruppi BBQ del passato, Dropkick Murphys e The Fabulous Rudies. Allo stesso modo, gli Animo (precedentemente DORK) hanno suonato negli ultimi quattro anni in cambio di lavorare nel gruppo di allestimento dello stage.\nNonostante il punk rock e lo skate punk non siano pi\u00f9 i principali generi all'interno del Warped Tour, ci sono diversi gruppi che vi hanno preso parte in molte edizioni quali NOFX, Bad Religion, The Casualties, Anti-Flag, The Unseen...\nStoria.\nIl Warped Tour viene creato nel 1994 da Kevin Lyman, che prende l'idea lavorando in spettacoli di skateboard come \"Vision Skate Escape\" e \"Holiday Havoc\", i quali includevano musica assieme alle sfide di skate. Il nome viene dalla rivista \"Warp Magazine\", pubblicata per un breve periodo da Transworld, pubblicazione che si occupava di surf, skateboard, snowboard e musica.\nA partire dal 1998 il tour diventa internazionale, prevedendo tappe in Australia, Giappone, Europa e Canada, oltre agli Stati Uniti.\nNel 1999, il tour \u00e8 partito dalla Nuova Zelanda e l'Australia a capodanno, per poi ricominciare nell'estate dell'emisfero settentrionale negli Stati Uniti e terminare in Europa.\nOltre alla musica, il festival ha molte attrazioni, come half-pipe per skater e BMX. Sono inoltre presenti bancarelle in stile mercato delle pulci, nelle quali si possono trovare oggetti di merchandising dei vari gruppi, etichette indipendenti, case editoriali, organizzazioni non profit e sponsor. Molti gruppi si spostano dopo i concerti nei propri padiglioni per incontrarsi con i fan e firmare autografi.\nPer molti ragazzi del Nord America il Vans Warped Tour \u00e8 un appuntamento fisso dell'estate a cui \u00e8 facile partecipare dato che tocca quasi tutte le aree pi\u00f9 popolate della regione.\nWarped Tour 2009.\nIl 10 febbraio 2009 sono stati resi noti i dettagli dell'annuale \"Warped Tour Kick Off Party\". Lo spettacolo ha avuto luogo il 2 aprile 2009 presso il Key Club di West Hollywood, in California, e presentava le band del Warped Tour 2009 i T.S.O.L, The Adolescents e Sing it Loud. Il tour ha vinto il premio per il miglior festival/tour ai Rock on Request Awards.\nWarped Tour 2012.\nIl calcio d'inizio del Warped Tour 2012 si \u00e8 tenuto il 29 marzo 2012 al Club Nokia di Los Angeles, in California, con esibizioni dei Falling in Reverse, The Used, Yellowcard, Dead Sara e Forever Came Calling. Durante la data di Toronto, un fan \u00e8 morto durante l'esibizione dei Chelsea Grin. La band e il Warped Tour hanno espresso le loro condoglianze su Twitter. Per la prima volta in 14 anni, il Warped Tour si \u00e8 tenuto nel Regno Unito nel novembre 2012. Questo \u00e8 stato anche il primo anno in cui \u00e8 stato presentato lo spettacolo dei Warped Roadies. Lo spettacolo \u00e8 stato uno sguardo dietro le quinte dei meccanismi interni del Vans Warped Tour mentre viaggia attraverso il paese con oltre 60 band.\nWarped Tour 2013.\nLa festa d'inizio del Warped Tour 2013 si \u00e8 tenuta il 28 marzo 2013 al Club Nokia di Los Angeles, in California, con esibizioni dei Chiodos, New Beat Fund, Gin Wigmore, MC Lars, Craig Owens, Dia Frampton, Charlotte Sometimes e Echosmith con ospiti speciali. Il tour torner\u00e0 di nuovo in Europa per il secondo anno consecutivo con pi\u00f9 date del tour. Per la prima volta dal 2001, il Warped Tour apparir\u00e0 anche in Australia.\nWarped Tour 2014.\nLa festa di avvio del Warped Tour 2014 si \u00e8 svolta il 1 aprile 2014 al Club Nokia di Los Angeles, in California, con esibizioni dei Bad Rabbits, Issues, One Ok Rock, Secrets, This Wild Life, To the Wind, Watsky, Chelsea Grin, Beartooth e altri. Il tour torn\u00f2 a Montreal per la prima volta in due anni. Il 7 febbraio 2014, \u00e8 stato annunciato che il Warped Tour avrebbe visitato l'Alaska per la prima volta per uno spettacolo pre-tour \"The Road to Warped\". L'intero primo appuntamento (13 giugno a Houston) \u00e8 stato trasmesso in streaming in diretta sul sito Web del tour. Nel giugno 2014, Kevin Lyman ha annunciato su Twitter che il segmento britannico del tour 2014 non sarebbe andato avanti. La fermata di San Diego \u00e8 stata sponsorizzata da Waveborn Sunglasses. Durante la celebrazione del 20\u00ba anniversario del tour, ci sono state apparizioni a sorpresa di due gruppi, i Linkin Park hanno suonato a Ventura, California, il 22 giugno 2014, e i A Day to Remember, hanno suonato a Chicago, Illinois, il 19 luglio 2014.\nWarped Tour 2015.\nIl calcio d'inizio del Warped Tour 2015 si \u00e8 tenuto il 7 aprile 2015 al Club Nokia di Los Angeles, in California, con esibizioni di As Is, Bebe Rexha, New Years Day, Knuckle Puck, Metro Station, Candy Hearts e New Beat Fund. Il tour ha nuovamente visitato l'Alaska per lo spettacolo \"The Road to Warped\". L'intero primo appuntamento (19 giugno a Pomona) \u00e8 stato nuovamente trasmesso in diretta sul sito web del tour. Il tour \u00e8 tornato in Europa suonando all'Alexandria Palace di Londra, Regno Unito, il 18 ottobre.\nWarped Tour 2016.\nIl Warped Tour 2016 ha annunciato le band il 22 marzo alla festa inaugurale della Full Sail University in Florida, con esibizioni selezionate di band Warped 2016. Tra i protagonisti di questo tour ci sono Falling In Reverse, Less Than Jake, Good Charlotte, Sleeping With Sirens, New Found Glory e altri. Il tour \u00e8 iniziato il 24 giugno 2016 a Dallas, in Texas, e ha colpito 41 citt\u00e0 per tutta l'estate, terminando a Portland il 13 agosto 2016. Oltre alle 41 citt\u00e0, c'era un \"Road to Warped Tour Alaska\" il 22 giugno 2016.\nWarped Tour 2017.\nIl Warped Tour 2017 ha annunciato le band il 22 marzo alla festa di calcio alla Full Sail University in Florida. Tra gli headliner (le band che suonano le fasi sponsorizzate dei viaggi) di questo tour ci sono, Beartooth, Dance Gavin Dance, I Prevail e New Years Day, tra gli altri. Il tour \u00e8 iniziato l'11 giugno 2017 a Seattle, in California, e colpir\u00e0 41 citt\u00e0 per tutta l'estate, per concludersi a Pomona, in California, il 6 agosto 2017. Oltre alle 41 citt\u00e0, ci sar\u00e0 uno spettacolo aggiuntivo con uno separato scaletta a Toluca, in Messico, il 27 maggio 2017 e una crociera \"Warped Rewind At Sea\" che salper\u00e0 da New Orleans, si fermer\u00e0 a Los Angeles e arriver\u00e0 a Cozumel, dal 28 ottobre al 1 novembre 2017.\nWarped Tour 2018.\nIl 15 novembre 2017, Kevin Lyman ha annunciato che il Warped Tour 2018 sar\u00e0 l'ultimo anno di attivit\u00e0. \"Sono cos\u00ec grato di aver lavorato con pi\u00f9 di 1.700 band nelle ultime 23 estati\", ha detto Lyman nel suo annuncio. \"Vorrei poter ringraziare ogni band che ha suonato nel tour.\" Inoltre, Warped Tour ha annunciato che avrebbe suonato in Giappone nel 2018. Le band che parteciperanno sono i Korn (che non ha mai suonato al festival), Prophets of Rage e Limp Bizkit (che \u00e8 apparso al Warped Tour 1997).\nWarped Tour 2019.\nIl 18 dicembre 2018, Lyman ha rivelato i dettagli per il 25\u00ba anniversario del tour, che si sarebbe svolto nel 2019.\nIl Warped Tour si \u00e8 svolto a Cleveland (Ohio) l'8 giugno 2019, ad Atlantic City (New Jersey) il 29 e il 30 giugno 2019, e a Mountain View (California), il 20 e il 21 luglio 2019.\nCritiche e controversie.\nMentre molte persone considerano il tour una trovata commerciale, con prezzi elevati, alcuni difendono i cambiamenti nel settore della produzione del tour attraverso gli anni. -\"Il Warped Tour \u00e8 un posto per gli adolescenti e i ragazzi, dove possono andare ad ascoltare tutti i loro gruppi preferiti, in un solo giorno\"-, spiega Rob Pasalic, chitarrista dei Saint Alvia Cartel, -\"\"Non avrebbe senso ripetere lo stesso tour del 2007 uguale a quello del 1997. Queste sono le band che piacciono ai ragazzi, e il tour \u00e8 abbastanza intelligente per crescere e adattarsi a questo. Potrebbero esibirsi band come i Bad Religion, cos\u00ec da non perdere tutte le radici del tour\"-. Joe Queer dei The Queers ha dichiarato che: -\"\"Voi suonate perch\u00e9 c'\u00e8 qualcosa dentro di voi che dice che dovete suonare. Ora si hanno delle band come i Fall Out Boy, che sono fondamentalmente nati in studio. Il Warped Tour \u00e8 cambiato. Cazzo. A me non piace quella merda. Tutti i ragazzi della band mi ricordano i palestrati che odiavo alla scuola superiore. Per me un concerto punk \u00e8 un piccolo club con il pubblico, dove si suda sul volto, e si spegne il microfono, urlando con tutta l'energia possibile\"-.\nLa band Propagandhi ha nominato il tour in una loro canzone, dicendo che \"il rock \u00e8 un'energia sostenibile per il capitalismo\", e ha creato testi che classificano il tour come \"merda\" e criticando la sponsorizzazione Vans a causa dell'utilizzo di manodopera straniera. Brendan Kelly dei The Lawrence Arms ha detto che esso uccide i pi\u00f9 piccoli luoghi di concerto, da quando le grandi band vanno in tour insieme. La band dice che \u00e8 stata inoltre indotta loro stessi ad essere permanentemente bannati dal Warped Tour quando Brendan Kelly ha detto questo sullo stadio. Nell'album dei The Lawrence Arms, Oh! Calcutta! c'\u00e8 una canzone intitolata \"Warped Summer Extravaganza (Major Excellent)\"(eccellente principale), un riferimento alle esperienze della band durante il Warped Tour.\nPopolarit\u00e0.\nIl Warped Tour divenne un trampolino di lancio per molti artisti emergenti. Il festival \u00e8 stato attribuito alla luce di artisti sconosciuti come Black Veil Brides, Avenged Sevenfold, Blink-182, Sum 41, Limp Bizkit, My Chemical Romance, Fall Out Boy, Paramore, MGK, Bebe Rexha, Katy Perry e Yelawolf.\nIl Warped Tour ha dato agli artisti come Will.i.am e The Black Eyed Peas la possibilit\u00e0 di esibirsi. I Black Eyed Peas erano presenti nel Vans Warped Tour del 1999. Secondo Will.i.am, i Black Eyed Peas sono stati il primo gruppo non classificato come \"punk\" a suonare al Warped Tour.\nSponsorship.\nIl Vans Warped Tour \u00e8 stato sponsorizzato da Vans e negli ultimi anni Journeys ha aderito come sponsor. A Kevin Lyman \u00e8 stata offerta la sponsorizzazione di Calvin Klein prima di lavorare con Vans. Il tour \u00e8 stato anche sponsorizzato da Samsung, che ha permesso a band e fan di interagire tra loro. Il programma del giorno \u00e8 stato inviato ai fan il giorno del loro spettacolo. Samsung ha anche sponsorizzato un asilo nido al contrario per il tour Warped, che consente ai genitori di rinfrescarsi e ai loro figli di guardare le loro band preferite. Warped Tour ha anche collaborato con altre societ\u00e0 tecnologiche come Cingular Wireless, Apple Computer e molti altri. Ci\u00f2 consente a queste aziende di raggiungere il pubblico pi\u00f9 giovane. Il responsabile delle comunicazioni di Memorex ha dichiarato che il Warped Tour consente loro di raggiungere un pubblico pi\u00f9 giovane grazie alla musica di cui queste persone sono \"appassionate\". Ad un certo punto, Warped Tour ha anche fornito ai partecipanti il servizio Internet durante il festival.\nAttivismo e filantropia.\nL'attivismo \u00e8 stato uno dei componenti principali del Vans Warped Tour e ha consentito a organizzazioni non profit come \"Invisible Children\", \"Keep A Breast Foundation\" e \"Hope For The Day\" di difendere la loro causa. Altre cause che furono rappresentate al Warped Tour furono \"Music Save Lives\" ed \"Earth Echo\". Earth Echo promuove il riciclo e fornisce uno stadio ad energia solare. \"Keep A Breast\" \u00e8 un'altra organizzazione del Vans Warped Tour. \"Keep A Breast\" educa le donne al cancro al seno e alle misure preventive contro la malattia. Questa organizzazione ha collaborato con il \"Garage Girlz\" al Vans Warped Tour. Le persone che donano alla causa ricevono magliette firmate dagli artisti durante il tour per diffondere la consapevolezza del cancro al seno. \nDal 2001, il tour itinerante \u00e8 affiliato a People for the Ethical Treatment of Animals (PETA), inclusi venditori di cibo e stand che distribuiscono informazioni sui diritti degli animali e sul veganismo.\nNel marzo 2016, \u00e8 stato annunciato che il Warped Tour avrebbe collaborato con \"A Voice For The Innocent\" per affrontare il problema delle violenze sessuali nella scena musicale.\nIl Vans Warped Tour ha contribuito con 25 centesimi per ogni biglietto venduto a un'organizzazione chiamata \"Hollywood Heart\". Il Warped Tour ha anche dato soldi agli sforzi di soccorso per l'uragano Katrina.\nPalchi.\nAttuali.\nIl Warped presenta vari palchi, tra i quali:\nPassati.\nI palchi sono solitamente strutture temporanee che si piegano in uno o pi\u00f9 rimorchi. Se il luogo \u00e8 in un anfiteatro, spesso si usa il palco. Nel 2006, le due parti del palco furono spesso divise tra Volcom stage e MLB Vagrant stage. Quest'anno, il paco dell'anfiteatro \u00e8 stato diviso tra Smartpunk.com stage and Hurley.com stage. Tuttavia, al Tower City Amphitheatre di Cleveland, che \u00e8 relativamente un palco stretto, il palco fu usato per il Main Stage Right.\nConflitti fra band.\nAlcuni gruppi hanno lasciato il tour a causa di conflitti che hanno avuto in tour con altre bande:\nRaccolte ufficiali.\nUna raccolta ufficiale in CD viene pubblicata annualmente dalla SideOneDummy Records il giorno dell'inizio del tour. La compilation include canzoni dei vari artisti che si esibiscono nel tour dell'anno. Le prime raccolte hanno avuto diversi titoli, ma a partire dall'edizione del 2001 la serie ha usato lo standard \"Warped Tour &lt;anno&gt; Tour Compilation\". Dal 2002 la compilation prevede 2 CD, contenendo cos\u00ec 50 artisti, formato poi seguito nelle raccolte successive.\nInoltre, il sito di vendita di musica digitale Rhapsody.com ha pubblicato regolarmente i \"Warped Tour Bootleg Series\", incentrati ciascuno sulle performance di un singolo artista nel tour. Tra i bootleg del passato, quelli di Matchbook Romance, My Chemical Romance, Bedouin Soundclash, MxPx, The Starting Line, Millencolin, Avenged Sevenfold, Gogol Bordello, Motion City Soundtrack, The Casualties, Anti-Flag, Less Than Jake, Rise Against, Joan Jett &amp; The Blackhearts, The Academy Is... e Helmet."}
{"id": "1900014", "revid": "75421", "url": "https://it.wikipedia.org/wiki?curid=1900014", "title": "Vans Warped Tour", "text": ""}
{"id": "1900016", "revid": "23885", "url": "https://it.wikipedia.org/wiki?curid=1900016", "title": "Unia Polityki Realnej", "text": ""}
{"id": "1900018", "revid": "709565", "url": "https://it.wikipedia.org/wiki?curid=1900018", "title": "Episodi di Batman (serie televisiva) (seconda stagione)", "text": ""}
{"id": "1900019", "revid": "392652", "url": "https://it.wikipedia.org/wiki?curid=1900019", "title": "Daryal (radar)", "text": "I Daryal (in cirillico: \u0414\u0430\u0440\u044c\u044f\u043b, nome in codice NATO: Pechora), anche noti come 5N79 o, talvolta, Daugava, sono dei radar di allerta precoce del tipo OTH di fabbricazione sovietica, di 2\u00aa generazione, sviluppati negli anni settanta ed entrati in servizio presso le forze armate sovietiche a partire dal 1984.\nProgettati per rilevare missili balistici ed oggetti aerodinamici in un raggio massimo di circa 6.000 km, ne era stata prevista l'integrazione in una complessa rete di stazioni radar composta anche dai radar di tipo Dnepr e dei Dnestr-M, allora in fase di realizzazione.\nA causa della dissoluzione dell'Unione Sovietica e dell'adesione al Trattato ABM assieme agli Stati Uniti, delle numerose stazioni previste ne furono realizzate solamente due; tuttavia, per circa quarant'anni i Daryal hanno costituito uno degli elementi principali del sistema di allarme missilistico dell'URSS prima e della Federazione Russa poi.\nPrima dell'adesione al trattato, furono sviluppati progetti anche per versioni pi\u00f9 moderne, designate Daryal-U e Daryal-UM.\nAl 2021, risulta in servizio attivo nei ranghi della Federazione Russa la sola stazione Daryal di Pe\u010dora.\nStoria.\nLa costruzione di una nuova rete di radar per l'allerta rapida faceva parte di un generale programma di ammodernamento di tutto il sistema ABM sovietico. Il primo sistema di questo tipo venne schierato ad Olenegorsk (Oblast' di Murmansk), e si trattava di un Daugava (ultima versione dei Dnepr). Un'importante caratteristica di questo nuovo modello era che poteva utilizzare, come stazione di trasmissione e ricezione, i preesistenti impianti dei Dnepr: infatti, il radar venne costruito praticamente accanto al Dnestr-M gi\u00e0 presente.\nNel 1975, in base alle esperienze condotte con il Daugava, il governo sovietico ordin\u00f2 la costruzione di due nuovi impianti tipo Daryal in altrettanti siti: Pe\u010dora e Qabala (Azerbaigian). Questi due nuovi radar erano visti come complementari alla gi\u00e0 esistente rete dei Dnestr-M e dei Dnepr, che erano allora in costruzione. Tale rete venne completata nel gennaio 1979, quando entrarono in funzione gli ultimi due impianti, a Sebastopoli e Muka\u010devo.\nNel settembre 1979 venne quindi approvato un piano riguardante una nuova fase dello sviluppo del sistema di allerta. Tale piano prevedeva in sostanza la modernizzazione dei Dnepr, il completamento della costruzione dei due Daryal (allora in costruzione) e la costruzione ex novo di una serie di nuovi radar. I nuovi impianti, della versione Daryal-U, avrebbero dovuto essere costruiti a Balcha\u0161, Mi\u0161elevka e Enisejsk. Inoltre, venne prevista anche una fase ulteriore, riguardante la costruzione di nuovi Daryal-UM a Skrunda e Muka\u010devo.\nCaratteristiche.\nSi tratta di sistemi estremamente potenti e sofisticati, con una portata superiore a 6.000\u00a0km. Per dare un'idea, l'impianto di Qabala \u00e8 in grado di coprire lo spazio aereo di Africa Settentrionale, Turchia, Iraq, Iran, Pakistan ed India, oltre all'Australia.\nStazioni.\nTale programma, se realizzato, avrebbe considerevolmente incrementato le capacit\u00e0 di allerta sovietiche. Tuttavia, i trattati ABM e (soprattutto) la dissoluzione dell'Unione Sovietica portarono alla fine dell'intero piano.\nConseguenze dell'interruzione del programma.\nLa mancata realizzazione del programma ha comportato, ovviamente, un mancato ammodernamento delle strutture ABM russe. Nello specifico, il Sistema ABM A-135 \u00e8 entrato in servizio (compreso il cuore del sistema, il gigantesco radar Don-2N), ma la rete di radar per la funzione di allerta non \u00e8 stata completata, ed \u00e8 rimasta sostanzialmente quella del precedente Sistema ABM A-35.Oltre a questo, occorre considerare che la mancata realizzazione dei radar ha provocato la formazione di due \"buchi\" nel sistema di allerta russo.Il primo di questi \u00e8 relativo alla mancata realizzazione del radar di Enisejsk, che avrebbe dovuto coprire il settore nord-est. Tuttavia, questa carenza non \u00e8 considerata preoccupante, poich\u00e9 le uniche minacce missilistiche che possono provenire da quella direzione consistono nei missili balistici lanciati dagli SSBN americani nell'oceano Pacifico.Il secondo \u00e8 molto pi\u00f9 serio, e riguarda la mancata realizzazione del radar di Skrunda, in Lettonia. Questo ha infatti provocato una mancanza di copertura verso il settore nord-ovest. Entrambi questi buchi sono stati sorvegliati dal radar Don-2N, che per\u00f2, a causa della sua posizione molto interna (\u00e8 posto alla periferia di Mosca) pu\u00f2 dare un preavviso piuttosto breve. Al 2021, i nuovi radar Voronezh stanno raccogliendo l'eredit\u00e0 dei predecessori smantellati o mai ultimati.\nVersioni.\n5U83 Daugava: prototipo del ricevitore Daryal\n5N79 Daryal: versione seriale\n90N6 Daryal-U: aggiornamento del Daryal\nDaryal-UM: aggiornamento del Daryal-U\nCollegamenti esterni.\n I radar Daryal"}
{"id": "1900027", "revid": "287204", "url": "https://it.wikipedia.org/wiki?curid=1900027", "title": "Roland Kickinger", "text": "Biografia.\nAlto 1,93\u00a0m, \u00e8 apparso in numerose manifestazioni di culturismo e video di fitness. Come attore ha lavorato nella serie televisiva \"Son of the Beach\", parodia del telefilm \"Baywatch\". Nel 2008 recita nel film parodistico \"Disaster Movie\" e ottiene il ruolo del prototipo del T-800 in \"Terminator Salvation\", ereditando il ruolo che fu di Arnold Schwarzenegger. Per ironia della sorte, Kickinger aveva interpretato proprio il ruolo di Schwarzenegger nel film TV biografico del 2005 \"See Arnold Run\". Ha ottenuto una parte in un episodio della quarta stagione della serie televisiva \"Chuck\"."}
{"id": "1900033", "revid": "767487", "url": "https://it.wikipedia.org/wiki?curid=1900033", "title": "Paul McGrath", "text": "Biografia.\n\u00c8 figlio di madre irlandese, Betty McGrath, e padre nigeriano, morto prima della sua nascita. Dall'et\u00e0 di un mese venne mandato in affido a diverse famiglie, seppur ricevendo assiduamente visite da parte della madre e della sorella.\nCarriera.\n\u00c8 stato inserito nella lista dei candidati al Pallone d'oro per quattro volte: nel 1987, nel 1990, nel 1991 e nel 1993."}
{"id": "1900034", "revid": "486946", "url": "https://it.wikipedia.org/wiki?curid=1900034", "title": "TAR VALON", "text": ""}
{"id": "1900037", "revid": "767487", "url": "https://it.wikipedia.org/wiki?curid=1900037", "title": "Irene Grandi (1998)", "text": "Irene Grandi \u00e8 un album della cantante italiana Irene Grandi, pubblicato nel mese di maggio del 1998 nel mercato spagnolo.\nIl disco.\nQuesto lavoro discografico, pubblicato per il mercato spagnolo, \u00e8 una raccolta dei brani pi\u00f9 significativi di Irene Grandi tradotti in Spagnolo.\nAlla realizzazione di questo disco ha partecipato anche Laura Pausini, per facilitare la traduzione dei testi da Italiano a Spagnolo.\nAl contrario della versione tedesca dell'album \"Irene Grandi\", questo disco pur avendo lo stesso titolo dell'album di debutto della cantante \u00e8 un lavoro totalmente a s\u00e9 stante."}
{"id": "1900042", "revid": "113757", "url": "https://it.wikipedia.org/wiki?curid=1900042", "title": "Geografia del Vaticano", "text": ""}
{"id": "1900043", "revid": "466539", "url": "https://it.wikipedia.org/wiki?curid=1900043", "title": "Golden Globe 1964", "text": "La 21\u00aa edizione della cerimonia di premiazione di Golden Globe si \u00e8 tenuta il 11 marzo 1964 al \"Cocoanut Grove\" dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1900044", "revid": "599013", "url": "https://it.wikipedia.org/wiki?curid=1900044", "title": "Christine von Gr\u00fcnigen", "text": "Biografia.\nChristine von Gr\u00fcnigen, originaria di Sch\u00f6nried di Saanen e sorella di Michael, a sua volta sciatore alpino, debutt\u00f2 in campo internazionale in occasione dei Mondiali juniores di Auron 1982; nella successiva stagione 1982-1983 in Coppa Europa si aggiudic\u00f2 sia il trofeo generale, sia le classifiche di slalom gigante e di slalom speciale.\nSpecializzatasi nello slalom speciale, ottenne il primo piazzamento in Coppa del Mondo il 1\u00ba dicembre 1983 a Kranjska Gora, classificandosi 5\u00aa; nella stagione 1986-1987 in Coppa Europa vinse nuovamente la classifica della specialit\u00e0, mentre nel 1990 ottenne il primo podio in Coppa del Mondo, il 9 gennaio a Hinterstoder. Ai XVI Giochi olimpici invernali di , suo esordio olimpico, si classific\u00f2 al 13\u00ba posto. \nNel 1993 partecip\u00f2 ai Mondiali di Morioka, sua unica presenza iridata, ottenendo l'8\u00ba posto, e il 12 dicembre a Veysonnaz conquist\u00f2 l'ultimo podio in Coppa del Mondo (3\u00aa). L'anno dopo, convocata per i XVII Giochi olimpici invernali di , concluse al 6\u00ba posto. Il 20 marzo dello stesso anno ottenne l'ultimo piazzamento in carriera a Vail, piazzandosi 10\u00aa nello slalom speciale di Coppa del Mondo vinto dalla sua connazionale Vreni Schneider."}
{"id": "1900049", "revid": "198277", "url": "https://it.wikipedia.org/wiki?curid=1900049", "title": "Volkswagen W12", "text": "La Volkswagen W12, nota anche come Volkswagen Nard\u00f2, \u00e8 una concept car a elevate prestazioni, realizzata e sviluppata dalla casa automobilistica tedesca Volkswagen dal 1997 al 2002.\nDeriva strettamente, sia per telaio che meccanica, dalla concept Audi Avus quattro prodotta nel 1991 dalla casa di Ingolstadt, gi\u00e0 parte del gruppo automobilistico tedesco.\nStoria.\nQuest'automobile, messa in cantiere nel 1997, ha una storia abbastanza concisa rispetto agli standard di sviluppo di vetture analoghe. Nel caso della W12, il tutto si \u00e8 concretizzato nel giro di quattro anni, un periodo relativamente breve, soprattutto alla luce della complessit\u00e0 del progetto, molto ambizioso, caratterizzato da soluzioni tecniche raffinate e fuori dagli schemi abituali.\nDa considerare anche il fatto che all'epoca la Volkswagen, nota come l'\"auto del popolo\", non disponeva del \"know-how\" necessario per realizzare una vettura cos\u00ec prestazionale ed esclusiva. Fino ad allora, infatti, la casa di Wolfsburg operava in segmenti di mercato molto meno elitari e si trovava a gestire marchi come Audi, che era s\u00ec riuscita a riportare \"in auge\" dopo anni di oblio, ma che non aveva ancora un posizionamento \"premium\", e come SEAT e \u0160koda, che al tempo non godevano di buona fama tra gli automobilisti in termini di affidabilit\u00e0, comfort e prestazioni.\nLa W12 aveva quindi lo scopo di far acquisire all'azienda tedesca l'esperienza necessaria nel settore delle automobili supersportive di lusso, dato che il gruppo Volkswagen proprio in quegli anni si stava apprestando ad assorbire marchi quali Bentley, Bugatti e Lamborghini.\n1997: W12 Syncro.\nNel 1997 nasce il primo prototipo della stirpe W12, denominato \"W12 Syncro\" (noto anche come \"W12 Syncro Coup\u00e9\"), che venne presentato al salone di Tokyo, con una sgargiante colorazione gialla. Come si evince dal nome, l'auto era spinta da un motore a W da 5.600 cm\u00b3, in cui i cilindri sono alloggiati in quattro bancate disposte a coppie come due motori a V, affiancati in un unico monoblocco; l'unit\u00e0 poteva erogare 420 CV. La trazione era a quattro ruote motrici, mentre il disegno della carrozzeria venne affidato da Ferdinand Pi\u00ebch alla Italdesign di Giorgetto Giugiaro, che poi curer\u00e0 lo stile anche di tutte le evoluzione future del prototipo.\n1998: W12 Roadster.\nLa \"W12 Syncro\" venne molto apprezzata, tanto che nel 1998, in occasione del salone di Ginevra, la Volkswagen ne realizz\u00f2 un modello scoperto, denominato \"W12 Roadster\". A parte l'assenza del tetto, il resto della macchina rimase invariato, tranne il colore della carrozzeria, in questo caso rosso, e il tipo di trasmissione, che non era pi\u00f9 integrale, bens\u00ec posteriore. L'auto aveva un'accelerazione da 0 a 100\u00a0km/h pari a 4 secondi.\n2001: W12 Coup\u00e9/Nard\u00f2.\nNel 2001 il prototipo W12, dopo essere stato profondamente rivisto dal punto di vista meccanico, venne nuovamente riproposto al salone di Tokyo come \"W12 Coup\u00e9\", con una caratteristica colorazione arancione. Questa versione si rifaceva alla \"W12 Syncro\" del 1997, ma disponeva di un motore pi\u00f9 prestante; anche se identico nell'architettura, la cilindrata pass\u00f2 da 5,6 a 6 litri. In quell'occasione, venne dichiarata una potenza massima di 512 CV e una coppia massima di 621 N\u00b7m, e un peso totale di 1.200\u00a0kg. Valori che, secondo la Volkswagen, le consentivano di accelerare da 0 a 100\u00a0km/h in circa 3,5 secondi, mentre la massima velocit\u00e0 a cui poteva arrivare, veniva stimata in 350\u00a0km/h. Dopo i record mondiali di velocit\u00e0 stabiliti dalla \"W12 Coup\u00e9\" sulla pista di Nard\u00f2 l'auto divenne colloquialmente nota, semplicemente, come \"W12 Nard\u00f2\".\n2002: W12 Record.\nNel 2002 venne preparata una versione estrema della \"W12 Nard\u00f2\", denominata \"W12 Record\", con carrozzeria nera e telaio entrambi in fibra di carbonio, e un nuovo motore dal peso contenuto di soli 239\u00a0kg. Nonostante l'obiettivo della casa fosse quello di utilizzare la vettura sulla pista di Nard\u00f2 esclusivamente per analizzare e testare la robustezza di telaio e meccanica, e l'affidabilit\u00e0 del motore 12 cilindri, la \"W12 Record\" riusc\u00ec a battere tutti i record di velocit\u00e0 stabiliti dalla \"Nard\u00f2\" pochi mesi prima.\nA questo punto, nonostante l'entrata in produzione della W12 fosse fattibile, i vertici dell'azienda non diedero il consenso per portare avanti il progetto. Il gruppo automobilistico tedesco nel frattempo aveva infatti portato a termine l'acquisizione dei marchi \"premium\" Bentley, Bugatti e Lamborghini, tanto che su alcune vetture proposte da queste case sarebbero poi stati montati alcuni organi meccanici ripresi proprio dalla W12. Inoltre, una valutazione di marketing ritenne poco opportuno produrre una \"supercar\" con un marchio generalista come quello Volkswagen, decidendo cos\u00ec di riservare la fascia di mercato per le vetture sportive ad alte prestazioni ai \"premium brand\" del gruppo.\nRecord mondiali su pista.\nLa Volkswagen utilizz\u00f2 prima la \"W12 Nard\u00f2\" e poi la\" W12 Record\" per conseguire vari primati mondiali di velocit\u00e0 su pista. Le vetture vennero affidate a piloti quali Mauro Baldi, Emanuele Naspetti e Giorgio Sanna, che la guidarono sul circuito leccese di Nard\u00f2.\nDurante il primo tentativo, il 14 ottobre 2001, la \"W12 Nard\u00f2\" riusc\u00ec a battere dieci record mondiali di velocit\u00e0. In 24 ore percorse oltre 7.000 chilometri, alla velocit\u00e0 media di 295,24\u00a0km/h. Inoltre ottenne il record sulla distanza di 5.000 chilometri, con una media di 295,44\u00a0km/h, e il record sulle 5.000 miglia, alla media di 291,8\u00a0km/h. Per quanto riguarda le prestazioni assolute, super\u00f2 i 350\u00a0km/h.\nIl 23 febbraio 2002, la \"W12 Record\" venne impiegata in una serie di test di durata e di velocit\u00e0 sempre sul circuito di Nard\u00f2, migliorando ulteriormente tutti i record stabiliti pochi mesi prima dalla \"Nard\u00f2\", e realizzando nel totali 12 nuovi record del mondo.\nAttualmente, nell'ambito dei record di velocit\u00e0 disciplinati dalla FIA, la W12 detiene 7 primati assoluti:\nNella prova di 24 ore, copr\u00ec una distanza di 7.749,384\u00a0km."}
{"id": "1900051", "revid": "122982206", "url": "https://it.wikipedia.org/wiki?curid=1900051", "title": "Bromley Contingent", "text": "Bromley Contingent \u00e8 un'etichetta inventata dalla giornalista Caroline Coon per designare un gruppo di seguaci e fan dei Sex Pistols. Dovevano il loro nome a Bromley, il quartiere di Londra dove molti di loro vivevano. Hanno contribuito a rendere popolare il primo movimento punk britannico.\nStoria.\nIl gruppo includeva anche Siouxsie Sioux, Jordan, Simon 'Boy' Barker, Debbie Juvenile (nata Wilson), Linda Ashby, Philip Salon, Simone Thomas, Bertie 'Berlin' Marshall, Tracie O'Keefe, Steve Severin, Billy Idol e Sharon Hayman. Anche Soo Catwoman fu collegata al Bromley Contingent, anche se non si considera appartenente a tale movimento.\nIl Bromley Contingent ottenne un certo grado di notoriet\u00e0 quando Sioux, Severin, Thomas e Barker apparvero su ITV con i Sex Pistols per essere intervistati dal giornalista televisivo Bill Grundy nel dicembre del 1976. Spronato da Grundy, il cantante dei Sex Pistols Johnny Rotten utilizz\u00f2 la parola \"shit\" (propriamente, \"merda\") nel programma \"Today\" di Thames Television, seguito dal chitarrista Steve Jones, il quale chiam\u00f2 Grundy \"dirty sod\" (\"uno stronzo\"), \"dirty old man\" (sporco vecchio), \"dirty bastard\" (sporco bastardo) e \"fucking rotter\" (fottuto mascalzone), dopo che l'intervistatore ebbe inutilmente tentato di chiacchierare con Siouxsie. Anche se il programma fu solo visto nell'area di trasmissione della Thames Television, lo scalpore furoreggi\u00f2 per giorni nei tabloid e pochi giorni dopo i Sex Pistols furono licenziati dalla loro casa discografica, la EMI.\nNella settimana seguente, Siouxsie comparve sulla copertina del Daily Mirror con la scritta \"Siouxsie a punk shocker\". Nel febbraio del 1977, smise di seguire i concerti dei Pistols e inizi\u00f2 un tour con il suo amico Severin sotto il nome di Siouxsie and the Banshees.\nLa notoriet\u00e0 del Bromley Contingent per mezzo stampa continu\u00f2 nel giugno del 1977, quando il manager dei Sex Pistols Malcolm McLaren noleggi\u00f2 una barca per la band e per i fan per navigare il Tamigi durante il compleanno della regina Elisabetta II. Dopo che la polizia costrinse la barca ad ormeggiarsi, molti fan dei Sex Pistols furono arrestati o feriti nello scontro. I membri del Bromley Contingent Debbie Juvenile e Tracie O' Keefe (entrambi impiegati nella boutique di McLaren SEX) furono arrestati per ostruzione e assalto nei confronti di un ufficiale di polizia. Debbie fu prosciolta dalle accuse, mentre O' Keefe rest\u00f2 in prigione per un mese, anche se poi fu assolto in appello. O' Keefe mor\u00ec inaspettatamente all'inizio del 1978, diciottenne, per un cancro al midollo osseo.\nMolti membri del Bromley Contingent formarono le loro band personali, tra cui Siouxsie &amp; The Banshees e Generation X. Anche queste due band contribuirono nel conformare lo sviluppo e la formazione del movimento punk inglese. Siouxsie Sioux, in particolare, resta ancora oggi fondamentale nel panorama punk per i suoi annunci relativi all'abbigliamento fetish o bondage e ai cosmetici, materiale che tutt'oggi viene utilizzato tra i fan del genere.\nSimon Barker divent\u00f2 un noto fotografo, utilizzando il soprannome di 'Six'. Bertie 'Berlin' Marshall divenne una scrittrice, pubblic\u00f2 un romanzo, \"Psychoboys\" nel 1999 e una memoria \"Berlin Bromley\" nel 2001, che fu recensito positivamente dal giornale The Guardian e dalla rivista Time Out London. Philip Salon divenne una presenza fissa nei saloni britannici degli anni '80, insieme a Steve Strange e Boy George.\nSid Vicious, il bassista che rimpiazz\u00f2 Glen Matlock nei Sex Pistols, disse di disprezzare il Bromley Contingent, anche se suon\u00f2 la batteria nei Banshees al loro primo concerto per il 100 Club Punk Festival del 1976. Nel 1977, in un'intervista per la BBC Galles, Vicious disse di aver inventato il \"pogo\" come un mezzo per picchiare quelli del Bromley Contingent al 100 Club."}
{"id": "1900053", "revid": "287204", "url": "https://it.wikipedia.org/wiki?curid=1900053", "title": "Saguinus nigricollis", "text": "Il tamarino dal dorso nero (\"Saguinus nigricollis\" ) \u00e8 un primate platirrino della famiglia dei Cebidi.\nDistribuzione.\nCon due sottospecie (\"Saguinus nigricollis hernandezi\" e \"Saguinus nigricollis nigricollis\"), divise dal fiume Iquitos, la specie vive nella foresta pluviale pedemontana ad est delle Ande, in Colombia meridionale, Ecuador, Per\u00f9 e Brasile occidentale.\nDescrizione.\nDimensioni.\nMisura fino a mezzo metro di lunghezza, di cui pi\u00f9 della met\u00e0 spetta alla lunga coda (quasi il doppio del corpo), per un peso medio di 450 g.\nAspetto.\nIl pelo \u00e8 fondamentalmente di colore nero, che per\u00f2 nella parte mediana del dorso comincia a presentare sfumature rossicce. Sul muso il pelo \u00e8 grigio-biancastro.\nLa sottospecie \"hernandezi\", che vive ad ovest dell'Iquitos, Nel quarto anteriore i peli sono neri, ma striati di verdastro, mentre il quarto posteriore presenta sfumature giallo-ocra anzich\u00e9 rosse.\nBiologia.\nSi tratta di animali dalle abitudini diurne ed arboricole: vivono in gruppi comprendenti vari maschi e femmine solitamente non imparentati fra loro, che contano dai quattro ai dodici membri ed occupano un territorio di estensione variabile fra i 30 ed i 50 ettari. Sono stati osservati anche casi di associazione con gruppi di altre specie di tamarini, come \"Saguinus imperator\" e \"S. fuscicollis\", probabilmente allo scopo di ottenere una maggiore efficienza nell'avvistare eventuali predatori.\nI vari membri di un gruppo dormono assieme nel folto della vegetazione durante la notte e si mettono in attivit\u00e0 solo un'ora circa dopo il sorgere del sole. Durante le ore pi\u00f9 torride, i tamarini dal dorso nero spesso sospendono le proprie attivit\u00e0 per riposarsi, passando periodi di 60-90 minuti in stato d'inattivit\u00e0.\nAlimentazione.\nSi nutrono principalmente di frutta ed insetti, prediligendo i frutti ben maturi e succosi ed i grossi Ortotteri, ma si accontentano anche di insetti di dimensioni minori e di altro materiale vegetale, come germogli, linfa e nettare di oltre 40 specie di piante.\nRiproduzione.\nSolo la femmina dominante pu\u00f2 riprodursi: non c'\u00e8 un periodo preciso delle nascite, infatti possono trovarsi femmine con cuccioli in tutti i periodi dell'anno. Le femmine tendono solitamente ad accoppiarsi con tutti i maschi presenti nel gruppo, ma possono anche formare coppie monogame di lunga durata: questo comportamento \u00e8 tipico della cattivit\u00e0, ma viene a volte osservato anche in natura.\nLa gestazione dura poco meno di cinque mesi, al termine dei quali vengono dati alla luce due \ngemelli, che vengono curati ed accuditi dai maschi del gruppo sin dalla nascita, a volte coadiuvati anche dalle femmine subordinate: i maschi lasciano i cuccioli alle femmine solo per la poppata, che avviene ogni due-tre ore ed ha una durata di circa mezz'ora.\nI cuccioli vengono svezzati attorno ai quattro mesi, anche se cominciano a prendere confidenza col cibo solido gi\u00e0 dopo il mese di vita. La maturit\u00e0 sessuale viene raggiunta attorno ai due anni di vita. Dopo il parto, la femmina aspetta solitamente circa otto mesi e mezzo prima di accoppiarsi nuovamente.\nLa speranza di vita di questi animali \u00e8 di circa 14 anni in natura, mentre in cattivit\u00e0 stranamente vivono molto meno, solitamente poco pi\u00f9 di 11 anni."}
{"id": "1900055", "revid": "92723", "url": "https://it.wikipedia.org/wiki?curid=1900055", "title": "Cattedrale di Nostra Signora di Guadalupe (Dallas)", "text": "La cattedrale santuario di Nostra Signora di Guadalupe (Cathedral Shrine of Our Lady of Guadalupe) \u00e8 la cattedrale della diocesi cattolica della citt\u00e0 di Dallas, in Texas. Costruita nel XIX secolo, si trova nel centro della citt\u00e0.\nStoria.\nNel 1869 il vescovo di Galveston fond\u00f2 a Dallas una chiesa, dedicata al Sacro Cuore. Nel 1890 Dallas divenne diocesi ed il suo vescovo, Thomas Brennan, elev\u00f2 la chiesa del Sacro Cuore a cattedrale cittadina. Ma ben presto fu necessaria la costruzione di una nuova chiesa. Il 26 ottobre 1902, dopo quattro anni di lavori, la nuova chiesa in stile neogotico fu inaugurata.\nIl 12 dicembre 1977 la cattedrale fu dedicata alla Madonna."}
{"id": "1900059", "revid": "1921140", "url": "https://it.wikipedia.org/wiki?curid=1900059", "title": "Grande Macchia", "text": ""}
{"id": "1900061", "revid": "293377", "url": "https://it.wikipedia.org/wiki?curid=1900061", "title": "Peter McParland", "text": "Carriera.\nSi distinse nella Coppa del Mondo 1958 disputata in Svezia realizzando ben cinque reti nel corso di un torneo che vide i debuttanti nordirlandesi approdare ai quarti di finale. Nel 1967 passa agli statunitensi dell'. Con gli \"Chiefs\" ottenne il quarto posto della Western Division della NPSL, non riuscendo cos\u00ec a qualificarsi per la finale della competizione, poi vinta dagli Oakland Clippers. Con il sodalizio di Atlanta vinse la NASL 1968, occupando anche il ruolo di assistente allenatore di Phil Woosnam."}
{"id": "1900062", "revid": "125708541", "url": "https://it.wikipedia.org/wiki?curid=1900062", "title": "Palaeoloxodon antiquus", "text": "L'elefante dalle zanne dritte (Palaeoloxodon antiquus \u00e8 una specie estinta di elefante, vissuta nel Pleistocene medio e superiore (all'incirca da 550.000 a 70.000 anni fa).\nSi ritiene che possa essersi evoluto agli inizi del Pleistocene dalle forme asiatiche di \"Elephas planifrons\" e diffusosi poi in tutta Europa.\nDescrizione.\nCon i suoi quasi 4 metri di altezza media, questo elefante aveva dimensioni simili ai pi\u00f9 grandi esemplari di elefante africano ed era perci\u00f2 notevolmente pi\u00f9 grande del contemporaneo mammut lanoso (\"Mammuthus primigenius\"); il cranio, relativamente piccolo in proporzione al resto del corpo, aveva una forma stretta e allungata, mentre le zanne scendevano quasi diritte a sfiorare il suolo, curvandosi leggermente solo all'estremit\u00e0. Le zampe erano in proporzione pi\u00f9 lunghe, sia rispetto agli elefanti attuali che ai mammut.\nDistribuzione e habitat.\nViveva in foreste o in praterie ricche di macchie di alberi decidui, ma alcuni ritrovamenti indicano anche una penetrazione nelle foreste di conifere della fascia temperata. Si tratta di un animale tipico dei periodi interglaciali europei.\nEstinzione.\nCon i ritorni al clima freddo, \"Elephas antiquus\" si ritir\u00f2 verso sud lasciando la zona centroeuropea al contemporaneo mammuth delle steppe (\"Mammuthus trogontherii\"). Nel secondo periodo interglaciale, l'animale raggiunse il Mediterraneo, dove diede vita a numerose sottospecie (o specie vere e proprie, a seconda delle classificazioni), tra cui alcune forme nane come \"Palaeoloxodon falconeri\" e sub\u00ec la caccia da parte dell'uomo.\nGli ultimi esemplari sono documentati in Spagna, dopodich\u00e9 l'animale si estinse alla fine del W\u00fcrm. Su di una roccia del sito portoghese di Vermelhosa, adiacente al Parco della valle del C\u00f4a, \u00e8 stata documentata una figura paleolitica graffita raffigurante la testa di un \"Palaeoloxodon antiquus\". Riguardo al Portogallo, Jo\u00e3o Lu\u00eds Cardoso afferma che la specie \u00e8 sopravvissuta sino al 30.000 BP.\nRitrovamenti fossili.\nDi questo elefante si sono rinvenute molte ossa e molti denti sparsi, ma pochi scheletri completi.\nIn Italia sono stati trovati resti:"}
{"id": "1900064", "revid": "117293983", "url": "https://it.wikipedia.org/wiki?curid=1900064", "title": "Cristian Zanzi", "text": "Carriera.\nInizia la carriera arbitrale a 17 anni con il debutto nel campionato giovanile esordienti nella gara Pro Lugo\u2013Lavezzola. Successivamente esordisce nel campionato regionale dove, dal 1992 al 1996, arbitra 116 gare ufficiali dalla Seconda Categoria all'Eccellenza.\nViene promosso in C.A.N. D nel 1997 e, dopo soli due anni, approda alla Serie C. Qui arbitra un totale di 78 partite in 5 anni e, nel 2006, guadagna la promozione alla CAN A-B.\nLa sua permanenza in questo gruppo dura soltanto un anno, complice l'avvicendamento del designatore arbitrale Stefano Tedeschi e del Commissario Straordinario dell'AIA Luigi Agnolin avvenuto dopo solo 4 mesi dall'inizio della stagione sportiva (primo caso in Italia di abbandono dell'incarico a stagione sportiva in corso). \nIn totale ha diretto 18 gare in Serie B ed ha assunto il ruolo di quarto uomo in 8 gare di Serie A, tra le quali - che ha visto la conquista del 15\u00ba scudetto da parte della squadra nerazzurra.\nHa ricoperto il ruolo di Componente nel Comitato Regionale Arbitri dell'Emilia-Romagna, per due stagioni. In precedenza, aveva fatto parte del Consiglio Direttivo della Sezione di Lugo di Romagna.\nDal 2016 al 2020 \u00e8 stato Presidente della Sezione Arbitri di Lugo di Romagna."}
{"id": "1900069", "revid": "125868455", "url": "https://it.wikipedia.org/wiki?curid=1900069", "title": "Rapput", "text": "Rapput (senza fiato) \u00e8 una canzone del 1991 contenuta anche nell'album \"Pat\u00e9 d'animo\", scritta e interpretata in chiave rap da Claudio Bisio e musicata dal tastierista Rocco Tanica di Elio e le Storie Tese.\nIl brano musicale.\nIl singolo usc\u00ec nell'estate 1991 diventando uno dei tormentoni del periodo estivo e, a fine anno, risult\u00f2 essere il singolo pi\u00f9 venduto in Italia davanti alla canzone vincitrice del Festival di Sanremo \"Se stiamo insieme\" di Riccardo Cocciante e a \"Black or White\" di Michael Jackson.\nIl titolo unisce la parola \"rap\" alla abbreviazione della parola \"puttana\" che viene nominata pi\u00f9 volte. In chiave umoristica vengono evocate le scenate di gelosia di un uomo nei confronti della sua donna, che lo ha tradito durante una vacanza in Grecia con una sua amica (Giovanna). Il riferimento alla Grecia torna nella denominazione di una delle versioni presenti nel maxi single, la \"Monte Athos Mix\", inclusa anche nell'album.\nSecondo Rocco Tanica, autore della musica, il pezzo \u00e8 ispirato a \"Due giornate fiorentine\" di Roberto Vecchioni:\nIl brano si avvale di numerose campionature di brani famosi da parte del tastierista Rocco Tanica. Prevale \"Pensieri e parole\" di Lucio Battisti, nella fattispecie i versi a cappella iniziali, deframmentati e ricomposti (\"che ne sai della nostra ferrovia che trafigge i solai\").\nInoltre compare pi\u00f9 volte il celebre riff di \"Shine on you crazy diamond\" dei Pink Floyd, insieme a parte dell'introduzione de \"I Watussi\" di Edoardo Vianello e alla parodia di \"Sadeness\" degli Enigma, di cui vengono parodiati i cori in stile gregoriano. La \"Monte Athos Mix\" si chiude con l'incipit di \"Bella ciao\". Nella versione acustica \"Live at Zelig\", registrata dal vivo presso il noto locale milanese, il solo Bisio, dopo una introduzione monologata, canta con una melodia monocorde le singole strofe senza prendere respiro, giustificando quindi il sottotitolo.\nIl brano \u00e8 stato riproposto dal vivo in duetto con Elio, nello spettacolo Co\u00e8si se vi pare, proposto in varie citt\u00e0 italiane dagli Elio e le Storie Tese, insieme allo stesso Bisio, dal 28 giugno al 28 luglio 2006.\nSulla base di questa canzone \u00e8 stato creato un sequel nell\u02bfalbum \"Pat\u00e9 d'animo\", chiamato \"Sapore di pinne\", dove si immagina il punto di vista dei pescatori greci con i quali le due ragazze avrebbero trascorso la vacanza, secondo il racconto della prima versione, in maniera del tutto innocua, unita alla testimonianza dell'amica Giovanna, interpretata dall'attrice Angela Finocchiaro, la quale in maniera indiretta giustifica la gelosia del malcapitato protagonista. La vicenda assume contorni parossistici e surreali, dove Giovanna prende le fattezze di una prostituta di mestiere e lui coglie l'occasione per ricavare lauti guadagni dalla professione. Anche in questo brano sono numerose le campionature, a iniziare dal titolo che unisce due successi degli anni Sessanta \"Sapore di sale\" di Gino Paoli e \"Pinne fucile ed occhiali\" di Edoardo Vianello, con i sottofondi dei cori di \"Abbronzatissima\", altro successo estivo del cantautore romano."}
{"id": "1900072", "revid": "599013", "url": "https://it.wikipedia.org/wiki?curid=1900072", "title": "Salim Stoudamire", "text": "Carriera.\nUniversit\u00e0.\nFrequenta l'Universit\u00e0 dell'Arizona, giocando negli \"Arizona Wildcats\": nella sua carriera universitaria, riesce a battere il record della percentuale da tre punti di Steve Kerr, con il suo 50,4% dalla lunga distanza. Alla fine della sua esperienza in Arizona, ha segnato in totale 342 tiri da tre.\nNBA.\nNel 2005, in occasione del draft NBA, passa agli Atlanta Hawks, che lo scelgono come 31\u00ba assoluto, prima scelta del secondo giro. Nelle tre stagioni trascorse in Georgia, fa registrare 8 punti, 1,4 rimbalzi e un assist di media, con il 36,6% nel tiro da tre. Ai Playoff NBA 2008, ha fatto registrare il 100% dalla lunetta e 4 punti di media in 3 partite giocate."}
{"id": "1900075", "revid": "1632387", "url": "https://it.wikipedia.org/wiki?curid=1900075", "title": "Un sacchetto di biglie", "text": "Un sacchetto di biglie (\"Un sac de billes\") \u00e8 un romanzo autobiografico di Joseph Joffo pubblicato nel 1973.\nDal romanzo sono stati realizzati due adattamenti cinematografici.\nTrama.\nNel 1941, due giovani fratelli ebrei, Joseph e Maurice Joffo, vivono nella Parigi occupata dai tedeschi durante la seconda guerra mondiale.\nUna sera sono chiamati dal loro padre che racconta loro la storia di come lui era fuggito dalla Russia zarista, e quindi annuncia ai suoi due figli che devono iniziare un lungo viaggio attraverso tutta la Francia, per scappare dai nazisti raggiungendo la terra \"libera\". Dopo aver ricevuto la stazione d'Austerlitz, salgono su un treno. Nel treno vengono controllati dalla Feldgendarmerie la polizia della Wehrmacht, che chiedono i documenti per verificare che i passeggeri non siano ebrei. Fortunatamente un prete, che ha i documenti legali, prende sotto custodia i due ragazzi che riescono cos\u00ec a superare i controlli. I due fratelli dopo una rocambolesca traversata accompagnati da una guida di nome Raymond riescono ad entrare in zona libera e a raggiungere Mentone dove hanno trovato rifugio i loro fratelli maggiori Henri e Albert che hanno trovato lavoro come parrucchieri. La vita sembra tornare tranquilla e Joseph e Maurice trovano un lavoro, il primo come aiuto di un contadino della zona e l'altro come panettiere. Quando vengono a sapere che i loro genitori, mentre cercavano di passare nella zona libera, sono stati arrestati e condotti in un campo in attesa della deportazione, Henri decide di partire per cercare di liberarli. Durante l'assenza di Henri, Albert iscrive alla scuola del paese i due ragazzi: Joseph ha una maestra giovane che riesce ad insegnare bene, mentre Maurice ha un insegnante molto anziano richiamato dalla pensione che non riesce a far mantenere l'ordine, perci\u00f2 in classe tutti giocano a lanciarsi palline di carta e aeroplanini.\nHenri arriva al campo di transito dove venivano messe le persone sospettate di essere ebrei; qui un poliziotto a cui taglia i capelli intercede per lui facendogli ottenere un appuntamento con il colonnello; il colonnello dice esplicitamente che se vuole salvare i genitori mette a rischio la sua libert\u00e0. Henry afferma che sua madre \u00e8 russa ed imparentata con la famiglia imperiale dei Romanov, mentre suo padre \u00e8 francese. Ma il colonnello, non troppo convinto, dice di chiamare la prefettura di Parigi per verificare. Dopo lunghi periodi di attesa il colonnello decide di liberarli. I genitori intanto si trasferiscono in un appartamento a Nizza.\nI due protagonisti devono partire per Nizza perch\u00e9 i loro fratelli sono stati chiamati come barbieri per i tedeschi ma, siccome non hanno nessuna intenzione di buttarsi nelle fauci del lupo, i quattro fratelli decidono nuovamente di scappare e raggiungere insieme i genitori.\nIn Italia cade il governo e Mussolini viene arrestato; i soldati italiani, che stazionavano a Nizza, devono ritirarsi: al loro posto arrivano i tedeschi.\nUna sera il signor Joffo chiama i suoi due ragazzi pi\u00f9 piccoli per avvisarli che dovranno andare a vivere per un po' di tempo in una colonia, chiamata \u201cNuovo Raccolto\u201d: l\u00ec saranno al sicuro e i tedeschi non potranno portarli via. Qui i due protagonisti vivono bene per molto tempo, grazie anche alla compagnia degli altri ragazzi e al signor Subinagui, il capo, che conosce tutta la loro storia. Una sera Joseph e Maurice sentono il rumore di un camioncino, guidato dal loro amico Ferdinand, che va a Nizza; i due non resistono e, sapendo che torneranno il mattino successivo, decidono di salirci insieme ad altri loro amici. Le SS bloccano il camioncino e i ragazzi vengono condotti all'Hotel Excelsior, requisito dai tedeschi come base.\nI protagonisti, preparati a questo momento, si sono inventati \u201cun'altra vita\u201d nel caso di un interrogatorio; pertanto quando vengono condotti dal capo e interrogati separatamente, iniziano la loro commedia come previsto; ci sono per\u00f2 due problemi che devono risolvere per essere liberati: il primo \u00e8 che devono dimostrare di essere stati battezzati e di aver fatto la comunione e poi devono essere sottoposti a una visita medica per verificare se sono circoncisi. Al medico che li visita raccontano di essere stati operati per una malattia che avevano da piccoli. Il medico, un po' perplesso, conferma al capo che non sono ebrei. Dopo questo episodio passano tantissimi giorni nei quali Joseph \u00e8 persino operato di meningite acuta. Una mattina il capo spiega ai ragazzi che devono dimostrare di essere stati battezzati, cos\u00ec permette a Maurice di uscire dall'hotel, per il tempo massimo di due giorni, per andare a cercare il certificato necessario. Se il ragazzo non torner\u00e0 nel tempo stabilito il fratello Joseph verr\u00e0 fatto salire sul primo treno in partenza per un campo.\nMaurice va da un prete, si fa compilare due documenti falsi e li porta al capo, il quale per\u00f2 non crede alla loro veridicit\u00e0. Il giorno successivo il prete chiede di essere ricevuto, ma viene respinto, cos\u00ec aspetta un altro giorno e viene accolto. Il suo scopo \u00e8 attestare che i documenti sono veri e di chiamare il vescovo nel caso non venga subito creduto; il capo decide di liberarli per non mettersi contro la Chiesa che non \u00e8 coinvolta nella guerra. I due fratelli tornano al campo \u201cNuova Raccolta\u201d. Appena arrivati per\u00f2, devono partire di nuovo: c'\u00e8 stata un'irruzione tedesca nel campo e attraverso i documenti veri, trovati addosso al padre, si potrebbe risalire a loro; decidono quindi di raggiungere la loro sorella a Montlu\u00e7on.\nL\u00ec fa molto freddo e loro non hanno niente di pesante da mettersi addosso; vanno quindi in un negozio di abiti dove chiedono dei cappotti o delle maglie pesanti. La commessa risponde che ha solo due sciarpe, per\u00f2 propone loro di farli alloggiare per la notte nella camera di suo figlio che \u00e8 riscaldata. I due accettano, quindi passano qualche giorno presso la sorella Rosette informandola che il padre \u00e8 stato di nuovo catturato dai nazisti. Rosette li consiglia di andare ad abitare ad Aix-les-Bains dove vivono i loro fratelli maggiori perch\u00e9 Montlu\u00e7on \u00e8 una piccola citt\u00e0 troppo sorvegliata dai tedeschi.\nDopo aver ricevuto degli indumenti pesanti, Maurice e Joseph ripartono.\nAd Aix-les-Bains si stabiliscono dalla famiglia Mancelier, anche se il signor Mancelier dice esplicitamente di odiare gli ebrei; l\u00ec Joseph gestisce la libreria appartenente alla famiglia che li ospita, mentre Maurice lavora in un hotel. Quando sui giornali compare scritto \"PARIGI LIBERA\", Joseph decide di tornare nella capitale prendendo un treno che trabocca di gente, mentre Maurice decide di raggiungerlo successivamente in automobile.\nA Parigi incontrano di nuovo tutta la famiglia, tranne il padre.\nIl romanzo si conclude con l'autore Joseph Joffo che \u00e8 cresciuto, ha 42 anni e tre figli, e ricorda sempre la sua biglia ed il padre che gliela aveva regalata.\nAdattamenti cinematografici.\nDal romanzo sono stati realizzati due adattamenti cinematografici; \"Un sacchetto di biglie\", diretto da Jacques Doillon nel 1975, e \"Un sacchetto di biglie\", diretto da Christian Duguay nel 2017."}
{"id": "1900085", "revid": "767487", "url": "https://it.wikipedia.org/wiki?curid=1900085", "title": "Episodi speciali di Lost", "text": "La serie televisiva Lost ha avuto, oltre agli episodi regolari, tredici episodi speciali, che forniscono riassunti o approfondimenti degli episodi gi\u00e0 trasmessi.\nLost: Il viaggio.\nTrama.\nL'episodio ricostruisce le vicende della prima stagione della serie fino alla morte di Boone. Sono inoltre incluse interviste al creatore e ideatore della serie J.J. Abrams, al produttore e autore Damon Lindelof e agli attori Terry O'Quinn, Ian Somerhalder, Harold Perrineau, Jorge Garcia e Matthew Fox. Il \"Saint Louis Post-Dispatch\" ha descritto l'episodio come \u00abnon soltanto un modo facile di mettere insieme un riassunto di uno show di successo: stavolta \u00e8 un servizio pubblico\u00bb.\nLost: Capitolo finale.\nTrama.\nL'episodio pu\u00f2 essere considerato un riassunto di tutte le stagioni precedenti, prima della sesta ed ultima serie, in quanto ricostruisce le vicende dei personaggi principali, comprese le loro storie precedenti all'incidente aereo e gli avvenimenti successivi allo stesso, sia nel \"presente\" che nel \"passato\", fino a concludersi sulla scena finale della quinta stagione.\nLa storia \u00e8 raccontata in terza persona da un narratore fuori campo a cui si sovrappongono estratti degli episodi andati in onda riportanti i dialoghi e le scene principali susseguitesi nel prosieguo della storia."}
{"id": "1900086", "revid": "767487", "url": "https://it.wikipedia.org/wiki?curid=1900086", "title": "Terza base", "text": "La terza base \u00e8 una posizione difensiva nel gioco del baseball.\nI compiti.\nOltre che a lavorare per difendere la propria base, deve collaborare con l'interbase per eseguire il doppio gioco o il triplo gioco, quando essi sono possibili.\n\u00c8 un ruolo che richiede riflessi prontissimi poich\u00e9 le palle battute nella sua zona di campo sono molto veloci (motivo per cui la terza base viene chiamata \"hot corner\", angolo caldo), inoltre solitamente deve trattarsi di un giocatore dal braccio molto forte poich\u00e9 la maggior parte delle giocate che effettua sono rivolte al prima base che si trova dall'altra parte del diamante, a quasi 40 metri di distanza."}
{"id": "1900088", "revid": "287204", "url": "https://it.wikipedia.org/wiki?curid=1900088", "title": "Saguinus tripartitus", "text": "Il tamarino dal mantello dorato (\"Saguinus tripartitus\" ) \u00e8 un primate platirrino della famiglia dei Cebidi.\nVive nella foresta pluviale di Per\u00f9 ed Ecuador.\nVeniva un tempo considerato una sottospecie di \"Saguinus fuscicollis\" (\"S. fuscicollis tripartitus\") col quale \u00e8 simpatrico in alcune aree (in particolare con la sottospecie \"lagonotus\").\nDeve il nome scientifico alla particolare colorazione: la testa \u00e8 nera, le spalle e le zampe anteriori sono arancioni e il ventre ed il quarto posteriore sono di color bruno-olivaceo, con sfumature grigiastre sulle zampe posteriori ed arancio sulla parte posteriore delle cosce. Il muso \u00e8 ricoperto di pelo bianco, mentre la lunga coda \u00e8 arancio nella parte inferiore, bruna in quella superiore e si scurisce fino a diventare nera nell'ultimo terzo. La zona perioculare, le sopracciglia, le orecchie e le zampe sono nude e nerastre."}
{"id": "1900091", "revid": "574302", "url": "https://it.wikipedia.org/wiki?curid=1900091", "title": "Golden Globe per il miglior film promotore di Amicizia Internazionale", "text": "Il Golden Globe per il miglior film promotore di Amicizia Internazionale venne assegnato alla miglior film promotore di Amicizia Internazionale dalla HFPA (\"Hollywood Foreign Press Association\"). \u00c8 stato assegnato dal 1946 al 1964.\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati titolo italiano (se disponibile), titolo originale e regista."}
{"id": "1900093", "revid": "1516566", "url": "https://it.wikipedia.org/wiki?curid=1900093", "title": "Mario Petrucci", "text": "\u00c8 di origini italiane e vive a Enfield. Inizialmente \u00e8 stato tirocinante di fisica al Selwyn College di Cambridge, pi\u00f9 tardi ha ottenuto un PhD in optoelettronica ed una laurea in Studi Ambientali alla Middlesex University. Oggi Petrucci \u00e8 un poeta freelance, saggista e compositore di canzoni. \u00c8 l'unico poeta ad essere stato collaboratore organico dell'Imperial War Museum e della BBC Radio 3.\nDal 2000, attraverso ripetuti accordi di collaborazione con il Royal Literary Fund (principalmente alla Oxford Brookes University), ha perfezionato nuove tecniche di notevole rilevanza pratica nell'ambito dell'istruzione, della scrittura creativa e delle tecniche di apprendimento, tra cui nuove provocatorie forme di dialogo creativo tra scienza e poesia (come ad esempio il suo straordinario contributo nella definizione di strategie di scrittura creativa che si servono delle scienze, \"Creative Writing \u2194 Science\"). Tra il 2003 e il 2005 \u00e8 stato giurato per conto della \"Poetry Book Society\".\nDalla fine degli anni ottanta, Petrucci ha cofondato l'organizzazione letteraria londinese \"Writers inc.\", un gruppo sperimentale che si dedica alla poesia da recitare pubblicamente chiamato \"ShadoWork\", e la casa editrice Perdika Press. Ha anche introdotto un certo numero di nuovi concetti nella critica poetica, tra cui i cosiddetti \"Spatial Form\" e \"Poeclectics\". Cura rubriche su giornali come The Independent ed partecipa di frequente a trasmissioni televisive e radiofoniche come \"The Verb\" su BBC Radio 3 e \"Kaleidoscope\" su BBC Radio 4. Recita un ruolo di primo piano nel processo di inserimento di argomenti finora estranei come la scienza e l'ecologia nella poesia contemporanea.\nIl suo lavoro relativo alla poesia per i film ha ottenuto riconoscimenti internazionali, tra cui il premio Cinequest ed una delle principali presentazioni/esposizioni alla Tate Modern nel 2007.\n\"Heavy Water: a film for Chernobyl\" e \"Half Life: a Journey to Chernobyl\", entrambi prodotti dalla Seventh Art Productions, sono basati su una sua premiata poesia ispirata al disastro di \u010cernobyl'.\nSviluppo poetico.\nIn \"Shrapnel and Sheets\" (1996), Petrucci traccia una compassionevole ma minuziosa disamina delle storie di famiglia europee.\n\"Lepidoptera\" (2001) presenta, stranamente, un'accattivante unione tra il mondo dell'arte e quello della scienza. Un raro esempio di pura ecopoesia \u00e8 \"Bosco\" (2001), che mescola \"\"soggettivit\u00e0 nel mondo fisico, avvincenti visioni che sfidano il modo in cui ci relazioniamo con l'ambiente\".\n\"Heavy Water: a poem for Chernobyl\" (2004) \"ci lascia scossi e pensierosi.\" (Joan Bakewell, \"New Statesman\", 2004) \u00c8 stata trasmesso su BBC Radio 3, tradotto per \"Vsesvit\" (Ucraina), e trasformato in un film dalla Seventh Art Productions. \"Poetry London\" l'ha valutato tra le prime cinque migliori raccolte di poesie pubblicate quell'anno.\n\"The Stamina of Sheep\" (2002) e \"Fearnought\" rivelano la vena specifica di Petrucci, che mescola le storie locali e la fotografia con la poesia, il tutto in modo avvincente. \"Fearnought\" \u00e8 diventato il soggetto di una trasmissione su BBC Radio 4 il 30 dicembre 2007.\nIl lavoro di traduzione del poeta \u00e8 stato recentemente valutato di notevole valore. La sua selezione di Catullo (2006) non \u00e8 solo \"brillantemente arguta e attuale\" ma inoltre \"fonde insieme la costruzione di Catullo con quella del traduttore, lasciandoci testimoni di un raggio di energia nell'ampia e sicura universalit\u00e0 dell'espressione\"\").\n\"Flowers of Sulphur\" (2007) \"\"\u00e8 estremamente dettagliato. Come per i migliori poeti, il pensiero e le emozioni sono per Petrucci la stessa cosa.\". Dinamica e pensierosa, questa collezione fornisce \"un forte promemoria del perch\u00e9 la poesia \u00e8 una cos\u00ec necessaria forma d'arte.\"\n\"somewhere is january\" (2007) rappresenta un'altra svolta. La sua lirica feroce e moderna rimanda ai poeti progettivisti di Charles Olson, ma ci trasporta allo stesso tempo avanti nel tempo in un innovativo percorso linguistico. Petrucci sta sviluppando una nuova caratteristica voce che \u00e8 \"equilibrata e aggraziata come in un balletto nell'esplorazione dello spazio intellettuale e fisico.\"\"\nPetrucci ha tradotto anche alcuni brani scelti tra la produzione di Saffo e di Eugenio Montale."}
{"id": "1900094", "revid": "281779", "url": "https://it.wikipedia.org/wiki?curid=1900094", "title": "Software verticale", "text": ""}
{"id": "1900096", "revid": "339392", "url": "https://it.wikipedia.org/wiki?curid=1900096", "title": "Raccordo di Pistoia", "text": ""}
{"id": "1900104", "revid": "574302", "url": "https://it.wikipedia.org/wiki?curid=1900104", "title": "Samuel Goldwyn International Award", "text": "Il Samuel Goldwyn International Award venne assegnato al miglior film straniero dalla HFPA (\"Hollywood Foreign Press Association\"). Intitolato a Samuel Goldwyn venne assegnato dal 1959 al 1965. \nI film stranieri vennero premiati negli anni anche con i premi Golden Globe per il miglior film straniero in lingua inglese, Golden Globe per il miglior film straniero in lingua straniera e Golden Globe per il miglior film straniero.\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati titolo italiano (se disponibile), titolo originale e regista."}
{"id": "1900108", "revid": "144796", "url": "https://it.wikipedia.org/wiki?curid=1900108", "title": "Dateo", "text": "Biografia.\nFiglio del magescario Domnatore o Dammatore, fu arciprete della Chiesa Cattedrale di Milano denominata Santa Maria Maggiore, oggi Duomo di Milano; dotato di ingenti mezzi e di animo caritatevole fu il 22 febbraio dell'anno 787 il primo in Italia e forse in Europa a istituire un ospizio per trovatelli o \"esposti\". L'ospizio si trovava lungo l'attuale via Silvio Pellico e aveva il nome di \"Xenodochio\". In essa gli infanti trovatelli erano nutriti da balie, vestiti ed educati fino al settimo anno di et\u00e0 e successivamente avviati a qualche mestiere.\nNell'atto di fondazione, dettato dal Dateo al suddiacono Ansperto e controfirmato da un numero di testimoni, si legge:\n\"\u00abNel nome di Cristo. 22 febbraio 787, tredicesimo anno del regno in Italia di Carlo e Pipino, eccellentissimi Re e Signori nostri. Dateo, arciprete della Santa chiesa Milanese, figlio di un alto ufficiale regio, il defunto Domnatore, con l'aiuto della divina misericordia, vuole stabilmente fondare in questa citt\u00e0 di Milano, presso la chiesa cattedrale, un brefotrofio come opera di santa carit\u00e0 cristiana\u00bb\".\nIn seguito alla costruzione dello \"xenodochio\", Dateo vi fece erigere nei pressi una chiesa detta di San Salvatore in Xenodochio, poi demolita nel 1787 e in cui lo stesso Dateo trov\u00f2 sepoltura. Una lapide, oggi non pi\u00f9 eistente, segnalava il sepolcro dell'arciprete, che recava la seguente iscrizione in latino:\nLa sua personalit\u00e0 \u00e8 ricordata nell'intitolazione di piazzale Dateo, su cui si affaccia l'ex brefotrofio provinciale, inaugurato nel 1912 e oggi sede di alcuni uffici amministrativi della Provincia di Milano, e sotto il quale si trova l'omonima stazione del passante ferroviario di Milano."}
{"id": "1900116", "revid": "399", "url": "https://it.wikipedia.org/wiki?curid=1900116", "title": "Scopatori segreti", "text": "I domestici pontifici (o cubicolari) sono inservienti del Papa e membri della Famiglia Pontificia al diretto servizio del Papa. La loro denominazione, anticamente scopatori segreti, \u00e8 originata dalla funzione specifica di cura e pulizia degli ambienti privati del Sommo Pontefice. Rispondono agli ordini dell'Aiutante di camera di Sua Santit\u00e0.\nStoria.\nGli Scopatori Segreti, come i loro colleghi Sediari Pontifici, appartenevano alla classe dei Parafrenieri Pontifici. Successivamente vennero separati organizzativamente, attendendo agli ordini dell'Aiutante di camera di Sua Santit\u00e0 anzich\u00e9 a quelli del Decano di Sala dell'Anticamera Pontificia. \nLa loro funzione \u00e8 la cura e pulizia degli ambienti del sommo pontefice, presso l'Appartamento Pontificio nel Palazzo Apostolico e presso la Domus Sanctae Marthae. Durante il periodo estivo i domestici pontifici, al pari dei sediari, seguono e assistono il papa nella sua residenza estiva di Castel Gandolfo. I domestici pontifici sono diretti dall'aiutante di camera, scelto solitamente tra i domestici con maggiore anzianit\u00e0 di servizio. In quanto famigli del papa come i loro colleghi sediari, i domestici pontifici hanno la propria sede all'interno del Palazzo Apostolico e condividono l'uso della sala nell'appartamento del papa indicata come sala dei sediari o sala dei parafrenieri pontifici.\nL'incarico di cubiculario pontificio veniva anticamente notificata al nominato dal maggiordomo di sua santit\u00e0 dopo un visto della Segreteria di Stato. Con la riforma contenuta nella lettera apostolica Pontificalis Domus, promulgata da papa Paolo VI nel marzo 1968, venne soppressa la secolare corte pontificia, le cui storiche funzioni vennero assorbite dalla prefettura apostolica, che riprese l'antica denominazione di prefettura della casa pontificia. Pertanto vennero riformate alcune procedure che permisero agli inservienti di essere nominati con semplice biglietto di nomina del nuovo prefetto della casa pontificia, su delega del pontefice.\nUniforme.\nAnticamente indossavano un costume di foggia rinascimentale in seta damascata di taglio simile a quello dei sediari pontifici, a tinta violacea con bordature nere. Durante le uscite e nelle trasferte a Castel Gandolfo i domestici pontifici indossavano una zimarra e un mantello di colore scuro bordato in seta viola. Indossavano inoltre un caratteristico copricapo a forma di tocco con coccarda. \nIn seguito alla riforma post-conciliare attuata da papa Paolo VI nel 1968, mutarono denominazione in Domestici pontifici. L'attuale divisa dei domestici pontifici, entrata in vigore nel 1972, \u00e8 costituita da un abito scuro con gilet in tinta unita, guanti, camicia bianca e cravatta nera."}
{"id": "1900121", "revid": "1437331", "url": "https://it.wikipedia.org/wiki?curid=1900121", "title": "Tab\u00f9 dell'incesto", "text": "Il tab\u00f9 dell'incesto esprime la proibizione, stabilita in modo pressoch\u00e9 universale in ogni cultura ed etnia umana, della pratica dell'incesto, vale a dire il divieto d'intrattenere attivit\u00e0 sessuali o di contrarre matrimonio tra soggetti che, all'interno di una data societ\u00e0, sono legati da rapporti di parentela stretta. Le teorie proposte per spiegare l'origine e le ragioni di questo tab\u00f9 sono molte, alcune delle quali mirano a determinare se la sua esistenza sia un universale culturale o solo la caratteristica di alcuni specifici gruppi sociali.\nIl punto di vista etnografico.\nLa citazione che segue, tratta da uno dei pi\u00f9 accreditati manuali di ricerca etnografica, illustra chiaramente il taglio con cui l'etnografia si \u00e8 occupata della questione:\nSecondo quanto emerge da queste affermazioni, l'antropologia si occupa di quell'area al confine tra le norme culturali e i comportamenti effettivi. Le ricerche degli etnografi hanno mostrato come l'incesto avvenga proprio in quelle societ\u00e0 in cui esiste la proibizione. La maggior parte degli studi condotti si concentra sull'incesto fratello-sorella, ed esclude dal divieto molte altre forme. La questione \u00e8 tuttavia complessa, poich\u00e9 le diverse societ\u00e0 presentano spesso una diversa estensione del concetto di \u201cfratellanza\u201d, e molti tipi di parentela sono di fatto intesi quali esempi di relazione fratello-sorella anche in presenza di una consanguineit\u00e0 non ravvicinata. Ancora: la definizione di incesto \u00e8 di solito riferita a una relazione sessuale completa, ma questo non significa che non possano esistere altre forme di sessualit\u00e0 condannate o prescritte. La maggior parte degli studi finisce quindi per occuparsi pi\u00f9 delle norme legate al matrimonio, che del comportamento sessuale in s\u00e9 e per s\u00e9. Ci\u00f2 significa che l'indagine viene condotta non tanto considerando il fenomeno dell'incesto in s\u00e9, ma pi\u00f9 che altro domandando ai membri della societ\u00e0 studiata cosa esso sia per loro e quali siano le sue conseguenze. Ci\u00f2 che ne risulta \u00e8 semplicemente la mappa delle relazioni sociali presenti all'interno di quella specifica comunit\u00e0. \nIl testo citato offre anche l'occasione per un'altra deduzione: la relazione fra le pratiche sessuali e quelle matrimoniali \u00e8 complessa; entrambe sono regolate da diversi tipi di divieto. In altre parole, sebbene valga la regola di base per cui viene proibita una certa relazione sessuale o un certo matrimonio, anche altri tipi di sessualit\u00e0 potrebbero essere soggette a divieto e soggette ad altrettante specifiche sanzioni.\nPer esempio, gli abitanti delle isole Trobriand proibiscono sia le relazioni sessuali madre-figlio, sia quelle padre-figlia, ma esse vengono definite in modo diverso. Solo la relazione madre-figlio rientra nella categoria di quelle vietate fra membri di uno stesso clan, e questo in funzione del fatto che la societ\u00e0 di Trobriand \u00e8 matrilineare; i figli appartengono al clan della madre, non a quello del padre. Quindi, allo stesso modo, anche la relazione sessuale zia-nipote (o tra cugini per parte di madre) \u00e8 considerata incestuosa, mentre non \u00e8 cos\u00ec per la relazione tra cugini per parte di padre. Di conseguenza, la relazione nipote-zia per parte di madre \u00e8 concessa se rimane su un piano di seduttivit\u00e0 o occasionalit\u00e0, mentre la relazione tra cugini per parte di padre pu\u00f2 aspirare anche al matrimonio o a una relazione sessuale completa.\nAltri esempi di altre societ\u00e0 mostrano quanto il concetto di incesto sia ampio. Nella societ\u00e0 cinese esiste un tab\u00f9 molto forte riguardo al matrimonio tra persone che hanno lo stesso cognome, anche se sono parenti alla lontana. Allo stesso modo, in alcune zone, e in territori circoscritti esiste anche il tab\u00f9 del matrimonio tra persone il cui cognome rivela un'appartenenza a clan alleati, anche risalente a un passato molto lontano. Ancora: se in alcune aree il matrimonio fra primi cugini \u00e8 vietato, in altre \u00e8 invece considerato accettabile o perfino legale.\nPerch\u00e9 esiste il tab\u00f9 dell'incesto.\nSebbene gli antropologi abbiano osservato e studiato le violazioni del tab\u00f9 \u2013 ovvero gli effettivi casi di incesto \u2013 sembra siano pi\u00f9 interessati alla questione formale del divieto secondo le caratteristiche locali, che alle specificit\u00e0 dell'evento stesso e di ci\u00f2 che esso scatena. Tale impostazione mira a rispondere a due questioni: a) data la variet\u00e0 delle definizioni di incesto e dei tipi di relazione vietate nelle diverse societ\u00e0 \u00e8 possibile rintracciare uno schema generale o una funzione universale di questo tab\u00f9? b) assunto che il reato di incesto \u00e8 molto frequente nella quasi totalit\u00e0 delle societ\u00e0, perch\u00e9 esistono i divieti? La questione degli effetti che l'incesto pu\u00f2 avere sulle persone specifiche, invece, viene lasciata alla psicologia. \nUna risposta sociale.\nSecondo alcuni l'osservanza del tab\u00f9 diminuirebbe l'incidenza dei difetti congeniti causati dall'accoppiamento tra consanguinei; una societ\u00e0 in grado di osservare questo andamento potrebbe optare per l'istituzione del divieto. Ma gli antropologi escludono questa spiegazione; infatti l'accoppiamento tra consanguinei non determina necessariamente dei difetti congeniti, e incrementa invece la frequenza di omozigoti. Il codice omozigote di un difetto congenito dar\u00e0 origine quindi a figli concretamente affetti da quel difetto, ma un codice omozigote sano, al contrario, diminuir\u00e0 la frequenza della malformazione. Se il bambino nasce con un certo difetto congenito ereditario, morir\u00e0 o verr\u00e0 ucciso prima che si riproduca. In definitiva, quindi, l'effetto ultimo dell'accoppiamento tra consanguinei sarebbe la diminuzione della frequenza del gene difettoso nella popolazione.\nLa prima obiezione a questa lettura, per\u00f2, \u00e8 che essa \u00e8 frutto di una comprensione avanzata e precisa della genetica, e solo una societ\u00e0 evoluta in questo senso potrebbe riconoscere questo potenziale vantaggio rappresentato dall'incesto. Al contrario, \u00e8 abbastanza facile osservare il dato opposto, ovvero l'incremento della diffusione dei difetti congeniti.\nLa seconda obiezione proviene dai dati di osservazione sul campo. Secondo gli antropologi, nelle isole Trobriand, i cugini, siano essi per parte di madre o di padre, sono comunque geneticamente equidistanti, e quindi la proibizione della relazione non pu\u00f2 essere basata su una questione di vicinanza biologica.\nSecondo il sociologo Ian Robertson, ci sono tre principali ragioni sociali che giustificano l'universalit\u00e0 culturale dell'incesto. \nInnanzitutto, i primi esseri umani \u2013 la cui vita si svolgeva in piccoli clan di cacciatori e raccoglitori \u2013 al fine di proteggersi, stabilivano spesso alleanze con altri piccoli gruppi, e per questo obbligavano i figli a sposarsi con membri di famiglie esterne, allargando i propri legami sociali e assicurandosi un aiuto per i tempi di carestia o per situazioni di pericolo; se fossero rimasti isolati l'alternativa era soccombere. Nelle societ\u00e0 tradizionali, il matrimonio era dunque un'alleanza funzionale pi\u00f9 che una questione di amore tra individui. \u00c8 quest'impostazione che ha dato vita al costume del matrimonio combinato dai genitori quando i figli sono ancora piccoli, o perfino non ancora nati. \nLa seconda ragione che giustificherebbe l'esistenza del tab\u00f9 dell'incesto \u00e8 la necessit\u00e0 di creare un ordine all'interno della famiglia stessa, organizzando e istituzionalizzando le relazioni fra i membri, altrimenti a rischio di un'insostenibile confusione: \u00abIl figlio incestuoso dell'unione padre-figlia risulterebbe essere fratello della propria stessa madre, e figlio della propria stessa sorella, nonch\u00e9 figliastro della propria nonna, e perfino fratello del proprio zio e nipote del proprio padre\u00bb (Kingsley Davis). \nLa terza ragione invece riguarda il problema della rivalit\u00e0 sessuale fra i membri della famiglia. Essa rischierebbe di mettere in crisi i normali ruoli e l'assetto consueto del nucleo sociale di base, il quale, sottoposto a una tensione continua, potrebbe disgregarsi. Per esempio, il padre si troverebbe in una condizione di conflitto tra l'esercizio dell'autorit\u00e0 nei confronti della figlia, e il proprio ruolo di amante. A sua volta, la madre potrebbe essere gelosa di entrambi, e un eventuale figlio sarebbe proprio al centro di queste complesse relazioni. In definitiva, il tab\u00f9 dell'incesto si \u00e8 sviluppato e ha resistito nel tempo perch\u00e9 vitale alla sopravvivenza della famiglia e quindi della societ\u00e0 stessa. Naturalmente, n\u00e9 le societ\u00e0 tradizionali n\u00e9 quelle moderne si rendono conto coscientemente di tali ragioni, ma accettano il tab\u00f9 come naturale e morale.\nPsicologia evoluzionistica e effetto Westermarck.\nSecondo altre teorie, la ragione del tab\u00f9 dell'incesto risiede in una naturale repulsione psicologica alla messa in atto della relazione tra consanguinei. Da questo punto di vista, e secondo gli psicologi evoluzionisti il divieto non nasce in funzione di una censura sociale, ma piuttosto a causa di alcuni geni preposti all'evitamento della sessualit\u00e0 tra parenti. Questi geni assicurerebbero anche la salute dei figli eventualmente nati da un rapporto incestuoso. Un altro fattore rilevante \u00e8 invece legato ai molti aspetti ancora poco noti che riguardano il sesso, e che rendono la riproduzione sessuale vantaggiosa in contrapposizione, per esempio, a una riproduzione a-sessuale. In ogni caso, qualunque siano questi vantaggi, sembra certo che l'incesto li ridurrebbe. I geni che prevengono l'incesto tendono comunque a essere maggiormente presenti in organismi che possono fare affidamento su questi vantaggi, e di conseguenza tendono a prosperare. Gli psicologi evoluzionisti sostengono che l'effetto Westermarck \u2013 ossia la naturale repulsione sessuale che si sviluppa nell'et\u00e0 matura tra individui cresciuti insieme durante l'infanzia\u00a0\u2013 sia in parte legato proprio a ragioni genetiche. Tuttavia, davanti all'indubitabile ed effettivo accadere di casi di incesto, la maggior parte degli antropologi non \u00e8 d'accordo: al contrario, sarebbe proprio il tab\u00f9 stesso la causa di una repulsione, di fatto, solo psicologica.\nEndogamia ed esogamia.\nSecondo Claude L\u00e9vi-Strauss il tab\u00f9 dell'incesto \u00e8, in pratica, la proibizione dell'endogamia, il cui effetto, quindi, \u00e8 l'incoraggiamento dell'esogamia. Grazie a quest'ultima, la famiglia \u00e8 in grado di stabilire relazioni esterne che rafforzano la solidariet\u00e0 sociale. L\u00e9vi-Strauss espresse ampiamente questa teoria dell'alleanza nel suo \"Le strutture elementari della parentela\" (1949). Negli anni cinquanta, essa diede vita a un ampio dibattito, ed esercit\u00f2 grande fascino sugli antropologi, poich\u00e9 di fatto studiava il tab\u00f9 dell'incesto e il problema del matrimonio per rispondere, invece, ad altre questioni considerate al centro della disciplina: come pu\u00f2 un antropologo tracciare una mappa delle relazioni sociali di una comunit\u00e0 data? E come queste relazioni promuovono o minano la solidariet\u00e0 sociale? Un consenso unanime sulla teoria dell'alleanza non \u00e8 mai stato raggiunto, e, di fatto, il processo di decolonizzazione dell'Africa, dell'Asia, e dell'Oceania ha spostato l'interesse degli antropologi su questioni diverse, spingendo in secondo piano la necessit\u00e0 di tracciare un quadro organizzato delle relazioni sociali di ambiti locali ristretti."}
{"id": "1900124", "revid": "86599", "url": "https://it.wikipedia.org/wiki?curid=1900124", "title": "C/1948 L1 Honda-Bernasconi", "text": "La Cometa Honda-Bernasconi, formalmente indicata come C/1948 L1 (Honda-Bernasconi), \u00e8 una cometa non periodica scoperta il 3 giugno 1948 dagli astrofili Minoru Honda, giapponese, e Giovanni Bernasconi, italiano; al momento della scoperta la cometa era di 3.5a. La cometa, scoperta visualmente da Honda, e con un binocolo 15 x 60 da Bernasconi, era la quarta scoperta da Honda e la seconda da Bernasconi: in realt\u00e0 si tratta della terza cometa scoperta da Bernasconi ma la prima non gli fu riconosciuta a causa di problemi di comunicazioni durante la Seconda guerra mondiale.\nLa luminosit\u00e0 della cometa \u00e8 diminuita molto pi\u00f9 velocemente di quanto calcolato nelle effemeridi, indizio di una probabile disgregazione della cometa."}
{"id": "1900125", "revid": "729019", "url": "https://it.wikipedia.org/wiki?curid=1900125", "title": "Spasmo esofageo diffuso", "text": "Lo spasmo esofageo diffuso, chiamato anche pseudodiverticolosi spastica, esofago a cavaturaccioli, esofago a corona di rosario \u00e8 una discinesia dell'esofago.\nEpidemiologia.\nL'incidenza varia a seconda degli studi (4-7%) anche se comunque rimane rara la sua manifestazione.\nSintomatologia.\nI sintomi e i segni clinici presentano dolore toracico (da non confondere con l'angina pectoris) e disfagia.\nLa patologia pu\u00f2 coesistere con la malattia da reflusso gastroesofageo.\nDiagnosi.\nVa effettuata con manometria e RX con pasto baritato in cui si vede il tipico aspetto a cavatappi che da anche il nome alla patologia.\nIn ambito di diagnosi differenziale, tra le altre bisogna distinguere lo spasmo esofageo dall'ischemia miocardica.\nTerapia.\nAlcuni farmaci come la nitroglicerina e gli anticolinergici possono avere effetti terapeutici; vengono utilizzati anche calcio-antagonisti per via orale:"}
{"id": "1900126", "revid": "682087", "url": "https://it.wikipedia.org/wiki?curid=1900126", "title": "Pseudodiverticolosi spastica", "text": ""}
{"id": "1900127", "revid": "287204", "url": "https://it.wikipedia.org/wiki?curid=1900127", "title": "Sringeri", "text": "Sringeri \u00e8 una suddivisione dell'India, classificata come \"town panchayat\", di 4.253 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 13\u00b0 25' 0 N e 75\u00b0 15' 0 E e ha un'altitudine di 671 .\nSociet\u00e0.\nEvoluzione demografica.\nAl censimento del 2001 la popolazione di Sringeri assommava a 4.253 persone, delle quali 2.221 maschi e 2.032 femmine. I bambini di et\u00e0 inferiore o uguale ai sei anni assommavano a 351, dei quali 175 maschi e 176 femmine. Infine, coloro che erano in grado di saper almeno leggere e scrivere erano 3.515, dei quali 1.911 maschi e 1.604 femmine."}
{"id": "1900132", "revid": "729019", "url": "https://it.wikipedia.org/wiki?curid=1900132", "title": "Tangenziale Est di Pistoia", "text": "La tangenziale Est di Pistoia \u00e8 una strada provinciale (SP47) della provincia di Pistoia.\nDescrizione.\nDotata di carreggiata doppia, con due corsie per ogni senso di marcia separate da new-jersey in cemento, collega la zona sud-est della citt\u00e0 alla zona nord-est ed ha 2 uscite con una lunghezza di 2,5\u00a0km. Fa parte dell'anello viario intorno alla citt\u00e0, che avr\u00e0 una lunghezza di circa 14\u00a0km, il quale verr\u00e0 completato con la strada d'interquartiere a nord (ampia strada a due corsie), che avr\u00e0 la funzione di tangenziale Nord, una parte della quale \u00e8 gi\u00e0 stata realizzata dall'uscita Pistoia-Viale Europa del raccordo autostradale di Pistoia sino a via di Collegigliato, da dove dovr\u00e0 essere costruito l'ultimo tratto fino al congiungimento con la tangenziale Est, completando cos\u00ec il sistema viario ad anello intorno alla citt\u00e0."}
{"id": "1900134", "revid": "38120", "url": "https://it.wikipedia.org/wiki?curid=1900134", "title": "Fratello sole sorella luna", "text": ""}
{"id": "1900136", "revid": "110157", "url": "https://it.wikipedia.org/wiki?curid=1900136", "title": "Kose da Grandi", "text": "Kose da Grandi \u00e8 un EP della cantante italiana Irene Grandi, pubblicato in allegato alla rivista TRIBE n\u00b0 36 nel mese di ottobre del 2002.\nL'album.\nQuesto mini album dalla copertina di cartone \u00e8 un rifacimento a Irek del 2001; il suo singolo di lancio, \"Sconvolto cos\u00ec\", \u00e8 il primo della discografia dell'artista ad avere anche delle tracce video e rappresenta una rarit\u00e0 per i collezionisti.\nTracce.\nAudio\nVideo"}
{"id": "1900149", "revid": "287204", "url": "https://it.wikipedia.org/wiki?curid=1900149", "title": "Hr\u00f3lfr Gautreksson", "text": "Hr\u00f3lfr Gautreksson \u00e8 un leggendario re dei Geati che compare nella \"Hr\u00f3lfs saga Gautrekssonar\" (\"Saga di Hr\u00f3lfr Gautreksson\") e probabilmente anche nell\"Hyndlulj\u00f3\u00f0\" (\"Lai di Hyndla\").\nLa \"Hr\u00f3lfs saga Gautrekssonar\" narra che Hr\u00f3lfr era figlio di re Gautrekr, e che, quando suo padre mor\u00ec, suo fratello Ketill divenne re. Hr\u00f3lfr corteggi\u00f2 ed infine spos\u00f2 la figlia di re Eir\u00edkr di Svezia, \u00deornbj\u00f6rg, una violenta e fiera skjaldm\u00f6. Pi\u00f9 tardi succedette a suo fratello come re dei Geati.\nC'\u00e8 anche una strofa isolata nell\"Hyndlulj\u00f3\u00f0\" dove compare un certo Hr\u00f3lfr il Vecchio; i nomi \u00deorir Scudo-d'Acciaio e Gr\u00edmr che compaiono in essa mostrano che quei versi si riferiscono probabilmente ai \u00deorir e Gr\u00edmr \u00deorkelsson che compaiono insieme a Hr\u00f3lfr nella \"Hr\u00f3lfs saga Gautrekssonar\", e che Hr\u00f3lfr il Vecchio \u00e8 probabilmente da identificarsi con Hr\u00f3lfr Gautreksson."}
{"id": "1900150", "revid": "287204", "url": "https://it.wikipedia.org/wiki?curid=1900150", "title": "Arcot", "text": "Arcot \u00e8 una citt\u00e0 dell'India di 50.267 abitanti, situata nel distretto di Vellore, nello stato federato del Tamil Nadu. Il suo agglomerato urbano raggiunge i 126.671 abitanti e perci\u00f2 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 12\u00b0 54' 0 N e 79\u00b0 19' 60 E e ha un'altitudine di 163 .\nSociet\u00e0.\nEvoluzione demografica.\nAl censimento del 2001 la popolazione di Arcot assommava a 50.267 persone, delle quali 25.173 maschi e 25.094 femmine. I bambini di et\u00e0 inferiore o uguale ai sei anni assommavano a 5.460, dei quali 2.868 maschi e 2.592 femmine. Infine, coloro che erano in grado di saper almeno leggere e scrivere erano 37.624, dei quali 20.376 maschi e 17.248 femmine.\nStoria.\nFu capitale del nababbo del Carnatico."}
{"id": "1900154", "revid": "287204", "url": "https://it.wikipedia.org/wiki?curid=1900154", "title": "Hrolfr Gautreksson", "text": ""}
{"id": "1900155", "revid": "480457", "url": "https://it.wikipedia.org/wiki?curid=1900155", "title": "Osmussaar", "text": "Osmussaar (in svedese: \"Odensholm\") \u00e8 un'isola estone, situata nel Mar Baltico a 7,5\u00a0km dalla costa dell'Estonia nel comune di Noarootsi, Contea di L\u00e4\u00e4nemaa. Attualmente ospita solo due residenti.\nGeografia fisica.\nSi estende per un'area di 4,87\u00a0km\u00b2.\nStoria.\nL'isola \u00e8 intitolata ad Odino, il quale, secondo una leggenda, \u00e8 sepolto sull'isola. Prima dell'occupazione sovietica dell'Estonia durante la seconda guerra mondiale sull'isola abitavano 130 persone, principalmente estoni di origine svedese.\nNel 1940 tutti gli abitanti furono costretti ad abbandonare l'isola quando l'Armata Rossa fond\u00f2 una propria base sull'isola. \nOsmussaar fu l'ultimo baluardo estone ad arrendersi all'invasione tedesca del 1941.\nRiserva naturale dal 1991.\nDal 1991 l'isola di Osmussaar \u00e8 una riserva naturale. Quando l'Estonia restaur\u00f2 l'indipendenza (nel 1991) venne stabilito di non rendere ai legittimi proprietari il possesso dei propri beni confiscati nel 1940. Fu stabilita invece la compensazione con terreni e propriet\u00e0 in altre zone di Noarootsi, comune estone di cui l'isola fa amministrativamente parte."}
{"id": "1900159", "revid": "767487", "url": "https://it.wikipedia.org/wiki?curid=1900159", "title": "Maarja-Liis Ilus", "text": "Biografia.\nHa vinto per 2 volte consecutivamente l'Eurolaul, la prima nel 1996 con la canzone \"Kaelakee h\u00e4\u00e4l\" cantata insieme ad Ivo Linna, e nel 1997 da sola con la canzone \"Keelatud maa\". Ha rappresentato due volte l'Estonia all'Eurovision, terminando in 5\u00aa e 8\u00aa posizione. Ci\u00f2 le ha permesso di ottenere un considerevole airplay in numerosi paesi europei, come Germania, Svezia, Norvegia e Danimarca, diventando naturalmente molto popolare nella stessa Estonia."}
{"id": "1900160", "revid": "114325", "url": "https://it.wikipedia.org/wiki?curid=1900160", "title": "Hr\u00f3lfr il Vecchio", "text": ""}
{"id": "1900161", "revid": "287204", "url": "https://it.wikipedia.org/wiki?curid=1900161", "title": "Hrolfr il Vecchio", "text": ""}
{"id": "1900162", "revid": "48193", "url": "https://it.wikipedia.org/wiki?curid=1900162", "title": "Clip vascolari", "text": ""}
{"id": "1900165", "revid": "1983214", "url": "https://it.wikipedia.org/wiki?curid=1900165", "title": "New Hope", "text": "New Hope (\"nuova speranza\" in lingua inglese) pu\u00f2 riferirsi a:"}
{"id": "1900168", "revid": "22475", "url": "https://it.wikipedia.org/wiki?curid=1900168", "title": "Gabrielle Lang", "text": ""}
{"id": "1900172", "revid": "223320", "url": "https://it.wikipedia.org/wiki?curid=1900172", "title": "Quamzin Kravshera", "text": ""}
{"id": "1900173", "revid": "767487", "url": "https://it.wikipedia.org/wiki?curid=1900173", "title": "Jackpot (Marvel Comics)", "text": "Jackpot \u00e8 un personaggio dei fumetti pubblicato dalla Marvel Comics di cui due personaggi hanno indossato i panni:\nBiografia del personaggio.\nSara Ehret.\nLa prima Jackpot, Sara Ehret, era una ragazza con poteri ottenuti tramite un esperimento genetico andato male. Si arruol\u00f2 nell'Iniziativa e complet\u00f2 l'addestramento, ma abbandon\u00f2 presto l'attivit\u00e0 di supereroina perch\u00e9 credeva non facesse per lei.\nIntanto, una ragazza con precedenti per possesso di stupefacenti, tale Alana Jobson, si era stancata della sua vita, e voleva cambiare ed essere un eroe. Non avendo poteri compr\u00f2 la licenza e l'identit\u00e0 di Jackpot da Sara Ehret e si mise a svolgere l'attivit\u00e0 di vigilante, potenziata da un cocktail di droghe.\nHa aiutato alcune volte l'Uomo Ragno e gli ha detto di chiamarsi Sara Ehret, cos\u00ec Peter si \u00e8 recato a casa di questa Sara che gli ha chiuso la porta in faccia.\nSara Ehret \u00e8 anche amica di Mary Jane, come si \u00e8 visto in paparazzo.\nSecret Invasion.\nMentre l'Uomo Ragno si trova nella Terra Selvaggia a combattere gli Skrull insieme ai Nuovi Vendicatori, Jackpot\nviene attaccata da un Super Skrull con il potere dei Sinistri Sei. Riesce a sconfiggerlo congelandolo in una cella frigorifera.\nStoria di due Jackpot.\nDopo \"Secret Invasion\", l'Uomo Ragno \u00e8 ancora deciso a scoprire l'identit\u00e0 di Jackpot.\nMentre combatte con un rapinatore di banche di nome Blindside, sopraggiunge Jackpot e inizia ad ostacolarlo, sostenendo che quel criminale fa parte del suo \"parco nemici\". I due non riescono a collaborare e l'Uomo Ragno viene accecato dai poteri di Blindside. Jackpot perde tempo ad aiutarlo e il nemico scappa. Arriva la polizia e Jackpot impedisce che l'Uomo Ragno venga catturato, poi se ne va, lasciando in terra il bicchiere dove ha bevuto. L'Uomo Ragno decide allora di recarsi da Mr. Fantastic, che gli d\u00e0 un antidoto per il veleno di Blindside e gli dice che quel veleno \u00e8 brevettato dal magnate Walter Declun, un uomo sul quale Jackpot stava investigando. Peter va quindi ad intervistarlo insieme a Betty Brant, e chiede a quest'ultima di far rilevare le impronte digitali sul bicchiere di Jackpot.\nNon ottiene nulla dall'intervista, ma scopre l'identit\u00e0 di Jackpot, Alana Jobson. Entra in casa sua e scopre le droghe che utilizza, ma viene scoperto da Alana che lo colpisce e successivamente gli spiega tutta la storia. L'Uomo Ragno le dice di smettere di fingere, perch\u00e9 si sta mettendo solo in pericolo. Jackpot gli consegna allora un dossier su Walter Declun, nel quale trova anche l'indirizzo di casa di Blindside. Decide di andare a casa sua e inizia una lotta con il criminale, che trovandosi in svantaggio per via dell'antidoto di Reed, viene soccorso da Commanda, la sua ragazza. L'Uomo ragno si trova in svantaggio contro i due, ma viene salvato da Alana, che viene per\u00f2 subito accecata da Blindside. Peter le somministra allora l'antidoto e insieme hanno la meglio e sconfiggono i due.\nMentre stanno andando via Jackpot ha un infarto, causato da un'overdose, e muore. L'Uomo Ragno furioso accusa Sara Ehret della morte di Alana. Lei si difende dicendo che non voleva quella responsabilit\u00e0, mentre Alana s\u00ec, ma l'Uomo Ragno ribatte dicendo che quelli come loro non hanno scelta e se ne va. La storia si chiude con Sara Ehret che guarda il suo costume da Jackpot.\nPoteri e abilit\u00e0.\nIn base a ci\u00f2 che si \u00e8 visto in \"Secret Invasion\", Alana ha una super-forza e un'agilit\u00e0 sovrumani, oltre ad una resistenza ai colpi e alle ferite fuori dal comune, grazie a delle droghe che assume. Non sono noti i poteri di Sara, ma si pu\u00f2 dedurre che siano gli stessi."}
{"id": "1900176", "revid": "864416", "url": "https://it.wikipedia.org/wiki?curid=1900176", "title": "Equazione alle differenze", "text": "Le equazioni alle differenze rappresentano la formulazione discreta della controparte continua, costituita dalle equazioni differenziali ordinarie (ODE), qualora si sia effettuata una discretizzazione del dominio di definizione della funzione incognita che costituisce la soluzione all'equazione data.\nIntroduzione al problema.\nConsideriamo delle equazioni differenziali ordinarie di ordine formula_1, nella forma implicita generale (assieme alle opportune formula_1 condizioni iniziali):\nla cui soluzione \u00e8 rappresentata dalla funzione incognita formula_4, definita in un dominio formula_5 contenuto o al pi\u00f9 coincidente con l'insieme dei numeri reali, e a valori in un codominio formula_6, anch'esso contenuto o al pi\u00f9 coincidente con l'insieme dei numeri reali. Affinch\u00e9 formula_7 costituisca la soluzione della formula_8, per ogni formula_9 nell'insieme formula_5, questa dovr\u00e0 necessariamente appartenere allo spazio funzionale formula_11, definite in formula_5, ed ivi continue e derivabili (fino all'ordine formula_1). \nVogliamo ora interessarci a ricercare la soluzione formula_7 dell'equazione differenziale formula_8 soltanto in un sottoinsieme del dominio formula_5 di definizione della stessa, ovvero soltanto per determinati valori di formula_9. Un caso tipico \u00e8 quello per cui i punti in cui si desidera conoscere la formula_7 risultano equispaziati tra loro: ci\u00f2 equivale ad effettuare una decomposizione formula_19 periodica del dominio formula_5 del tipo formula_21, in cui si avr\u00e0 formula_22, per ogni formula_23 (dove formula_24 \u00e8 il periodo della decomposizione). Naturalmente, a seconda che formula_5 sia limitato o meno, tale sar\u00e0 anche formula_19: nel primo caso, formula_19 sar\u00e0 un insieme (ordinato) finito, mentre nel secondo caso sar\u00e0 un insieme (ordinato) numerabile. \u00c8 chiaro allora che potremo omettere la variabile formula_9 nell'indicare l'insieme formula_19 e riferirsi ai singoli elementi ordinati di quest'ultimo attraverso un indice intero formula_30 che ne individui la posizione al suo interno, ovvero, supponendo di includere anche lo formula_31 (a meno di semplici traslazioni) in formula_19, si avr\u00e0 formula_33. Abbiamo ottenuto dunque la \"sequenza\" formula_34.\nEquazioni alle differenze finite del primo ordine.\nIl passo successivo consiste nel \"tradurre\" discretamente le operazioni di derivazione della funzione incognita formula_7 che compaiono nella formula_8. A tal proposito, prendiamo come esempio la derivata prima e consideriamo il generico punto formula_37 appartenente a formula_5, che supponiamo essere anche un elemento di formula_19. Essendo formula_7 appartenente a formula_11, essa sar\u00e0 derivabile in formula_37, in cui esisteranno, finite, derivata destra e sinistra, uguali naturalmente tra loro. Avremo pertanto:\nApprossimiamo la derivata prima con il suo rapporto incrementale destro, ovvero, se formula_44, si potr\u00e0 scrivere:\nGeneralizzando la formula_46 ad un punto qualsiasi formula_30 appartenente a formula_19 (formula_49), si potr\u00e0 scrivere:\nLa formula_51 rappresenta la \"differenza finita prima in avanti\" di formula_7 in formula_49; l'errore che si commette nell'approssimare la derivata col rapporto incrementale sar\u00e0 naturalmente tanto minore quanto pi\u00f9 formula_24 \u00e8 piccolo.\nPer quanto detto a proposito della formula_55, approssimiamo ora la derivata prima con il suo rapporto incrementale sinistro, ovvero, se formula_56, si potr\u00e0 scrivere:\nGeneralizzando la formula_58 ad un punto qualsiasi formula_30 appartenente a formula_19 (formula_49), si potr\u00e0 scrivere:\nLa formula_63 rappresenta la \"differenza finita prima all'indietro\" di formula_7 in formula_49. Le formule formula_51 e formula_63 sono due modi possibili per discretizzare l'operazione di derivazione e che ci hanno condotto, in modo naturale, ad esprimere la formula_68 in funzione del periodo di decomposizione formula_24 dell'intervallo formula_5, e dei valori di formula_7 nel punto di derivazione considerato formula_72 e nel punto immediatamente dopo (o immediatamente prima) che compare nell'ordinamento di formula_19. Possiamo dunque, intanto, interpretare la formula_8, nel caso in cui formula_75, nel caso discreto come:\nse si \u00e8 utilizzata la formula_51 per approssimare la derivata prima, o come:\nse si \u00e8 utilizzata la formula_63 per approssimare la derivata prima. Le formule formula_80 e formula_81 rappresentano due equazioni alle differenze finite del primo ordine, in forma implicita. \nSi noti che, cos\u00ec come nel caso continuo abbiamo bisogno di una condizione iniziale formula_82 per risolvere una generica ODE del primo ordine, allo stesso modo necessitiamo di una condizione iniziale formula_83 per risolvere una generica equazione alle differenze finite del primo ordine. Equazioni simili sono risolvibili in modo molto semplice; vediamone un esempio:\nSi tratta di un'equazione alle differenze finite, del primo ordine, omogenea, lineare, a coefficienti costanti (non dipendono dalla variabile indipendente formula_1). Si noti che abbiamo esplicitamente limitato lo studio della soluzione della formula_86 a quei valori di formula_1 appartenenti a formula_88. Prendiamo come condizione iniziale formula_89 e procediamo ricorsivamente:\nPossiamo gi\u00e0 ricavare una forma esplicita per la soluzione formula_94, ovvero formula_95, per formula_96, e che rappresenta di fatto una successione a termini di segno alterno e convergente a formula_31 per formula_1 tendente a formula_99 . La radice dell'equazione algebrica omogenea associata alla formula_86, ovvero formula_101, viene tipicamente chiamata \"polo\" dell'equazione. \nTutte le equazioni alle differenze, lineari e a coefficienti costanti, di ordine qualsiasi, una volte note tutte le condizioni iniziali, possono essere risolte ricorsivamente. \nPer completare la \"discretizzazione\" della formula_8, dobbiamo discretizzare le restanti derivate: questo viene fatto in maniera analoga a quanto visto per l'approssimazione della derivata prima, utilizzando i rapporti incrementali formula_30-esimi della derivata formula_104-esima in modo progressivo. Si arriva dunque a poter scrivere la forma implicita di una generica equazione alle differenze finite, di ordine formula_1:\navendo supposto di utilizzare sempre le differenze finite prime all'indietro per l'approssimazione delle derivate.\nLe equazioni alle differenze vengono introdotte in modo naturale nello studio di fenomeni che avvengono con cadenza periodica (o comunque approssimabili o descrivibili con modelli matematici di tipo discreto); in particolare, si prestano molto bene a descrivere il comportamento dinamico di sistemi tempo-discreti o spazio-discreti nell'elaborazione dei segnali e nei controlli automatici. Per questi casi, particolarmente importanti sono le equazioni alle differenze finite \"lineari\" e a \"coefficienti costanti\": tali propriet\u00e0, infatti, riflettono in modo naturale le caratteristiche del sistema di cui l'equazione (o il sistema di equazioni) ne rappresenta il modello matematico. La linearit\u00e0 discende dall'omonima propriet\u00e0 del sistema che si sta descrivendo, mentre la costanza dei coefficienti rispetto al tempo (discreto) discende dall'invariabilit\u00e0 dei parametri del sistema al variare del tempo. Un classico esempio \u00e8 un simulatore discreto di un semplice ramo RC: scegliendo come grandezza d'ingresso la tensione applicata ai capi del ramo e come grandezza d'uscita la tensione misurata ai capi della capacit\u00e0, \u00e8 possibile discretizzare l'equazione differenziale che modellizza matematicamente questo semplice sistema, al fine di ridurla ad un'equazione alle differenze finite, del primo ordine, facilmente gestibile da un calcolatore, tipicamente un software CAD di progettazione di circuiti elettronici. Supposti i componenti R e C lineari e stazionari, tale sar\u00e0 anche l'equazione differenziale descrittiva e quindi la diretta implementazione discreta di questa.\nEquazioni alle differenze finite, lineari ed omogenee.\nUna generica equazione alle differenze finite, di ordine formula_107, lineare, a coefficienti costanti ed omogenea, si pu\u00f2 scrivere in forma implicita come:\ne facilmente riducibile in forma normale (in funzione, cio\u00e8, solo di formula_109). Date le formula_107 condizioni iniziali formula_111, \u00e8 possibile risolvere la formula_112 in maniera ricorsiva. Ad ogni modo, se l'ordine formula_107 dell'equazione \u00e8 maggiore o uguale a 4, \u00e8 possibile ricavare la soluzione come \"somma di modi naturali\", come somma cio\u00e8 di opportune funzioni del tempo discreto formula_1, attraverso la ricerca delle radici dell'equazione algebrica associata alla formula_112; tale equazione si ricava sostituendo, alla generica differenza finita formula_116, un'incognita elevata alla potenza formula_117, diciamo formula_118. Facciamo un esempio:\nL'equazione algebrica associata alla formula_120 \u00e8:\nle cui radici sono formula_122 e formula_123. La soluzione generica della formula_120 \u00e8 dunque:\ndipendente da due costanti formula_126 e formula_127, che si ricavano a partire dalle condizioni iniziali:\nRisolvendo il sistema lineare in due equazioni e due incognite, si ricava formula_130 e formula_131, per cui la soluzione \u00e8:\nOsserviamo che i \"poli\" dell'equazione sono formula_122 e formula_123, e che i \"modi naturali aperiodici\" della soluzione sono rappresentati da formula_135 e da formula_136.\nEquazioni alle differenze finite, lineari e complete.\nPi\u00f9 complesso \u00e8 il caso in cui la formula_112 non sia omogenea, ma presenti un termine noto (in generale, una funzione formula_138, da sola o assieme alle sue differenze finite, nota su tutto l'intervallo in cui varia formula_1):\nIl termine noto pu\u00f2 dunque esprimersi, in generale, attraverso una sequenza formula_141, nota a priori. A seconda della forma del termine noto, si utilizzano tecniche analoghe a quelle utilizzate per la risoluzione delle ODE non omogenee. Si decompone, innanzitutto, la formula_142 nella sua omogenea associata e si risolve quella, ottenendo una soluzione generale; a questa si somma una soluzione particolare dipendente dalla forma di formula_141. Nella teoria dei sistemi, tale decomposizione ha un ben preciso significato fisico: il termine noto rappresenta la \"sollecitazione\" (o \"ingresso\") del sistema, e l'uscita \u00e8 la sequenza incognita che occorre ricavare (\"risposta\" del sistema). L'equazione omogenea associata alla formula_142 avr\u00e0, come soluzione, la cosiddetta \"evoluzione libera\" del sistema, la quale dipende solo dalle condizioni iniziali e dai poli (parametri intrinseci) di quest'ultimo. La soluzione particolare costituisce, invece, la \"risposta forzata\" del sistema, direttamente dipendente dall'ingresso formula_141. Con un esempio:\nOsserviamo che la restrizione dell'intervallo su cui varia formula_1 per la ricerca della soluzione coincide con la propriet\u00e0 del sistema (descritto dal modello matematico formula_148) di \"causalit\u00e0\". La soluzione generale dell'equazione omogenea associata alla formula_148 \u00e8:\ncon formula_126 costante da determinare in base alle condizioni iniziali. Per cercare una soluzione particolare della formula_148, proviamo a cercarne una della forma:\ne sostituiamo nella formula_148:\nda cui formula_156 e poich\u00e9:\nsi avr\u00e0, utilizzando l'informazione sulla condizione iniziale formula_89, che: formula_159 e quindi:\nSi nota l'evoluzione libera, dipendente dal polo formula_161 e dalla condizione iniziale, e l'evoluzione forzata, direttamente dipendente dall'ingresso formula_162.\nAggiungiamo che l'evoluzione libera di un sistema tempo-discreto LTI (lineare e tempo-invariante), il cui modello matematico consiste dunque in una (o pi\u00f9) equazioni alle differenze finite, lineari, a coefficienti costanti, tende asintoticamente a formula_31 per formula_1 che tende a infinito se e solo se tutti i suoi poli sono, in modulo, minori di formula_165 (\"sistema asintoticamente stabile\").\nRisoluzione di equazioni differenziali per mezzo della trasformata Z.\nUn altro modo per risolvere equazioni differenziali lineari, a coefficienti costanti, di ordine formula_107 qualsiasi, \u00e8 passare per la trasformata formula_167. Ricordiamo che, in via del tutto generale, l'operazione di formula_168-trasformazione sulla sequenza formula_94, definita su un dominio formula_170, sia esso limitato (tra formula_171 e formula_172), sia esso illimitato, superiormente e/o inferiormente viene definita come:\ndove formula_174 \u00e8 una funzione che assume valori complessi, e definita su un sottoinsieme del campo complesso (formula_175; si pu\u00f2 dimostrare che formula_176 \u00e8 una quantit\u00e0 adimensionale ed \u00e8 data dal prodotto formula_177, con formula_176 pulsazione angolare e formula_24 periodo di campionamento della funzione formula_7 da cui si ricava la sequenza formula_94). Per la propriet\u00e0 derivativa della trasformata formula_168, si ha che, restringendo lo studio a sequenze causali:\ne, pi\u00f9 in generale:\nUtilizzando la formula_185 ed effettuando la formula_168-trasformazione di ambo i membri della formula_142, si ottiene:\ndove\ned formula_190 \u00e8 una funzione polinomiale in formula_191, con coefficienti dati da combinazioni lineari delle condizioni iniziali e formula_192 \u00e8 la formula_168-trasformata della sequenza nota formula_141. In questa forma, la formula_195 \u00e8 rappresentata da un rapporto di polinomi in formula_191 ed \u00e8 facilmente riducibile (in modo analogo a ci\u00f2 che si fa per ridurre in fratti semplici una trasformata di Laplace composta da un rapporto di polinomi in formula_197) ad una somma di monomi semplici, le cui antitrasformate sono del tipo formula_198, con formula_199 sequenza gradino unitario. Ridotta in fratti semplici la formula_200, si antitrasforma formula_195 per ottenere la sequenza soluzione formula_94.\nOsserviamo come sia possibile scrivere la formula_200 anche come:\ndove si \u00e8 posto formula_205, cio\u00e8 come la somma di due contributi: il primo, dipendente dalle condizioni iniziali, che si evolve secondo i poli (modi naturali) del sistema (di cui la formula_200 rappresenta il modello matematico; i poli sono proprio le radici dell'equazione caratteristica associata alla formula_142, ovvero gli zeri del polinomio formula_208); il secondo, composto a sua volta da una parte che evolve secondo i modi naturali del sistema (\"innescata\" dall'applicazione dell'ingresso, fattore formula_208) e da un'altra componente che evolve esattamente come l'ingresso (cio\u00e8 secondo i poli di formula_192, gli zeri cio\u00e8 del polinomio a denominatore formula_211), che costituisce la risposta forzata del sistema. Se quest'ultimo \u00e8 asintoticamente stabile, la parte della risposta complessiva che tende a formula_31 al tendere di formula_1 all'infinito \u00e8 chiamata anche \"risposta transitoria\", mentre quella parte di formula_94 che rimane comunque limitata al tendere di formula_1 all'infinito (a seconda della limitatezza di formula_141) viene anche definita \"risposta forzata\" del sistema in esame."}
{"id": "1900178", "revid": "125032436", "url": "https://it.wikipedia.org/wiki?curid=1900178", "title": "Qiu Xiaolong", "text": "Originario di Shanghai, dove ha vissuto nella prima parte della sua vita, si trasfer\u00ec negli Stati Uniti nel 1988, come studente straniero, per lavorare ad un libro su T. S. Elliot. A seguito degli eventi che culminarono con la repressione di piazza Tian\u2019an Men, 1989, venne bollato come nemico del governo e costretto a rimanere negli Stati Uniti, per evitare ripercussioni. \nLa sua fama \u00e8 legata ai romanzi di generi polizieschi/gialli/mystery ambientati nella sua citt\u00e0 natale, Shanghai, raccolti in una serie che porta il nome del suo principale protagonista, l'ispettore Chen. Uomo dalla solida formazione morale, amante della poesia, Chen si muove in una Shanghai che riflette il tumultuoso e rapido cambiamento che la Cina sta vivendo dagli inizi degli Anni '90. \nInteramente tradotti in italiano e pubblicati dalla casa editrice Marsilio, i romanzi di Qiu Xiaolong hanno suscitato l\u2019entusiasmo di critica e pubblico, facendo guadagnare al suo autore, nel 2001, il prestigioso Anthony Award, come miglior esordio, con il suo romanzo \"La misteriosa morte della compagna Guan\".\nBiografia.\nGli anni in Cina.\nAutore eclettico, poeta e traduttore, Qiu Xiaolong nasce a Shanghai nel 1953; poi rimane segnato dal decennio della Rivoluzione culturale. Il padre, proprietario di una piccola azienda di profumi divenuta, de facto, statale con la nazionalizzazione delle industrie, durante gli anni '50, viene bollato \u201cnemico di classe\u201d e costretto a fare pubblica ammenda, con conseguente richiesta di perdono, davanti a un pubblico di guardie rosse.\nLa madre, a seguito delle irruzioni di esse, per sequestrare i beni di lusso posseduti dalla famiglia, subisce un forte crollo nervoso, da cui non riuscir\u00e0 a riprendersi. Il primo approccio alla scrittura di Qiu Xiaolong consiste nella stesura di una confessione di colpevolezza del padre, chiamato a pentirsi delle sue trascorse attivit\u00e0 capitalistiche, in cambio di un intervento chirurgico di ripristino della retina.\nLa prima dichiarazione, redatta dal padre, non venne ritenuta sufficiente; quella di Qiu, caratterizzata da un linguaggio melodrammatico, valse a questi la definitiva assoluzione. Lo scrittore cos\u00ec commenter\u00e0 l'episodio: \u201c\u00e8 stata la prima volta in cui ho guadagnato fiducia nella mia scrittura.\u201d Durante la sua adolescenza, nel pieno della Rivoluzione culturale, Qiu viene esentato dall'obbligo di trasferirsi nelle campagne, per la \u201crieducazione\u201d (obbligo imposto a tutti i giovani cinesi di citt\u00e0) perch\u00e9 affetto da bronchite cronica. \nHa quindi la possibilit\u00e0 di dedicarsi appieno alla lettura e alla pratica del taiji, e di avvicinarsi alla letteratura in lingua inglese, che riuscir\u00e0 a padroneggiare, una volta conclusa la Rivoluzione e con la morte di Mao, nel '76. Dopo essersi iscritto alla Easter China Normal University di Shanghai, si trasferisce a Pechino, alla Chinese Academy of Social Sciences dove si laurea. In questo periodo inizia a scrivere poesie e a tradurre poeti come T. S. Elliot, le cui opere erano giunte in Cina a seguito della riapertura dei rapporti con l\u2019Occidente. \nL'arrivo negli Stati Uniti.\nGrazie a un programma di scambio offerto dalla Ford Foundation, nel 1988 Qiu giunge a Saint Louis, Missouri, con lo scopo di approfondire lo studio dell'opera di T.S. Elliot, immergendosi completamente nella sua citt\u00e0 natale e frequentando l'universit\u00e0 fondata dal nonno, la Washington University. \nIl programma di soggiorno temporaneo, a fini di studio, subisce un'improvvisa ridefinizione, a seguito delle ripercussioni che la rivolta di Tian\u2019an Men imprime alla vita dello scrittore cinese: il 4 luglio '89, in occasione dell'omonima festivit\u00e0 americana, Qiu decide di installare un chiosco per la vendita di involtini primavera, vicino al fiume St. Louis, con l'intenzione di devolvere il ricavato a sostegno degli studenti cinesi che stavano protestando a Tian'an Men. Nonostante eviti di esporsi, viene ripreso da un'emittente televisiva che si occupa della trasmissione dell'evento e la sua attivit\u00e0 \u00e8 resa nota. \nA seguito delle minacce, da parte della polizia, ricevute dalla sorella, in Cina e dell'annullamento dell'accordo di pubblicazione di un suo libro di poesie in madrepatria, Qiu decide di rimanere negli Stati Uniti, dove fa arrivare la moglie e inizia a scrivere esclusivamente in inglese. Nel 1995 ottiene il dottorato presso la Washington University e decide di raccontare i cambiamenti in atto in Cina attraverso dei romanzi.\nOggi Qiu vive a St. Louis con la moglie e la figlia Julia. Con la saga dell'Ispettore Chen ha pubblicato oltre una decina di romanzi in lingua Inglese, tradotti anche in 19 lingue tra cui svedese, giapponese, ebraico, italiano; ha venduto pi\u00f9 di 2 milioni di copie, in tutto il mondo. Ha anche continuato a dedicarsi alla poesia pubblicando, nel 2003, la raccolta \"Lines around China\" e traducendo una collezione bilingue, inglese - cinese, dal titolo \"Treasury of Chinese Love Poems.\"\nCarriera letteraria.\nGli inizi.\nQiu Xiaolong inizia ad appassionarsi alla letteratura sin dall'adolescenza, dedicando le sue prime letture ai romanzi gialli e le \"detective stories.\" Si avvicina a questo genere nelle traduzioni in cinese, facendo attenzione a non venire scoperto perch\u00e9 allora, durante gli anni della Rivoluzione culturale, anche \"Sherlock Holmes poteva metterti nei guai\". Tra gli autori che hanno influito sulla sua formazione letteraria, lo scrittore cita gli svedesi Maj Sjowall e Per Wahloo, che lo colpirono per il realismo dell'antieroe - l\u2019ispettore Martin Beck - protagonista della loro serie di gialli.\nParallelamente Qiu coltiva la sua passione, anch'essa precoce, per la poesia: dapprima con le raccolte di poesie Tang dell'autore Li Shangyin, per poi passare a raccolte di poeti cinesi contemporanei, durante la Rivoluzione Culturale. Mettersi a confronto con la difficolt\u00e0 della poesia Tang, fortemente elusiva ed evocativa, ha avuto, secondo Qiu stesso, il vantaggio di fortificare il suo spirito creativo e interpretativo. Nel 1978 egli inizia a scrivere poesie mentre studia sotto la guida del poeta Bian Zhilin. Da studente scrive poesie, articoli accademici e traduce in cinese opere del poeta modernista T. S. Eliot, come \"The Waste Land\" e \"The Love Song of J. Alfred Prufrock\". Pur entrando in contatto con poeti romantici come Keats, Shelley e Byron, sar\u00e0 soprattutto la \"teoria impersonale\" di T. S. Eliot ad avere l'influenza pi\u00f9 importante sia nella sua produzione poetica che in quella in prosa.T.S. Eliot, in opposizione alla tradizione romantica, sostiene la necessit\u00e0 di bandire le emozioni personali, la soggettivit\u00e0 del poeta dalla sua opera, a favore dei personaggi, ai quali assegna il ruolo di figure archetipe della societ\u00e0 e del mondo circostante. \u00c8 a questo stesso modello che sembra ispirarsi la produzione in prosa di Qiu Xiaolong: l'ispettore Chen, protagonista dei suoi romanzi, condivide dei tratti comuni con l'autore, ad esempio la passione per la letteratura, la poesia e la cucina, ma non si identifica con lui; vi \u00e8 una tensione continua fra gli spunti autobiografici e l'intento dell'autore di mantenere il distacco dal suo personaggio e di rappresentare la societ\u00e0 nel suo complesso.\nLa produzione in lingua inglese.\nCon la decisione di rimanere negli Stati Uniti a seguito degli eventi del 1989, per Qiu pubblicare in Cina risulta un'impresa difficile; per questo sceglie adottare la lingua inglese come lingua di scrittura. Nel 1995, concluso il dottorato, torna in Cina dopo un lungo periodo di assenza e rimane stupito dai cambiamenti sociali in atto nel suo Paese, primo fra tutti l'ascesa della mentalit\u00e0 capitalista e il declino del socialismo, la scomparsa della \"vecchia\" Cina e l'arrivo, improvviso e destabilizzante, della modernit\u00e0. Tornato negli Stati Uniti egli tenta di esprimere il suo stupore con un lungo poema intitolato \"Don Quixote in China\" (Don Chisciotte in Cina), senza per\u00f2 ottenere un risultato soddisfacente. Decide allora di abbandonare gli schemi liberi della poesia per abbracciare quelli pi\u00f9 rigidi del romanzo, motivando tale scelta sulla base di due convinzioni: lo schema fisso del romanzo, in particolare del \"giallo\" - omicidio, indagine e risoluzione del caso - per uno alle prime armi come lui, intenzionato a utilizzare una lingua diversa da quella materna, pu\u00f2 consentirgli una maggiore facilit\u00e0 di scrittura; il romanzo \u00e8 a suo parere la forma migliore per descrivere i cambiamenti epocali in atto nel suo paese, \"quest'epoca al contempo migliore e peggiore\".\nNasce cos\u00ec l'ispettore Chen Cao, un poliziotto di Shanghai che ha studiato letteratura inglese ed \u00e8 un poeta e traduttore, e con lui nasce un prodotto nuovo nel genere Crime Story del panorama occidentale. Nelle opere di Qiu, l'ispettore Chen sfrutta sapientemente la sua doppia natura di poliziotto-letterato, accoppiando le sue capacit\u00e0 logiche con la conoscenza della natura umana, derivata dai suoi studi classici sulla poesia cinese e sulla letteratura inglese. Egli si serve della poesia e della critica letteraria per risolvere i crimini, gli omicidi, combinando il metodo logico e critico occidentale delle indagini con elementi tradizionali della cultura cinese come buddismo e confucianesimo.\nIl risultato di questa influenza reciproca tra prosa e poesia, tra elementi autoctoni tradizionali cinesi e metodologie razionali occidentali d'indagine, ha permesso a Qiu di dare vitalit\u00e0 e complessit\u00e0 al suo protagonista, di esplorare da punti di vista differenti la vicenda narrata e di reinterpretare in chiave moderna una delle figure pi\u00f9 comuni della letteratura classica cinese: quella del funzionario di governo, esempio di moralit\u00e0 e di autoformazione grazie allo studio letterario e filosofico.\nNella storia della letteratura cinese la cosa pi\u00f9 vicina al genere poliziesco, come definito nell'ottica occidentale, erano i cosiddetti \u516c\u5b89 \"gong\u2019an,\" ovvero casi giudiziari romanzati incentrati non tanto sulla risoluzione del caso attraverso un\u2019indagine, ma sulle difficolt\u00e0 del magistrato onesto ad applicare la legge in una societ\u00e0 in cui la corruzione e i soprusi erano all\u2019ordine del giorno. \u00c8 per questo che Qiu pu\u00f2 essere considerato uno dei principali fondatori del nuovo giallo cinese.\nLa Cina di Qiu.\nShanghai e l'ispettore Chen.\nQiu Xiaolong nasce e muove i primi passi in un periodo storico, economico e sociale piuttosto burrascoso per la Cina, e l\u2019ispettore Chen ne riflette la complessit\u00e0. Nato e cresciuto a Shanghai e trasferitosi negli Stati Uniti alla fine degli anni Ottanta, Qiu Xiaolong nonostante la lontananza dal suo paese natio e l'uso della lingua inglese nella sua produzione letteraria, mantiene un rapporto stretto con la citt\u00e0 che fa da sfondo e da co-protagonista dei suoi romanzi. Oltre a fornirgli un background, un\u2019ambientazione familiare, di cui conosce bene i dettagli, Shangai offre a Qiu la possibilit\u00e0 di esplorare prospettive diverse e di riuscire a coglierne le contraddizioni. Shanghai infatti \u00e8 stata una delle prime citt\u00e0 ad inizio Novecento ad aprirsi all\u2019esterno, e ci\u00f2 l'ha resa un crogiolo di culture diverse, un melting pot tra Occidente ed Oriente, il paradigma delle contraddizioni e dei cambiamenti che attraversano la Cina. L\u2019ispettore Chen diventa la lente d\u2019ingrandimento con cui Qiu riesce a portare a compimento questo processo: egli \u00e8 nato e vive a Shanghai, la conosce perfettamente, ma allo stesso tempo il rapido sviluppo della citt\u00e0 lo destabilizza e gli provoca sentimenti contrastanti. \nNei romanzi di Qiu compare sempre sullo sfondo il percorso storico, economico e socio-politico attraversato dalla Cina, il cui apice \u00e8 rappresentato dalla Rivoluzione Culturale. Egli non si limita a costruire una storia indirizzata alla ricerca del colpevole, ma esplora le circostanze culturali, storiche, economiche e sociali in cui \u00e8 maturato un certo evento, d\u00e0 un contesto al romanzo. La storia della Cina comunista \u00e8 sempre presente: ne \"La misteriosa morte della compagna Guan\" e \"Quando il Rosso \u00e8 Nero\" si palesano le tragiche conseguenze della Rivoluzione Culturale; ne \"La ragazza che danzava per Mao\", Qiu analizza la piaga della corruzione a livello amministrativo; ne \"Le Lacrime del Lago Tai\", il problema dell\u2019inquinamento. \nL\u2019ispettore Chen si muove nel mondo corrotto della burocrazia di cui \u00e8 parte e cerca di smascherarlo. Allo stesso tempo, pur condannandone i mezzi, egli accetta dei compromessi per poter andare avanti. Si fa scrupoli morali, si sforza sempre di fare un buon lavoro come poliziotto, ma \u00e8 consapevole di quanto gli \u00e8 concesso fare nel contesto in cui \u00e8 inserito. In questo senso, l'ispettore protagonista dei romanzi di Qiu rappresenta una metafora della societ\u00e0 cinese.\nLa censura e il doppio punto di vista.\nLe critiche alla corruzione e alle contraddizioni interne alla societ\u00e0 cinese non sono una prerogativa dei romanzi di Qiu. Negli ultimi decenni, grazie all'uso di Internet, \u00e8 aumentato il fenomeno dei microblog che denunciano esempi di cattiva amministrazione, mostrando come i cambiamenti avvenuti a livello economico non abbiano portato a mutamenti della situazione politica, alla centralit\u00e0 assegnata dal governo agli interessi del Partito.\nQuesto clima ha condotto la macchina statale della censura ad entrare in azione pesantemente verso tutti coloro che pubblicano online contenuti ritenuti \"sensibili\" e pericolosi per lo status quo dell'apparato governativo. Oltre ad essere una macchina pervasiva, la censura \u00e8 anche estremamente frustrante: sebbene in alcuni casi sia facile individuare quali argomenti siano considerati sensibili - ogni riferimento a politica, sesso, droga, Tibet, Taiwan o anche alla Rivoluzione Culturale, viene automaticamente eliminato - non esistono confini netti tra ci\u00f2 che \u00e8 lecito scrivere, documentare e riportare, e ci\u00f2 che non lo \u00e8. Questa situazione, causa di incertezza per gli scrittori che non possono prevedere quali argomenti saranno tollerati oggi e censurati domani, ha favorito il diffondersi di un atteggiamento di autocensura: sono gli autori stessi a controllare pi\u00f9 e pi\u00f9 volte i loro testi prima di pubblicarli o proporli ad una casa editrice, perch\u00e9 qualsiasi accenno ad argomenti ritenuti illegali pu\u00f2 causare la fine della loro carriera.\nNel contesto della censura operante in madrepatria, Qiu si trova in una posizione avvantaggiata nel suo intento di denuncia: in quanto espatriato, nel pubblicare in Occidente, egli non solo non si sottopone - come i colleghi in Cina - all'autocensura, ma ha anche possibilit\u00e0 di accedere a materiale introvabile, o difficilmente reperibile nel suo paese d'origine.Il doppio punto di vista che Qiu esprime nei suoi romanzi - quello di chi conosce profondamente la cultura e la storia del paese e dei personaggi narrati, in quanto nato e cresciuto in quel paese, e quello di chi guarda dall'esterno quella stessa realt\u00e0, perch\u00e9 vive altrove, nella condizione di espatriato - permette inoltre ai suoi romanzi di ottenere un alto grado di verosimiglianza, e di raggiungere un vasto e diversificato pubblico di lettori.\nI primi tre romanzi di Qiu hanno subito delle modifiche prima di venire pubblicati in Cina. L'editore cinese cui Qiu aveva affidato le sue opere, nonostante avesse inizialmente garantito che esse sarebbero rimaste inalterate, a seguito di numerose pressioni ha proceduto ad effettuare cambiamenti e tagli. Shangai, ad esempio, \u00e8 diventata la \"Citt\u00e0 di H\", e privata di ogni riferimento che ne avrebbe reso evidente la sostituzione; alcuni personaggi, cos\u00ec come parti della storia, sono stati riscritti per risultare pi\u00f9 vicini all'ideologia del Partito. Qiu, che per i primi tre romanzi aveva acconsentito, non senza risentimento, a questi cambiamenti, definiti \"ridicoli, [tanto da] rendere il libro incoerente\", ha rifiutato di sottostare a questa censura per i successivi, che rimangono inediti in lingua cinese.\nRicezione.\nPer quanto riguarda il gradimento con cui sono stati accolti i romanzi di Qiu, si registra un forte divario tra i paesi dell'Occidente e la Cina. Mentre nel primo caso i romanzi di Qiu Xiaolong sono stati accolti positivamente sia dalla critica che dai lettori, in Cina non hanno avuto altrettanto successo, diventando oggetto di biasimo sia da parte della critica letteraria che del pubblico. In madrepatria lo scrittore \u00e8 ritenuto un portavoce di un'immagine distorta della Cina, frutto dell'immaginario \"occidentale\". Il paese descritto, poco conosciuto, a tratti esotico, pieno di stereotipi, rappresenterebbe inoltre una visione obsoleta, che non rispecchia la Cina odierna.\nQiu Xiaolong viene anche criticato per l'uso della poesia, non considerata tale dal pubblico cinese, e per la scarsa poca caratterizzazione dei personaggi secondari, primo fra tutti quello dell'ufficiale Catherine Rohn in \"Visto per Shanghai\"."}
{"id": "1900182", "revid": "46291", "url": "https://it.wikipedia.org/wiki?curid=1900182", "title": "Pancratium illyricum", "text": "Pancratium illyricum \u00e8 una pianta bulbosa della famiglia delle Amaryllidaceae, molto simile al giglio di mare da cui differisce principalmente per la forma del fiore. \u00c8 una specie endemica della regione cirno-sarda, ovvero compresa fra Sardegna, Corsica e l'Arcipelago Toscano.\nEtimologia.\nNella nomenclatura binomiale che Linneo diede a questa specie vi fu un errore in quanto la dicitura \"illyricum\" \u00e8 errata, poich\u00e9 il naturalista svedese riteneva che provenisse dalle coste adriatiche della Penisola balcanica."}
{"id": "1900186", "revid": "1442080", "url": "https://it.wikipedia.org/wiki?curid=1900186", "title": "Saguinus geoffroyi", "text": "Il tamarino di Geoffroy o tamarino calvo (\"Saguinus geoffroyi\" ) \u00e8 un primate platirrino della famiglia dei Cebidi, da non confondere con l'affine uistit\u00ec di Geoffroy (\"Callithrix geoffroyi\").\nVeniva un tempo considerato una sottospecie di \"Saguinus oedipus\" (\"S. oedipus geoffroyi\") sprovvista del caratteristico ciuffo, da cui il nome comune.\nDistribuzione.\nVive in Costa Rica sud-orientale, Panama e Colombia nord-occidentale (Dipartimento di Choc\u00f3): \u00e8 l'unico callitricide a vivere in America Centrale, anche se recentemente sembrerebbero state individuate delle popolazioni di \"Saguinus fuscicollis\" a Panama, il porterebbe il numero di specie di callitricidi centroamericane a due.\nPreferisce le aree di foresta pluviale secondaria e di foresta cespugliosa.\nDescrizione.\nDimensioni.\nMisura fino a 65\u00a0cm di lunghezza, di cui pi\u00f9 della met\u00e0 spettano alla coda (40\u00a0cm), per un peso di circa 400 g.\nAspetto.\nIl pelo \u00e8 bruno-nerastro sul dorso, mentre la parte ventrale e la parte interna delle zampe sono bianche: un triangolo bianco \u00e8 presente anche sulla sommit\u00e0 del cranio, mentre il collo e la coda sono rossicci. Le parti nude del corpo (sottocoda, mani, faccia) e la punta della coda sono nere.\nBiologia.\nSi tratta di animali diurni ed arboricoli: vivono in gruppi di 2-20 individui. Rispetto ad altre specie di tamarino, ha abitudini pi\u00f9 territoriali, in quanto ogni mattina gli esemplari pattugliano i confini del proprio territorio marcandoli tramite ghiandole soprapubiche e sottocaudali. Qualora un intruso violi i confini, hanno luogo delle dispute nelle quali i maschi si comportano aggressivamente gli uni con gli altri, mentre le femmine marcano ossessivamente il territorio ed emettono i richiami che solitamente vengono emessi per mettere il gruppo in guardia da un predatore.\nAlimentazione.\nSi nutre principalmente di insetti e frutta, preferendo i grossi ortotteri, ma all'occorrenza non disdegna di mangiare nettare. Durante la stagione delle piogge, questi animali accumulano un consistente strato adiposo, che viene poi smaltito durante la stagione secca, quando il cibo \u00e8 pi\u00f9 scarso.\nRiproduzione.\nLa stagione riproduttiva cade fra gennaio e febbraio. La femmina dominante \u00e8 l'unica del gruppo a potersi riprodurre, accoppiandosi promiscuamente con tutti i maschi. La gestazione dura circa cinque mesi, al termine dei quali vengono dati alla luce due gemelli, che vengono accuditi principalmente dai maschi e lasciati alla madre solo per la poppata. I cuccioli vengono svezzati attorno ai tre mesi di vita e raggiungono la maturit\u00e0 sessuale a due anni d'et\u00e0.\nLa speranza di vita di questi animali si aggira intorno ai tredici anni di vita."}
{"id": "1900187", "revid": "729019", "url": "https://it.wikipedia.org/wiki?curid=1900187", "title": "Ferrovia Transmongolica", "text": "La linea transmongolica \u00e8 una tratta ferroviaria che collega la citt\u00e0 di Ulan-Ud\u0117, in Russia, con la Cina, attraversando la Mongolia, passando per Ulan Bator (capitale della Mongolia), e per la parte mongola del deserto del Gobi.\nA nord, a Ulan-Ud\u0117, la transmongolica \u00e8 connessa con la ferrovia transiberiana; in territorio cinese la ferrovia prosegue verso sud, fino ad Ulanqab, dove \u00e8 connessa con la rete centrale cinese, e quindi con Pechino.\nStoria.\nLa linea transmongolica fu costruita tra il 1947 ed il 1961. \u00c8 stata particolarmente importante per lo sviluppo dei trasporti in Mongolia in quanto prima della sua costruzione erano presenti sul territorio nazionale solamente 43\u00a0km di tratte ferroviarie.\nCaratteristiche tecniche.\nPer questa linea ferroviaria sono stati adottati due scartamenti:\nPresso Erenhot (Erlian), dove avviene il cambio dello scartamento e il passaggio dalla rete ferroviaria mongola a quella cinese, si rende pertanto necessaria una sosta al confine di quattro ore per la sostituzione dei carrelli delle vetture.\nTraffico.\nLe ferrovie mongole Mongolyn T\u00f4m\u00f4r Zam trasportano oltre l'80 percento delle merci in un paese scarsamente popolato e dalle grandi distanze.\nPer questo motivo, per i convogli che attraversano il paese in zone poco popolate, vengono spesso utilizzate coppie di locomotive per evitare che con l'avaria di un singolo mezzo di trazione le linee restino bloccate in attesa di un ricambio che potrebbe necessitare molto tempo ad arrivare (date le grandi distanze), il che potrebbe avere, oltre al disagio dei passeggeri, gravi conseguenze per l'approvvigionamento del paese. Negli ultimi anni sono stati costruiti molti punti di incrocio lungo la ferrovia transmongolica, che resta per\u00f2 principalmente a binario unico e non elettrificata, con l'eccezione della tratta in territorio cinese, dove la linea \u00e8 a doppio binario.\nDopo la caduta del comunismo il trasporto merci \u00e8 sceso della met\u00e0, per tornare ai livelli precedenti solo nel 2005.\nSulla relativamente piccola rete ferroviaria mongola viene anche effettuato il 30% circa del traffico passeggeri nazionale. Con 4,1 milioni di passeggeri l'anno, si sono raggiunti gi\u00e0 nel 2001 i livelli di prima del 1991.\nNegli ultimi anni, tuttavia, le realizzazioni di diversi tratti di strade asfaltate stanno facendo un'agguerrita concorrenza alla ferrovia."}
{"id": "1900192", "revid": "123687852", "url": "https://it.wikipedia.org/wiki?curid=1900192", "title": "Principio di Franck-Condon", "text": "In spettroscopia e in chimica quantistica il principio di Franck-Condon \u00e8 un'importante regola che permette di spiegare l'intensit\u00e0 delle transizioni vibroniche in una molecola, ovvero i cambiamenti dei livelli energetici vibrazionali ed elettronici che avvengono in modo simultaneo. Questi si verificano quando una molecola assorbe o emette energia.\nDa un punto di vista semiclassico, il principio di Franck-Condon afferma che durante una transizione elettronica il moto dei nuclei viene considerato nullo, in quanto le loro posizioni variano molto pi\u00f9 lentamente rispetto a quelle degli elettroni, dato che la loro massa \u00e8 maggiore rispetto a quella di questi ultimi. Il moto dei nuclei diventa quindi trascurabile in confronto a quello degli elettroni (approssimazione di Born-Oppenheimer). La transizione elettronica \u00e8 quindi \"troppo rapida\" perch\u00e9 i nuclei possano rispondere ad essa.\nDal punto di vista quantomeccanico, il principio afferma che una transizione elettronica da un livello vibrazionale ad un altro \u00e8 pi\u00f9 probabile quanto pi\u00f9 le funzioni d'onda corrispondenti ai due stati sono sovrapposte. I livelli e le funzioni vibrazionali sono infatti quelle degli oscillatori armonici quantistici, quelli risultanti da approssimazioni pi\u00f9 complesse dell'energia potenziale delle molecole, come ad esempio con il potenziale di Morse.\nDescrizione.\nLa figura a lato illustra il principio di Franck-Condon per transizioni vibroniche in una molecola la cui energia potenziale tra i nuclei \u00e8 descritta dal potenziale di Born-Oppenheimer sia per lo stato fondamentale formula_1 degli elettroni che per il primo stato eccitato formula_2.\nSupponendo che il sistema sia a temperatura ambiente e che la molecola si trovi nel livello vibrazionale fondamentale formula_3; assorbendo energia pu\u00f2 raggiungere stati elettronici eccitati. Si possono considerare due casi: se durante la transizione la distanza internucleare di equilibrio formula_4 \u00e8 identica a quella dello stato elettronico eccitato, siamo nel caso A; altrimenti se risulta maggiore siamo nel caso B. Nel grafico lo stato elettronico eccitato viene chiamato formula_2, e la transizione vibronica viene indicata con una freccia verticale, considerando l'approssimazione secondo cui le coordinate dei nuclei rimangono costanti durante la transizione. Per tale motivo, la transizione elettronica viene detta transizione verticale. La probabilit\u00e0 che la molecola possa finire in un particolare livello vibrazionale, \u00e8 proporzionale al quadrato dell'integrale di sovrapposizione delle funzioni d'onda vibrazionali di partenza e di arrivo, ovvero\nformula_6\ndove formula_7 ed formula_8 rappresentano rispettivamente gli stati di partenza ed arrivo nella notazione di Dirac, e formula_9 sono le corrispondenti funzioni d'onda.\nNello stato elettronico eccitato le molecole si rilassano pi\u00f9 velocemente ad un livello vibrazionale basso e da qui decadono allo stato elettronico minore emettendo energia. Nella stessa figura si nota che le transizioni avvengono con i nuclei alla distanza internucleare di equilibrio per lo stato di partenza. Vi sono perci\u00f2 tante transizioni verticali con i nuclei fermi a tutte le distanze internucleari possibili nello stato di partenza (ogni transizione pesata secondo la probabilit\u00e0, a quella distanza).\nTenendo conto dei rapporti di popolazione tra i diversi livelli vibrazionali, a temperatura ambiente, si pu\u00f2 ammettere, con buona approssimazione, che ogni transizione elettronica parta dallo stato vibrazionale fondamentale formula_3, appartenente allo stato elettronico fondamentale. Pu\u00f2 concludersi, comunque, a diversi livelli vibrazionali dello stato eccitato, dando origine alla cosiddetta \"struttura vibrazionale\" della banda elettronica.\nQueste diverse transizioni danno origine a diversi picchi nello spettro di assorbimento, che vengono indicati con 0-0', 0-1', etc., dove il primo numero indica il numero quantico vibrazionale dello stato elettronico di partenza e il secondo quello dello stato elettronico di arrivo. La banda 0-0' \u00e8, naturalmente, quella a frequenza minore (lunghezza d'onda maggiore). La differenza (in frequenza) fra due picchi vibrazionali adiacenti \u00e8 pari ad una frequenza vibrazionale caratteristica dello stato elettronico eccitato.\nNella seconda figura \u00e8 riportato un esempio di spettro; la figura mostra anche le differenze nei rapporti di intensit\u00e0 delle bande vibrazionali per i due casi. I rapporti di intensit\u00e0 delle bande vibrazionali, entro una data banda elettronica, sono proporzionali ai cosiddetti fattori di Franck-Condon, dati dall'integrale di sovrapposizione riportato in precedenza. Una banda della struttura vibrazionale sar\u00e0 tanto pi\u00f9 intensa quanto maggiore \u00e8 la sovrapposizione tra le distribuzioni di probabilit\u00e0 dei due stati vibrazionali, di partenza e di arrivo.\nAssumendo che il potenziale dei nuclei sia lo stesso per ciascuno stato elettronico, le funzioni d'onda dei livelli vibrazionali fondamentali di ciascuno di questi stati hanno la stessa forma, con un massimo in corrispondenza della distanza di equilibrio per quello stato. Nel caso A le curve sono esattamente sovrapponibili se traslate verticalmente in modo da far coincidere i due livelli 0 e 0', mentre nel caso B, la curva per lo stato elettronico eccitato \u00e8 traslata orizzontalmente, con il minimo della funzione a valori di R maggiori, in accordo con il valore pi\u00f9 grande della distanza di equilibrio. Le due curve si sovrappongono poco quando si spostano verticalmente, facendo coincidere i livelli 0 e 0'. Negli stati vibrazionali eccitati aumenta la probabilit\u00e0 di trovare i nuclei nelle posizioni pi\u00f9 lontane dall'equilibrio (in corrispondenza del massimo accorciamento e massimo allungamento possibile per un dato stato vibrazionale), mentre diminuisce la probabilit\u00e0 per la distanza di equilibrio.\nNel caso A, la sovrapposizione delle funzioni d'onda dello stato vibrazionale di partenza (formula_11) con quella di uno qualsiasi degli stati vibrazionali eccitati di arrivo \u00e8 minore rispetto alla sovrapposizione con quella dello stato vibrazionale formula_12. Nel caso di un potenziale puramente armonico, quest'ultima \u00e8 la sola transizione attiva, in considerazione dell'ortogonalit\u00e0 delle funzioni d'onda dell'oscillatore armonico. Corrispondentemente, la banda vibrazionale pi\u00f9 intensa si ha per la transizione indicata 0-0'. Nel caso B, lo spostamento orizzontale dello stato elettronico eccitato fa s\u00ec che alcuni massimi nella curva relativa agli stati vibrazionali eccitati si trovino in corrispondenza della distanza di equilibrio dello stato di partenza (formula_11). Nella prima figura, ad esempio, il massimo della distribuzione di probabilit\u00e0 nel secondo stato vibrazionale eccitato (stato elettronico eccitato) \u00e8 proprio in corrispondenza del massimo nella funzione d'onda di formula_11 (stato elettronico fondamentale). Tra queste due curve si ha la massima sovrapposizione, e, coerentemente, nello spettro la transizione 0-2' ha intensit\u00e0 maggiore delle altre."}
{"id": "1900194", "revid": "223320", "url": "https://it.wikipedia.org/wiki?curid=1900194", "title": "Maximilian Jenius", "text": ""}
{"id": "1900195", "revid": "122752172", "url": "https://it.wikipedia.org/wiki?curid=1900195", "title": "Dario Vangeli", "text": "Biografia.\nTecnico 2 livello, allenatore del settore giovanile fiamme oro di Roma.\nHa vinto il campionato nazionale assoluto per 7 volte..\nHa iniziato a praticare la boxe nel 2004 nella palestra Beboxe di Copertino sotto la guida del maestro Francesco Stifani.\nNel luglio 2008 \u00e8 entrato a far parte del gruppo sportivo delle Fiamme Oro.\nNel settembre 2011 \u00e8 divenuto campione del mondo vincendo la 15\u00aa edizione del \u201cWORLD POLICE &amp; FIRE GAMES\" ovvero i Campionati mondiali di boxe delle Forze di Polizia e dei Vigili del Fuoco, ospitati a New York dal 26 agosto al 5 settembre 2011.\nDal 24 giugno al 5 luglio 2015 si riconferma campione del mondo del \"WORLD POLICE &amp; FIRE GAMES\", la kermesse 2015 si \u00e8 svolta a Fairfax, nello stato statunitense della Virginia."}
{"id": "1900197", "revid": "767487", "url": "https://it.wikipedia.org/wiki?curid=1900197", "title": "L'uomo sul tetto", "text": "\"L'uomo sul tetto (Mannen p\u00e5 taket)\" \u00e8 un film del 1976 diretto da Bo Widerberg.\nPoliziesco svedese tratto da un romanzo di Maj Sj\u00f6wall e Per Wahl\u00f6\u00f6 del 1971 (\"Den vederv\u00e4rdige mannen fr\u00e5n S\u00e4ffle\") della serie del detective Martin Beck."}
{"id": "1900199", "revid": "767487", "url": "https://it.wikipedia.org/wiki?curid=1900199", "title": "Light as a Feather", "text": "Light as a Feather (1972) \u00e8 il secondo album registrato in studio della Fusion band Return to Forever, capitanata dal pianista e tastierista Chick Corea.\n\"Light as a Feather\", seconda registrazione della band, seguiva di otto mesi il loro primo album, \"Return to Forever\". Lo stile musicale rimane pressoch\u00e9 inalterato, sebbene in questo album le tracce vocali abbiano una maggiore importanza rispetto al primo. Stavolta l'etichetta \u00e8 la Polydor, non pi\u00f9 la ECM, e lo stesso Chick Corea si vide nella parte di produttore, sebbene questo non abbia portato ad alcun cambiamento sensibile nel suono. Siccome l'album \"Return to Forever\" venne pubblicato negli Stati Uniti solo nel 1975, \"Light as a Feather\" rappresent\u00f2 per molti ascoltatori il primo approccio con la nuova band di Chick Corea.\nLa prima traccia, \"You're Everything\" \u00e8 una canzone di Chick Corea, che in seguito rivel\u00f2 di preferire questa canzone a tutte le altre che compose. La traccia esordisce con un lento canto di Purim, a cui si aggiunge a mano a mano il resto della band creando una sensazione di lenta crescita. Il corto assolo \u00e8 suonato da Joe Farrel al flauto. La seconda traccia, \"Light as a Feather\", \u00e8 la composizione principale di Stanley Clarke, e l'unica dell'album a non essere stata scritta da Corea. Sebbene vi siano alcuni interventi vocali di Purim, la maggior parte della canzone \u00e8 formata dai lunghi assolo di Corea, Farrell e Clarke. Farrell inizialmente suona il flauto, ma durante il suo assolo suona il sassofono. La traccia seguente \u00e8 \"Captain Marvel\", un veloce pezzo latino, che prende nome dall'album di Stan Getz pubblicato lo stesso anno. Corea e Farrell eseguono assolo melodici durante tutta la durata della canzone, ed \u00e8 molto difficile distinguere le parti improvvisate da quelle composte in precedenza.\nSia la DC Comics che la Marvel Comics hanno un supereroe chiamato \"Captain Marvel\". (Si vedano le voci Capitan Marvel (DC Comics) e Capitan Marvel (Marvel Comics)).\nIl lato B inizia con la canzone \"500 Miles High\". Come la traccia iniziale, si tratta di un pezzo vocale con lunghi assolo. Questa volta Farrell suona il sassofono per l'intera durata della traccia. Corea ha affermato in seguito che questa canzone non fa riferimento a una esperienza causata dalla droga, ma a uno \"spirito che vola in alto\". La traccia seguente \u00e8 una canzone per bambini, o \"Children's Song\". Si tratta di una delle numerose \"Children's Songs\" composte da Corea, un pezzo breve, dalla melodia minimalista e accompagnata dalle percussioni secondo una figura volta a ricordare il \"tic-tac\" dell'orologio.\nL'album termina con uno degli standard jazz pi\u00f9 famosi di Corea, \"Spain\". Questo pezzo \u00e8 stato registrato molte volte, ma probabilmente questa \u00e8 la sua interpretazione pi\u00f9 nota. Corea, Farrell e Clarke si esibiscono in lunghi assolo e Purim ricalca la melodia principale cantando senza parole."}
{"id": "1900205", "revid": "436907", "url": "https://it.wikipedia.org/wiki?curid=1900205", "title": "Misantropo a senso unico", "text": "Misantropo a senso unico \u00e8 il secondo album in studio del gruppo musicale italiano Cripple Bastards, pubblicato il 13 ottobre 2000 dalla E.U. '91 Produzioni.\nTracce.\nTesti e musiche di Giulio the Bastard, eccetto dove indicato."}
{"id": "1900208", "revid": "1977557", "url": "https://it.wikipedia.org/wiki?curid=1900208", "title": "Harold Spencer Jones", "text": "Ha determinato la parallasse solare dall'osservazione di 433 Eros. \u00c8 stato tra coloro che, convinti dell'opportunit\u00e0 di unire gli sforzi comuni per un'astronomia di ampia ricerca, hanno fondato nel 1954 l'osservatorio europeo australe."}
{"id": "1900213", "revid": "253269", "url": "https://it.wikipedia.org/wiki?curid=1900213", "title": "Moon Bloodgood", "text": "Biografia.\nNasce ad Anaheim, in California, il 20 settembre 1975 da padre statunitense di origini olandesi e irlandesi, Shell Bloodgood, e da madre sudcoreana, Sang Cha. Ex \"cheerleader\" dei Los Angeles Lakers, \u00e8 stata inclusa nella lista delle donne pi\u00f9 sexy stilata dalla rivista Maxim, passando dal 99\u00ba posto del 2005 al 40\u00ba posto del 2007.\nCome attrice ha debuttato al cinema nella commedia romantica \"Appuntamento da sogno!\"; successivamente ha recitato nei film \"Sballati d'amore\", \"8 amici da salvare\" e \"Pathfinder - La leggenda del guerriero vichingo\". Nel 2008 recita in \"Disastro a Hollywood\" di Barry Levinson, e ottiene ruoli importanti in \"Street Fighter - La leggenda\" e \"Terminator Salvation\", quarto capitolo della saga di Terminator. Per la televisione ha preso parte alle serie televisive di breve vita \"Day Break\" (con Taye Diggs) e \"Journeyman\" (con Kevin McKidd).\n\u00c8 una delle protagoniste di \"Falling Skies\", serie TV di genere fantascientifico prodotta da Steven Spielberg.\nVita privata.\nDal 2005 al 2007 \u00e8 stata fidanzata con l'attore Eric Balfour.\n\u00c8 sposata dal 2011 col regista e produttore Grady Hall dal quale ha avuto due figli: Pepper (15 dicembre 2012) e Archie (19 dicembre 2015)."}
{"id": "1900218", "revid": "339392", "url": "https://it.wikipedia.org/wiki?curid=1900218", "title": "Poesia beat", "text": ""}
{"id": "1900228", "revid": "1776051", "url": "https://it.wikipedia.org/wiki?curid=1900228", "title": "Caio di Milano", "text": "Fu vescovo di Milano nel III secolo.\nPochissime sono le notizie che si hanno sul conto di questo vescovo milanese del III secolo.\nDi certo si sa che fu discepolo del suo predecessore alla cattedra episcopale, sant'Anatalone, ma altre fonti lo ritengono addirittura discepolo dello stesso san Barnaba apostolo, ritenuto tradizionalmente il primo vescovo di Milano.\nAlla sua morte segue un periodo in cui non sono pervenute fonti circa l'occupazione della sede episcopale da parte di un vescovo.\nLa Chiesa cattolica lo ricorda il 27 settembre."}
{"id": "1900236", "revid": "729019", "url": "https://it.wikipedia.org/wiki?curid=1900236", "title": "Saguinus leucopus", "text": "Il tamarino dai piedi bianchi (\"Saguinus leucopus\" ) \u00e8 un primate Platirrino della famiglia dei Cebidi.\nLa specie \u00e8 endemica della Colombia centro-settentrionale, dove abita la foresta pluviale dell'altopiano, al di sopra dei 1000 m d'altitudine.\nIl pelo \u00e8 lungo e setoloso, bianco-grigiastro con sfumature nerastre su zampe, fianchi e nuca: il petto \u00e8 rosso ruggine. Le parti nude del corpo (mani, orecchie, faccia) sono nere, con la faccia (muso escluso) ricoperta da una rada peluria bianca."}
{"id": "1900238", "revid": "37401", "url": "https://it.wikipedia.org/wiki?curid=1900238", "title": "Olofrase", "text": "In linguistica, lolofrase (dal greco \u03cc\u03bb\u03bf\u03c2, \"h\u00f2los\", 'tutto', 'intero', e \u03c6\u03c1\u03ac\u03b6\u03c9, \"phrazo\", '(io) dichiaro'), detta anche parola-frase, \u00e8 un segno (ad esempio, una singola parola) che trasmette il significato (o contenuto) di un'intera frase. Esempio di questo fenomeno sono le parole \"s\u00ec\", \"no\", \"ecco\" usate in risposta a una domanda, dove il resto della risposta resta sottinteso, ma lo stesso vale anche per le interiezioni.\nL'uso di parole olofrastiche \u00e8 anche tipico dello sviluppo linguistico del bambino tra il primo e il secondo anno: si parla di una \"fase olofrastica\" che succede alla lallazione."}
{"id": "1900240", "revid": "110157", "url": "https://it.wikipedia.org/wiki?curid=1900240", "title": "Refugee Camp - Bootleg Versions", "text": "Refugee Camp: Bootleg Versions \u00e8 un mini-album dei Fugees pubblicato nel 1996 e contenente otto tracce."}
{"id": "1900241", "revid": "45927", "url": "https://it.wikipedia.org/wiki?curid=1900241", "title": "Olofrastico", "text": ""}
{"id": "1900254", "revid": "1005847", "url": "https://it.wikipedia.org/wiki?curid=1900254", "title": "Luigi Razza", "text": "Fu ministro dei lavori pubblici durante il regime fascista.\nBiografia.\nLuigi Razza nasce a Monteleone di Calabria (oggi Vibo Valentia) da Leone e Carmela De Luca. Trascorsi i primi anni della fanciullezza, il padre, agente di custodia, viene trasferito a Noto, in Sicilia, dove Luigi inizia a frequentare il liceo - ginnasio \"Di Rudini\", sino alla maturit\u00e0 classica conseguita nel 1912. Terminati gli studi liceali, si avvicina al sindacalismo, e viene inviato in Puglia come dirigente dell'Unione sindacale italiana di Filippo Corridoni.\nNel 1914 si trasferisce a Milano, dove si laurea in legge. Conobbe Mussolini che lo chiam\u00f2 come redattore del giornale interventista Popolo d'Italia.\nAllo scoppio della grande guerra, Luigi viene pi\u00f9 volte riformato per insufficienza toracica e per il fisico gracile, testimone di un'infanzia di sacrifici e di ristrettezze economiche in cui versava l'intera famiglia. Anche i suoi fratelli Domenico e Giuseppe, nati a Monteleone rispettivamente il 17 maggio 1894 e il 31 gennaio 1899, verranno riformati per lo stesso motivo. Nonostante ci\u00f2, Luigi riesce a partire volontario nel 1916 con il grado di sottotenente nella brigata Volturno, combattendo in Val Posina, nel Trentino e sul Monte Cimone dove guadagna due croci di guerra al valor militare. In questo periodo collabora attivamente per i giornali di trincea.\nFinita la guerra, nella citt\u00e0 di Trento libera diviene redattore del giornale socialista \"Il Popolo\", fondato nel 1900 da Cesare Battisti, e corrispondente del Popolo d'Italia. Segretario dei fasci di azione rivoluzionaria, nel 1919 prese parte al Sansepolcrismo e nel 1920 fu segretario del Fascio di Trento. \nFu uno dei sansepolcristi aderenti alla Massoneria. Con l'ascesa del fascismo, Razza diventa, dopo la Marcia su Roma, membro del Gran consiglio del fascismo e del Consiglio nazionale delle corporazioni. Nel 1923 fu nominato vicesegretario generale della Confederazione delle corporazioni sindacali fasciste.\nNel 1924 viene eletto deputato nel Listone fascista.\nNel novembre del 1928 la Confederazione nazionale delle corporazioni sindacali viene smembrata in sei confederazioni minori (industria, agricoltura, commercio, trasporti e navigazione, banca, lavoratori del mare e dell'aria, professionisti e artisti), Razza assume la segreteria della Confederazione nazionale dei lavoratori dell'agricoltura. Nel 1929 \u00e8 rieletto deputato del Regno . Nel 1930 Razza venne nominato commissario del neoistituito Commissariato per le migrazioni e la colonizzazione interna, della presidenza del Consiglio.\nViene riconfermato deputato nel 1934. L'apice della sua carriera politica la raggiunge il 24 gennaio 1935, quando viene nominato Ministro dei lavori pubblici nel Governo Mussolini: rimarr\u00e0 in carica fino al 6 agosto 1935, a causa della sua morte avvenuta in un disastro aereo nel cielo di Almaza (Il Cairo) mentre si recava in Eritrea. \nL'aereo, decollato da Guidonia, fece tappa al Cairo per la notte. La mattina del 7 agosto 1935, dieci minuti dopo il decollo, un'esplosione fece precipitare l'aereo provocando la morte dei 7 occupanti (3 passeggeri e 4 d'equipaggio).\nL'incidente suscit\u00f2 immediatamente vasta eco, anche sulla stampa estera, e si parl\u00f2 anche di attentato, ma le vere cause non furono mai chiarite. Anzi, la commissione di inchiesta inviata dal governo italiano, dichiar\u00f2 rapidamente l'impossibilit\u00e0 di appurare le ragioni dell'incidente, .\nLa scomparsa viene cos\u00ec annunciata dal quotidiano \"Il Mattino\":\nA lui fu intitolata la citt\u00e0 coloniale di Massah, in Cirenaica."}
{"id": "1900256", "revid": "767487", "url": "https://it.wikipedia.org/wiki?curid=1900256", "title": "The Mayfield Four", "text": "I The Mayfield Four (abbreviati in MF4) sono stati un gruppo musicale rock alternativo statunitense, formatosi nel 1996 a Spokane (Washington) e scioltosi nel 2002.\nStoria del gruppo.\nPrimi anni e \"Fallout\" (1996-1998).\nI Mayfield Four nascono a met\u00e0 del 1996 a Spokane da quattro amici d'infanzia che condividevano lo stesso amore per la musica e le esibizioni canore. I componenti erano Myles Kennedy (voce e chitarra solista), Craig Johnson (chitarra ritmica), Marty Meisner (basso) e Zia Uddin (batteria). Durante l'autunno del 1996 registrarono il demo \"Thirty Two Point Five Hours\", con cui attirarono l'attenzione di diversi produttori e che fece fioccare parecchie offerte di produzione da parte delle pi\u00f9 rinomate etichette discografiche, tra le quali la Epic Records, della quale accettarono l'offerta.\nUna volta siglato il contratto con Epic, pubblicarono un EP live intitolato \"Motion\" nel tardo 1997. Verso fine maggio dell'anno successivo pubblicarono il loro primo album in studio \"Fallout\". L'album \u00e8 lodato dalla critica e il gruppo part\u00ec per una lunga tourn\u00e9e promozionale di 15 mesi facendo da spalla a gruppi come Creed, Everclear, Fuel, Big Wreck, Stabbing Westward e The Watchmen.\n\"Second Skin\", scioglimento (1999-2002).\nAl termine del tour, Johnson abbandon\u00f2 il gruppo (altre fonti dicono che sia stato licenziato. Kennedy precisamente disse: \u00abstiamo solo passando attraverso una serie di cambiamenti interni sia personalmente che professionalmente\u00bb). Allo stesso tempo la band ha anche trovato un nuovo manager. La band continua come trio, con Kennedy come unico chitarrista per una serie di festival locali per tutto l'anno seguente. I tre rimanenti membri della band entrarono nello studio del seminterrato di Kennedy a scrivere e registrare in preparazione per il loro prossimo album che verr\u00e0 inciso durante l'autunno del 2000.\nIl loro secondo studio album \"Second Skin\" esce nel giugno 2001 e la band torna sulla strada di nuovo, questa volta con Alessandro Cortini nelle vesti di chitarrista e seconda voce. Le limitate vendite di \"Second Skin\" dovute ai fallimentari sforzi promozionali e di marketing inducono il gruppo a chiudere i loro rapporti con la Epic nel 2002. La band allora si scioglie ufficialmente poco dopo per inseguire altri interessi.\nDopo lo scioglimento.\nTutti gli ex-componenti del gruppo sono tuttora coinvolti in altri progetti. Nel 2004 Myles Kennedy form\u00f2 insieme agli ex-membri dei Creed gli Alter Bridge, dei quali ne \u00e8 il frontman. A partire dal 2010 \u00e8 anche il cantante del gruppo solista di Slash, chitarrista dei Guns N' Roses.\nIl turnista Alessandro Cortini \u00e8 stato in tourn\u00e9e Nine Inch Nails come tastierista dal 2005 in poi collaborando nei due album \"Ghosts I-IV\" e \"The Slip\". Zia Uddin fa parte degli International Heroes, dopo aver trascorso un periodo nei Modwheelmood, progetto parallelo con Cortini; nel 2018 \u00e8 inoltre apparso come batterista nell'album da solista di Kennedy, \"Year of the Tiger\", partecipando al relativo tour estivo.\nMarty Meisner continua a suonare con Annie O'Neil e Jim Boyd Band. Craig Johnson invece si ritir\u00f2 dalle scene musicali e divenne agente immobiliare; rimane ucciso in uno scontro armato con la polizia il 16 ottobre 2017."}
{"id": "1900261", "revid": "71433", "url": "https://it.wikipedia.org/wiki?curid=1900261", "title": "Righteous Kill", "text": ""}
{"id": "1900265", "revid": "712828", "url": "https://it.wikipedia.org/wiki?curid=1900265", "title": "Il grande inverno", "text": ""}
{"id": "1900267", "revid": "484532", "url": "https://it.wikipedia.org/wiki?curid=1900267", "title": "Aligi Barducci", "text": "Figlio di Duilio e Brunetta Fanfani, fu un eroe della Resistenza toscana, protagonista di numerose azioni tra cui la liberazione di Firenze nell'agosto del 1944, decorato con la Medaglia d'Oro al Valor Militare alla Memoria.\nBiografia.\nNato a Firenze, nel quartiere popolare del Pignone, il 10 maggio del 1913, da una modesta famiglia di lavoratori, deve lasciare gli studi molto presto per cominciare a lavorare. Continua per\u00f2 a studiare privatamente, ottenendo cos\u00ec il diploma di ragioniere. Chiamato alle armi nel 1934, dovette recarsi in Somalia, dove trascorse il biennio successivo. Poi ritorn\u00f2 a Firenze e, nel 1938, svolse la sua opera in vari uffici, prima a Firenze, poi a Chieti, poi a Como . Nell'ottobre del 1940 ottenne il diploma di ragioniere e si iscrisse alla Facolt\u00e0 di Economia e Commercio dell'Universit\u00e0 di Firenze . Nello stesso anno ricevette una nuova chiamata alle armi e, divenuto caporalmaggiore, si iscrisse ad un corso di allievi ufficiali a Pisa, sostenendolo con successo. Nel 1942 fu assegnato a Como, poi in Liguria e successivamente passa al 10\u00ba Reggimento Arditi, a Santa Severa, dove fu comandante di una delle pattuglie soprannominata \"la Potente\". In seguito fu inviato, insieme al suo reparto, a Pola e, nel maggio 1943, viene schierato col II Battaglione nella zona di Acireale in Sicilia, dopo i combattimenti per opporsi allo sbarco alleato con i superstiti del reparto rientr\u00f2 verso la fine di agosto a Santa Marinella sede del \"Decimo Arditi\". Qui insieme ai commilitoni venne sorpreso dall'armistizio dell'otto settembre.\nMonte Morello.\nDopo l'8 settembre rifiut\u00f2 di seguire i commilitoni che scelsero di continuare a combattere insieme ai tedeschi e tent\u00f2, senza successo, di organizzare una resistenza antitedesca nella campagna romana. Torn\u00f2 di nuovo a Firenze il 3 ottobre 1943 e, deciso a combattere i nazisti, tramite Gino Varlecchi entr\u00f2 in contatto con personaggi dei movimenti antifascisti presenti in citt\u00e0 (Franco Burresi e Augusto Guerrini).\nInizialmente ricevette dei compiti di collegamento con le prime bande partigiane organizzate sul Monte Morello.\nPotente.\nAssunse il nome di battaglia \"Potente\", derivato dall'appellativo della pattuglia che egli comandava nell'ultimo periodo della guerra e raggiunse, insieme ad Alfredo Bini, una formazione partigiana nella zona di Montepulico (comune di Borgo San Lorenzo). La formazione raggruppava alcuni membri della formazione Garibaldi \"Lupi Neri\" sopravvissuti alla battaglia di Valibona, oltre a nuovi elementi provenienti da Firenze e da Sesto Fiorentino. Potente non acquis\u00ec subito una posizione di comando, cercando piuttosto di guadagnarsi stima e fiducia vincendo la diffidenza dei \"vecchi\" antifascisti, cosa non facile visto che era pur sempre un ex ufficiale proveniente da un reparto molto politicizzato del Regio Esercito. In questo periodo emersero le virt\u00f9 di Potente: sapersi affermare, con grande capacit\u00e0 diplomatica, non solo tra i partigiani, ma anche e soprattutto tra i comandanti, che in diversi casi mostravano ancora tendenze individualistiche e autonomistiche.\nMonte Giovi.\nPotente si dedic\u00f2 alla costruzione di un'unica unit\u00e0 partigiana, cercando di unire sia i singoli uomini, sia le altre formazioni partigiane presenti nella zona di Acone e del Monte Giovi, fra le quali la \"Sirio Romanelli\", la \"Faliero Pucci\", la \"Ciro Fabbroni\", la \"Checcucci\", il gruppo di \"Renzo Ballerini\".\nLa formazione diverr\u00e0 la 22.a brigata Garibaldi \"Lanciotto\", dedicata appunto a Lanciotto Ballerini. Aligi Barducci divenne il capo effettivo per la stessa volont\u00e0 dei partigiani, affrontandone anche il problema del vettovagliamento.\nPratomagno.\nDal monte Giovi, localit\u00e0 non adatta alla concentrazione di un grande gruppo di partigiani, il 23 maggio 1944 la formazione si spost\u00f2 nell'area di Montemignaio e della frazione di Cetica del comune di Castel San Niccol\u00f2, dando origine alla cosiddetta \"piccola repubblica partigiana del Pratomagno\". Nei giorni successivi arriv\u00f2 il riconoscimento ufficiale della \"Delegazione toscana del comando delle brigate e dei distaccamenti Garibaldi\" che, appunto, riconosceva nel Comando della Divisione \"Arno\": la 22\u00aa Brigata Lanciotto, di cui \"Potente\" era Comandante militare, Giulio Bruschi, \"Berto\", Commissario Politico, Alessandro Pieri, Vicecommissario politico e amministratore.\nQuesta brigata era suddivisa in compagnie e in distaccamenti, ognuno dei quali aveva a sua volta un comandante militare ed un commissario politico. Tra le sue file si deve ricordare anche il giovanissimo Mascotte, che accompagner\u00e0 Potente fino a Firenze. Potente aveva preso in simpatia l'allora diciassettenne \"Mascotte\", Algero Romani, e per cercare di proteggerlo il pi\u00f9 possibile lo prese sotto la sua ala protettiva; Mascotte era al fianco di Potente quando fu ferito a morte da una granata tedesca.\nIl 29 giugno 1944 la formazione ebbe diversi caduti durante la cosiddetta \"battaglia di Cetica\", uno scontro con truppe della R.S.I. affiancate da truppe tedesche addestrate alle operazioni di \"contro-banda\" (\"Brandenburghesi\"\").\"\nDivisione Garibaldi \"Arno\".\nIl 6 luglio 1944 fu ufficialmente costituita la \"Divisione d'assalto Garibaldi \"Arno\"\", comprendente la 22.a Brigata Garibaldi \"Lanciotto\", la Brigata \"Caiani\", la 22.a Bis \"Sinigaglia\" e la \"Bruno Fanciullacci\". Potente ne venne nominato Comandante militare, il commissario politico fu Danilo Dolfi, \"Giobbe\". Sotto la loro guida, la divisione port\u00f2 a termine azioni di guerra nel Mugello e assistette le popolazioni locali colpite dalle rappresaglie. In seguito, verso la met\u00e0 di luglio, fu organizzato il trasferimento verso la citt\u00e0 di Firenze.\nFirenze, agosto 1944.\nLe truppe alleate procedevano a rilento verso Firenze e riuscirono a raggiungere e ad insediarsi solo nella parte dell'Oltrarno. Durante la notte del 4 agosto i tedeschi fecero saltare i ponti sull'Arno a Firenze; al mattino arrivarono in citt\u00e0 i reparti garibaldini della Sinigaglia, il comando della divisione Arno, con Potente e Giobbe e gli uomini della Lanciotto, giunti dopo un'estenuante marcia, passati attraverso l'accerchiamento nemico. A questo punto si scaten\u00f2 la lotta fra i partigiani e i franchi tiratori, cecchini nazifascisti. La sera dell'8 agosto, durante un rastrellamento contro i franchi tiratori d'Oltrarno, Potente rimase mortalmente ferito per lo scoppio di una granata nemica mentre si stava dirigendo al distretto militare di piazza Santo Spirito per accordarsi con le Autorit\u00e0 alleate e con Angiolo Gracci, detto Gracco, che comandava la Brigata Sinigaglia. Fu portato dapprima all'infermeria del distretto, poi all'ospedale da campo del Pian dei Giullari e da qui all'ospedale di Greve in Chianti, dove mor\u00ec all'alba del giorno seguente, all'et\u00e0 di trentun anni, assistito dal partigiano Giovanni Meoni, \"Chimico\". Firenze venne liberata ufficialmente due giorni dopo e il contributo di 'Potente' e dei suoi uomini fu talmente determinante che la citt\u00e0 viene storicamente indicata come la prima in Italia ad essersi liberata da sola. In onore di Aligi Barducci, la Divisione Garibaldi-Arno prese il nome di \"Divisione Potente\".\nCommemorazioni.\nOgni anno, l'11 agosto, il Comune di Firenze organizza manifestazioni a ricordo dei fatti del 1944 e per celebrare la liberazione della citt\u00e0 dal Nazifascimo. In piazza Santo Spirito, sul lato a sinistra della chiesa omonima, proprio nel punto in cui 'Potente' fu colpito, si trova una lapide in sua memoria.\nAd Aligi Barducci sono state intitolate vie e piazze a Firenze, in vari comuni della provincia (Bagno a Ripoli, Borgo San Lorenzo, Certaldo, Figline Valdarno, Impruneta, Reggello, Rufina, San Casciano in Val di Pesa, Scandicci, Sesto Fiorentino e Vicchio), oltre a San Giovanni Valdarno e Castel S. Niccol\u00f2 (Arezzo), Calcinaia (Pisa) e Fiumicino (Roma).\nCollegamenti esterni.\nAligi Barducci sul sito dell'ANPI"}
{"id": "1900271", "revid": "729019", "url": "https://it.wikipedia.org/wiki?curid=1900271", "title": "Stazione di Palermo Tommaso Natale", "text": "La stazione di Palermo Tommaso Natale \u00e8 una fermata ferroviaria posta sulla linea Palermo-Trapani. Serve il quartiere palermitano di Tommaso Natale.\nStoria.\nNata come stazione di superficie, venne completamente ricostruita come fermata in trincea nell'ambito dei lavori del passante ferroviario di Palermo.\nLa fermata ricostruita venne attivata il 7 ottobre 2018, contemporaneamente alla riapertura della tratta da Palermo Centrale a Punta Raisi del passante metropolitano di Palermo.\nStrutture e impianti.\nLa fermata, posta alla progressiva chilometrica 9+820 fra le fermate di Palermo Cardillo e Palermo Sferracavallo, conta due binari serviti da due marciapiedi laterali lunghi e alti sul piano del ferro."}
{"id": "1900272", "revid": "122246", "url": "https://it.wikipedia.org/wiki?curid=1900272", "title": "Nazionale di pallavolo femminile del Belgio", "text": "La nazionale di pallavolo femminile del Belgio \u00e8 una squadra europea composta dalle migliori giocatrici di pallavolo del Belgio ed \u00e8 posta sotto l'egida della Federazione pallavolistica del Belgio.\nRosa.\nSegue la rosa delle giocatrici convocate per il campionato europeo 2021."}
{"id": "1900273", "revid": "757396", "url": "https://it.wikipedia.org/wiki?curid=1900273", "title": "Samuel Haanp\u00e4\u00e4", "text": "Carriera.\nCresciuto nelle giovanili del Keravan Kori-80, squadra della I divisione finlandese (secondo livello), nel 2003-04 ha giocato nella massima serie del suo paese con il Vantaan Pussihukat. Nel 2006 si \u00e8 trasferito negli Stati Uniti alla Valparaiso University dove ha disputato due stagioni con la media realizzativa rispettivamente di 12 e 10 punti.\nNella stagione 2008-09 \u00e8 andato a giocare in Italia all'Orlandina Basket, non disputando alcuna partita in seguito all'esclusione della squadra dal campionato."}
{"id": "1900275", "revid": "287204", "url": "https://it.wikipedia.org/wiki?curid=1900275", "title": "Samuel Haanpaa", "text": ""}
{"id": "1900276", "revid": "339392", "url": "https://it.wikipedia.org/wiki?curid=1900276", "title": "Anno Liturgico della Chiesa Cattolica", "text": ""}
{"id": "1900277", "revid": "1776051", "url": "https://it.wikipedia.org/wiki?curid=1900277", "title": "Castriciano", "text": "Sul conto di san Castriciano, come per la maggior parte dei suoi predecessori o successori, le notizie sono scarne.\nBiografia.\nSi ritiene perlopi\u00f9 che egli non fosse di estrazione popolare, ma che avesse avuto l'occasione di compiere alcuni studi o perlomeno di frequentare i sermoni dei suoi predecessori.\nSecondo alcune fonti, infatti, sarebbe stato scelto \"in pectore\" ancora in vita dal vescovo di Milano precedente, San Caio, quale suo successore.\nResta ad ogni modo avvolto nel mistero il periodo di oltre dieci anni che separa la sua elezione dalla morte di san Caio, nel quale non ci sono pervenute notizie a riguardo della cattedra episcopale milanese, probabilmente a causa della feroce persecuzione ordinata sul suolo lombardo dall'imperatore Domiziano.\nDurante la propria reggenza Castriciano ampli\u00f2 la consacrata casa di Filippo, e convert\u00ec in due chiese le abitazioni di Porzio e Fausta, figli di Filippo; la prima chiesa fu detta Porziana (oggi chiesa di San Vittore).\nSotto la mitezza dell'imperatore Nerva pot\u00e9 guadagnare alla fede cristiana un buon numero di idolatri.\nMor\u00ec nel 138 e fu sepolto nel cimitero di Porta romana nello spazio tra l'attuale basilica di San Nazaro in Brolo e la basilica di San Calimero; di l\u00e0 pi\u00f9 tardi venne trasferito nella chiesa di San Giovanni in Conca.\nLa Chiesa cattolica lo festeggia il 1\u00ba dicembre."}
{"id": "1900285", "revid": "729019", "url": "https://it.wikipedia.org/wiki?curid=1900285", "title": "Stazione di Bagheria", "text": "La stazione di Bagheria \u00e8 la stazione ferroviaria della citt\u00e0 di Bagheria ed \u00e8 posta sulla tratta comune alle linee Palermo-Messina, Palermo-Agrigento e Palermo-Catania.\nStoria.\nLa stazione di Bagheria \u00e8 uno degli impianti ferroviari pi\u00f9 antichi della rete ferroviaria siciliana. La sua costruzione venne realizzata dalla Societ\u00e0 Vittorio Emanuele nell'ambito del suo progetto di costruzione del collegamento ferroviario dell'area zolfifera di Lercara, il cui primo tronco fu aperto il 28 aprile del 1863; questo partiva da Palermo e con un percorso di 13,377\u00a0km terminava a Bagheria. La stazione venne realizzata passante e l'anno successivo, in seguito all'apertura di ulteriori 18\u00a0km di linea collegata a Trabia.\nDal 16 dicembre 1876, data in cui fu inaugurata l'intera tratta tra Roccapalumba e Porto Empedocle la stazione divenne parte dell'itinerario Palermo - Agrigento, poco tempo dopo, anche se per la via pi\u00f9 lunga, del collegamento ferroviario tra Palermo e Catania via Aragona Caldare, Canicatt\u00ec e Caltanissetta e dal 1895 anche della Palermo - Messina.\nEdificio.\nL'edificio \u00e8 composto da un corpo basso a due elevazioni, solo il piano terra \u00e8 accessibile ai viaggiatori e racchiude tutti i servizi.\nServizi.\nLa stazione dispone di:"}
{"id": "1900292", "revid": "339392", "url": "https://it.wikipedia.org/wiki?curid=1900292", "title": "Voenno-Morskoj flot Rossijskoj Imperii", "text": ""}
{"id": "1900297", "revid": "122246", "url": "https://it.wikipedia.org/wiki?curid=1900297", "title": "Nazionale di pallavolo femminile della Spagna", "text": "La nazionale di pallavolo femminile della Spagna \u00e8 una squadra europea composta dalle migliori giocatrici di pallavolo della Spagna ed \u00e8 posta sotto l'egida della Federazione pallavolistica della Spagna.\nRosa.\nSegue la rosa delle giocatrici convocate per il campionato europeo 2021."}
{"id": "1900300", "revid": "767487", "url": "https://it.wikipedia.org/wiki?curid=1900300", "title": "Lago di Trona", "text": "Il lago di Trona \u00e8 un lago delle Alpi Orobie, situato a 1.805 m nella val Gerola, in provincia di Sondrio. Si trova a nord della cima omonima, a pochi metri dal lago Zancone.\nLa conformazione originaria venne modificata nei primi anni quaranta dalla societ\u00e0 Orobia con un'imponente diga, trasformando di fatto il naturale laghetto glaciale nella pi\u00f9 grande fonte di energia elettrica della valle del Bitto (5.196.000\u00a0m\u00b3).\nDal lago di Trona \u00e8 possibile raggiungere la Baita di Piic."}
{"id": "1900304", "revid": "1573940", "url": "https://it.wikipedia.org/wiki?curid=1900304", "title": "Oratorio dei pellegrini", "text": "L'oratorio dei pellegrini \u00e8 una piccola chiesa di Assisi a forma quadrangolare.\n\u00c8 posto a met\u00e0 circa della via San Francesco, il lungo rettilineo che collega la basilica superiore al centro di Assisi. La cappella si trova al di l\u00e0 di una porta a vetri ed \u00e8 facile non notarla, tuttavia, nella sua quiete si ha modo di sostare ed ammirare i magnifici dipinti e affreschi che contiene.\nL'oratorio era in origine la chiesa dell'ostello dei pellegrini che ospitava i pellegrini sulla via di Roma che volevano rendere omaggio alle spoglie di Francesco. Esso ha forme quattrocentesche, ed attorno allo stesso periodo risalgono i magnifici dipinti e gli affreschi di Matteo da Gualdo, Pierantonio da Foligno e di Andrea d'Assisi, allievo del Perugino. La cappella \u00e8 dedicata a Sant'Antonio abate e a San Giacomo di Compostela a cui sono dedicate gli affreschi sulle pareti alla destra e alla sinistra dell'altare; dietro all'altare un interessante affresco di Matteo da Gualdo, raffigurante la \"Madonna con il bambino e due santi pellegrini con i loro bastoni\"."}
{"id": "1900307", "revid": "767487", "url": "https://it.wikipedia.org/wiki?curid=1900307", "title": "The Complete Score", "text": "The Complete Score \u00e8 un album dei Fugees pubblicato nel 2001, dopo lo scioglimento del gruppo, e contenente le tracce dell'album \"The Score\" pi\u00f9 alcuni nuovi remix delle tracce, brani mai pubblicati e rarit\u00e0."}
{"id": "1900308", "revid": "71709", "url": "https://it.wikipedia.org/wiki?curid=1900308", "title": "InfiniBand", "text": "InfiniBand \u00e8 uno standard di comunicazione ad alta velocit\u00e0, sviluppato principalmente per High Performance Computing e utilizzato nei moderni supercomputer. Pu\u00f2 essere utilizzato sia per comunicazioni inter-nodo, in alternativa a Ethernet, o intra-nodo, in particolar modo per le comunicazioni CPU-storage. Al 2018 i maggiori produttori di circuiti integrati InfiniBand sono Mellanox e Intel, quest'ultima implementando la sua versione proprietaria chiamata \"Omni-Path\". A livello datalink, le comunicazioni avvengono sempre punto a punto e le reti possono essere create attraverso switch.\nNel 2017, InfiniBand, seppur utilizzato solo nel 32% dei supercomputer della classifica dei Top 500, rappresentava 314 petaflops cumulati dei Top 500 contro Ethernet che era installato su macchine la cui potenza computazionale cumulata era di 185 petaflops.\nIl protocollo Infiniband risulta avere un throughput molto pi\u00f9 alto e una latenza molto pi\u00f9 bassa rispetto a Ethernet: ad esempio, rispetto a 10 gigabit Ethernet migliora il throughput di 3.7 volte e la latenza \u00e8 ridotta di 5 volte. Tuttavia, la complessit\u00e0 e, di conseguenza, i costi di implementazione sono molto pi\u00f9 alti.\nTecnologia.\nSecondo lo schema ISO/OSI, lo standard InfiniBand si occupa in particolar modo dei 4 livelli pi\u00f9 bassi, seppur il concetto di transazione necessita di interagire anche i livelli pi\u00f9 alti.\nLivello fisico.\nA livello hardware, il concetto base \u00e8 il cosiddetto \"link\", in grado di fornire una banda teorica di 2.5 Gb/s full-duplex. A livello fisico, ad ogni link corrispondono 4 cavi. Le tre pi\u00f9 comuni configurazioni dei link sono x1, x4 e x12, che corrispondono rispettivamente a 4, 16 e 48 cavi. In ogni link, la trasmissione avviene attraverso una comunicazione seriale trasmessa con un segnale differenziale: due coppie di cavi, una per ogni direzione."}
{"id": "1900313", "revid": "1573940", "url": "https://it.wikipedia.org/wiki?curid=1900313", "title": "Wulin", "text": "Wulin (\u6b66\u6797) \u00e8 un termine delle arti marziali cinesi che significa Circoli Marziali. Letteralmente \u00e8 traducibile come Foresta Marziale.\nLa rivista.\nQuesta \u00e8 anche l'intestazione di una delle pi\u00f9 importanti riviste del settore delle arti marziali pubblicata e distribuita sul territorio cinese. Le pubblicazioni sono iniziate nel luglio del 1981. Il primo anno aveva una frequenza di due pubblicazioni annue, ma gi\u00e0 dall'anno successivo \u00e8 divenuto un mensile. Nel 2005 contava pi\u00f9 di 285 numeri pubblicati e distribuiti.\n\"\u201cWulin\u201d Zazhi\" (\u300a\u6b66\u6797\u300b\u6742\u5fd7, la rivista \u201cCircoli Marziali\u201d) \u00e8 legata alla \"Casa Editrice Economica del Guangdong\" (\u5e7f\u4e1c\u7ecf\u6d4e\u51fa\u7248\u793e, Guangdong Jingji Chubanshe) e all\"'Associazione Cooperativa del Wushu della provincia di Guangdong\" (\u5e7f\u4e1c\u7701\u6b66\u672f\u534f\u793e, Guangdong sheng Wushu Xie She ). La societ\u00e0 che pubblica la rivista si chiama Wulin Zazhi She (\u6b66\u6797\u6742\u5fd7\u793e).\nNel 2005 l'indirizzo della sede della rivista si trovava a Canton (\u5e7f\u5dde), in Fazheng Lu (\u6cd5\u653f\u8def), Zhanjia Dajie (\u6e5b\u5bb6\u5927\u8857), al numero 25."}
{"id": "1900314", "revid": "174925", "url": "https://it.wikipedia.org/wiki?curid=1900314", "title": "Manufatti litici", "text": ""}
{"id": "1900317", "revid": "1305772", "url": "https://it.wikipedia.org/wiki?curid=1900317", "title": "Protaso di Milano", "text": "\u00c8 venerato come santo dalla Chiesa cattolica che lo ricorda nel martirologio romano alla data del 24 novembre con queste parole: \"\u00abA Milano, san Protasio, vescovo, che difese presso l'imperatore Costante la causa di sant'Atanasio e partecip\u00f2 al Concilio di Sardica\u00bb\"\nNote biografiche.\nPoche sono le notizie storiche su questo vescovo milanese, il cui nome \u00e8 legato alle vicende che videro protagonista sant'Atanasio di Alessandria.\nNella sua \"Apologia ad Constantium imperatorem\", Atanasio ricorda come, quando visit\u00f2 la citt\u00e0 di Milano, fu accolto dal vescovo Protaso; questi, assieme ad altri vescovi, fu al suo fianco quando ebbe un incontro con l'imperatore Costante I, che gli comunic\u00f2 di aver scritto a Costanzo II per convocare un concilio di vescovi dell'Oriente e dell'Occidente. Questo episodio si svolse tra aprile e maggio 342.\nProtaso prese parte al concilio di Sardica, celebratosi tra l'autunno 343 e la Pasqua 344, per discutere del caso di Atanasio di Alessandria e degli altri vescovi orientali, condannati in Oriente, ma assolti dai vescovi di Roma. In una serie di documenti conservati da Ilario di Poitiers, si trova anche una lista di vescovi, tra cui figura, in 51\u00ba posizione, Protaso di Milano; mentre nella \"Apologia contra Arianos\" di Atanasio, il nome di Protaso \u00e8 menzionato al 12\u00ba posto tra quelli che effettivamente parteciparono al concilio.\nIl nome di Protaso si trova ancora nella lettera che Atanasio, al termine del concilio di Sardica, invi\u00f2 ai vescovi e al clero del Mereote (Egitto) per annunciare loro che era stata provata la sua innocenza e per incoraggiarli a resistere all'arianesimo. Il nome del vescovo milanese compare al 52\u00ba posto tra le sottoscrizioni di questa lettera.\nLe fonti storiche non permettono di sapere se i concili di Milano del 345 e del 347/348, dove venne condannato Fotino di Sirmio, si celebrarono all'epoca di Protaso o del suo successore Eustorgio I.\nProtaso era morto gi\u00e0 da tempo quando Atanasio scrisse l\"'Apologia ad Constantium imperatorem\" nel 357; dopo aver rammentato l'episodio svoltosi nella primavera del 342, l'alessandrino ricorda che diversi vescovi presenti a quell'incontro sono ormai morti, tra cui Protaso e Massimino di Treviri. Infatti, secondo un antico \"Catalogus archiepiscoporum Mediolanensium\", Protaso ebbe come successori Eustorgio I e Dionisio, quest'ultimo attestato come vescovo nel 355. Il medesimo \"catalogus\" assegna a Protaso, forse eccessivamente, 25 anni di episcopato e lo dice sepolto il 24 novembre \"ad Sanctum Victorem\".\nAlcune cronotassi tradizionali pongono l'episcopato di Protaso successivo a quello di Eustorgio I, assegnandoli come anni di governo il periodo compreso tra il 331 e il 352.\nUna tradizione medievale, che non ha fondamenti storici, associa Protaso all'aristocratica famiglia milanese degli Algisi. A Protaso \u00e8 anche attribuito un carme per il fonte di San Barnaba, ritenuto un falso del XVI secolo. Al vescovo milanese fu dedicato l'oratorio di San Protaso al Lorenteggio, edificato dai canonici di San Vittore attorno all'anno 1000, e ancora esistente nella periferia di Milano."}
{"id": "1900318", "revid": "1699816", "url": "https://it.wikipedia.org/wiki?curid=1900318", "title": "Running (No Doubt)", "text": "Running \u00e8 il quarto singolo della band californiana No Doubt estratto dall'album \"Rock Steady\", uscito nel 2001.\nIl brano.\nIl brano \u00e8 stato scritto da Gwen Stefani e Tony Kanal, prodotto da Nellee Hooper e dagli stessi No Doubt, registrato da Greg Collins e mixato da Mark \"Spike\" Stent.\nVideo.\nIl videoclip del brano \u00e8 stato diretto da Chris Hafner. Esso si apre con una scena in cui i membri della band sono sulla spiaggia; scena interrotta da varie immagini del gruppo durante i primi anni della carriera, con una giovane Gwen Stefani ai tempi bruna (suo colore di capelli originale). La scena si sposta nuovamente sulla spiaggia, dove i No Doubt giocano a frisbee e si divertono seppellendo Adrian Young nella sabbia. Successivamente viene mostrata Gwen seduta su uno scoglio vicino al mare. Vengono poi interposte altre immagini, tra cui una della band con i premi discografici in mano e una di Adrian che suona la batteria nudo. Altri ritagli mostrano la band impegnata in studio di registrazione o sul palco durante il loro \"Rock Steady Tour\". Il video si chiude con i musicisti che camminano sul bagnasciuga."}
{"id": "1900323", "revid": "1699816", "url": "https://it.wikipedia.org/wiki?curid=1900323", "title": "Simple Kind of Life", "text": "Simple Kind Of Life \u00e8 una canzone del gruppo musicale californiano No Doubt, pubblicata come secondo singolo estratto dall'album del 2000 \"Return of Saturn\".\nIl brano.\nLa canzone \u00e8 stata scritta da Gwen Stefani, prodotta da Glen Ballard, registrata da Alain Johannes e mixata da Jack Joseph Pulg.\nVideo.\nIl video del brano \u00e8 stato diretto da Sophie Muller e vede protagonista Gwen Stefani (che tra l'altro \u00e8 l'unica autrice del pezzo). Sono rappresentati i temi della canzone, cio\u00e8 il matrimonio e la famiglia."}
{"id": "1900328", "revid": "339392", "url": "https://it.wikipedia.org/wiki?curid=1900328", "title": "San Dionisio Mariani", "text": ""}
{"id": "1900332", "revid": "287204", "url": "https://it.wikipedia.org/wiki?curid=1900332", "title": "Immagine idiografica", "text": "Limmagine idiografica (dal greco \u03b9\u03b4\u03b9\u03bf\u03c2-\u03b3\u03c1\u03b1\u03c6\u03b9\u03c7\u03bf\u03c2: \"\u00eddios\" e \"graphik\u00f3s\", con significato di \"descrivere il particolare\") \u00e8 intesa come la rappresentazione di un risultato ottenuto da uno studio o tramite un metodo di ricerca avente per oggetto casi specifici: una raffigurazione che eviti quindi la generalizzazione nomotetica.\n\u201cLa \"formulazione diagnostica\" risponde a un criterio idiografico, la \"classificazione diagnostica\" ad un criterio nomotetico.\u201d\nIn ambito clinico-psicopatologico il criterio idiografico \u00e8 un metodo (detto anche \"metodo storico\") che comporta la valutazione dell'esperienza passata, la selezione e il confronto delle informazioni in relazione a una singolarit\u00e0, sia essa riferita ad un individuo o ad un evento.\nUn\"immagine idiografica\" \u00e8 rappresentata, ad esempio, da un referto, un grafico o una cartella personale (contenente un profilo clinico) che illustri le caratteristiche peculiari (mediche, psicologiche, patologiche) distintive del soggetto esaminato. \n\"In assenza di una precedente raccolta dettagliata di dati clinici, l'anamnesi dovrebbe contenere un numero sufficiente di informazioni atte a convalidare gli elementi diagnostici ed eziologici della formulazione. \nIl termine \"\"formulazione diagnostica\" \u00e8 preferibile a \"diagnosi\" perch\u00e9 sottolinea come gli elementi dell'attenzione clinica, rispetto ai quali il clinico propone ipotesi eziologiche e obiettivi di intervento, includono molto pi\u00f9 che non la semplice attribuzione di una \"categoria diagnostica\"\", fermo restando che quest'ultima di solito \u00e8 una componente importante\".\nLa locuzione immagine idiografica compare per la prima volta nel 1996, nel Manuale della metodica di indagine SESAMO (acronimo di Sexuality Evaluation Schedule Assessment Monitoring). \nIl termine fu coniato per indicare che il Report del test era in grado di fornire un referto anamnestico organizzato secondo i criteri di una dettagliata storia clinica, familiare e relazionale del soggetto esaminato, producendo dati semiologici sia sotto il profilo psicosessuale che socio affettivo, elementi utili al clinico per la formulazione di ipotesi patogenetiche e patognomoniche."}
{"id": "1900333", "revid": "125470527", "url": "https://it.wikipedia.org/wiki?curid=1900333", "title": "Nazionale di pallavolo femminile dell'Austria", "text": "La nazionale di pallavolo femminile dell'Austria \u00e8 una squadra europea composta dalle migliori giocatrici di pallavolo dell'Austria ed \u00e8 posta sotto l'egida della Federazione pallavolistica dell'Austria.\nRosa.\nSegue la rosa delle giocatrici convocate per l'European League 2017."}
{"id": "1900334", "revid": "83630", "url": "https://it.wikipedia.org/wiki?curid=1900334", "title": "Il manuale del guerriero della luce", "text": ""}
{"id": "1900336", "revid": "1522738", "url": "https://it.wikipedia.org/wiki?curid=1900336", "title": "Christian il leone", "text": "Christian (12 agosto 1969-...) \u00e8 stato un leone acquistato nel 1969 da John Rendall e Anthony \"Ace\" Bourke, due ragazzi australiani che vivevano a Londra.\nLa storia.\nIl cucciolo di leone, chiamato successivamente Christian, venne acquistato dai due amici, nella sezione animali esotici del grande magazzino Harrods a Londra. Il cucciolo era stato separato dai suoi genitori a causa della vendita dello zoo di Ilfracombe, in Inghilterra, nel quale vivevano . Rendall e Bourke decisero di comprare il cucciolo di poche settimane, preoccupati per le condizioni nelle quali era tenuto e per il suo destino, se fosse finito in mani sbagliate.\nI due amici, con l'aiuto delle allora fidanzate, Jennifer Mary e Unity Jones, allevarono e si presero cura del cucciolo fino ad un anno d'et\u00e0. Inizialmente, tenendolo nel retro del negozio di mobili nel quale lavoravano, convincendo i loro datori di lavoro che sarebbe stata un'ottima pubblicit\u00e0 per gli affari.\nSuccessivamente, data la dimensione dell'animale, passato in un anno da 16 kg a circa 84\u00a0kg e il notevole costo per mantenerlo, si resero conto che il cucciolo non poteva vivere ancora a lungo in un ambiente cos\u00ec stretto e poco adatto. Il vicario di Moravian Chapel, il quartiere nel quale si trovava il negozio, concesse, allora, ai due ragazzi il campo del cimitero, munito di un ampio prato per permettere al leone di scorrazzare liberamente per qualche ora al giorno.\nMa questa condizione non dur\u00f2 a lungo. Per un caso fortuito, si presentarono al negozio di mobili gli attori Bill Travers e Virginia McKenna, in cerca di una scrivania da acquistare. I due attori avevano appena finito le riprese di \"Nata libera\", il film tratto dal romanzo di Joy Adamson che narra le vicende di Elsa, una leonessa cresciuta dalla Adamson e dal marito, il naturalista George Adamson, reintegrata nel suo habitat naturale nel Kenya. D'accordo con i due ragazzi, gli attori decisero di contattare proprio il naturalista affinch\u00e9 aiutasse anche Christian ad essere reintegrato in una riserva naturale in Africa.\nIl viaggio in Kenya.\nNel 1970, ad un anno di et\u00e0, Rendall e Bourke, decisero di intraprendere questa avventura per poter permettere al loro leone di proseguire la sua vita in un habitat pi\u00f9 adatto alle sue esigenze. Per la difficolt\u00e0 del progetto di reintegrazione, Adamson avvert\u00ec i due ragazzi che la storia di Christian era ben diversa da quella di Elsa, la leonessa reintegrata senza problemi. La difficolt\u00e0 stava proprio nel fatto che Elsa era rimasta orfana nella sua terra, in Kenya, quindi abituata comunque alla terra, al clima e agli odori del posto, mentre Christian era sempre stato in citt\u00e0 e i suoi stessi genitori erano nati in cattivit\u00e0 e poi ceduti ad altri zoo. Nel 1971, venne preparata una speciale cassa per il trasporto del leone, con una scritta sul lato che recitava \"\"East African Airways. Londra - Nairobi. Christian - Leone maschio di 12 mesi\" e caricata su un aereo diretto in Africa, accompagnata da Rendall e Bourke.\nIl ritorno alla natura selvaggia.\nAll'arrivo alla riserva Kora, in Kenya, George Adamson decise di fermarsi in prossimit\u00e0 del fiume Tana, lontano da qualunque abitazione umana. Questo luogo era stato indicato dal naturalista come il migliore per poter costruire un campo e tentare la reintegrazione del leone nella colonia di leoni gi\u00e0 esistente. Infatti, Adamson avvert\u00ec la difficolt\u00e0 di integrare un altro maschio in una comunit\u00e0 con un capobranco gi\u00e0 attribuito e decise quindi di aiutarsi con un altro leone maschio addomesticato di nome Boy, che aveva preso parte al film \"Nata libera\". Il piano di Adamson era quello di stabilire un legame tra i due che li rendesse i \"leader\" di un nuovo nucleo; il progetto per seguire la vicenda dei due leoni sarebbe stato finanziato da uno sponsor. Intanto, Rendall e Bourke ritornarono a Londra e chiesero ad Adamson di tenerli informati sui progressi di Christian. Il campo di Kora si trovava a circa 220 miglia a nord-est di Nairobi ed era diventato Parco Nazionale. Il fratello e collaboratore di George Adamson costru\u00ec per Christian una gabbia di fango e paglia, per abituare il leone a stare all'aperto di notte, sia per il clima che per i vari rumori notturni. Nel recinto di fianco venne collocato Boy, il maschio che avrebbe dovuto aiutare l'integrazione nella natura selvaggia di Christian. Il loro primo incontro fu decisamente esplosivo: essendo gi\u00e0 integrato nella natura, Boy cerc\u00f2 di attaccare Christian per sottometterlo. Fortunatamente, c'era una rete metallica a dividerli. Adamson, fece incontrare i due leoni pi\u00f9 volte in questo contesto, fino a che un giorno si sent\u00ec abbastanza sicuro nel togliere la protezione per verificare i progressi di Christian. Appena i due leoni si avvicinarono l'uno all'altro, fu evidente che l'esperimento era riuscito e che Boy aveva insegnato al giovane maschio il suo ruolo di \"leader\". Da quel giorno, i due leoni divennero inseparabili. Il secondo passo per la reintegrazione fu quello di aggiungere alla coppia una femmina, Katania, per poter estendere la nuova colonia appena creata. I tre, ogni giorno, venivano fatti passeggiare in quest'ordine: Boy, Katania e Christian con Adamson al suo fianco, munito di un fucile e pronto a far scappare qualunque minaccia esterna.\nLa tragedia nel campo.\nLe vicissitudini di Christian furono accompagnate da varie tragedie nel campo di Kora. La femmina Katania venne attaccata da un coccodrillo in prossimit\u00e0 di una pozza d'acqua e un'altra femmina, che gli era stata affiancata, fu sbranata da un altro branco di leoni.\nSuccessivamente, Stanley, uno chef della riserva, si allontan\u00f2 dal campo alla ricerca di un po' di miele selvatico, ma comp\u00ec questa escursione senza misure di sicurezza. Boy, che si trovava libero nelle vicinanze, si accorse dell'uomo e gli si avvicin\u00f2. Stanley, spaventato, decise di scappare correndo, ma questo comportamento, dettato dalla paura, galvanizz\u00f2 il leone, che lo insegu\u00ec come fosse una preda. Adamson, poco lontano, ud\u00ec le urla di aiuto dell'uomo e si arm\u00f2 di fucile per aiutarlo. Punt\u00f2 verso Boy e lo colp\u00ec dritto nel cuore, troppo tardi per\u00f2. Il leone aveva gi\u00e0 addentato alla gola lo chef, che mor\u00ec per la gravit\u00e0 delle ferite riportate nell'attacco . La tragedia diede un punto d'arresto a tutto il progetto, per il clamore che ne sussegu\u00ec anche sui giornali. Adamson non si scoraggi\u00f2 e chiese aiuto per continuare il suo progetto ad altri naturalisti con i quali aveva gi\u00e0 collaborato in passato.\nIl prosieguo del progetto.\nGrazie alla sua influenza nel campo del naturalismo, George Adamson continu\u00f2 il progetto per l'integrazione di Christian nell'ambiente selvaggio e, nel 1974, pot\u00e9 scrivere a Rendall e Bourke che il progetto aveva avuto esito positivo. Christian, infatti, aveva preso possesso di una colonia di cui era divenuto il leader, aveva avuto dei cuccioli con due femmine e, dopo la sua reintegrazione nella natura, si avvicinava raramente al campo e agli uomini. Questo era un buon segno per Adamson, dato che il progetto originale prevedeva proprio questo distaccamento tra il leone e gli uomini. A questa notizia dolceamara, i due amici australiani decisero di intraprendere un ultimo viaggio in Kenya per poter osservare di persona la piena reintegrazione del loro leone e per potergli dare un ultimo saluto.\nL'incontro.\nPrima dell'arrivo di Rendall e Bourke, Adamson avvert\u00ec i due ragazzi che il loro viaggio sarebbe stato uno spreco di tempo, poich\u00e9 Christian non si faceva vedere da almeno nove mesi. La notizia non era delle migliori, considerando che il naturalista batteva la zona giornalmente. Soprattutto, c'era una buona probabilit\u00e0 che il leone fosse stato ucciso da bracconieri o da altri maschi. Tuttavia, i due ragazzi decisero di partire lo stesso per il Kenya.\nAll'arrivo a Nairobi, i due amici si imbarcarono su un volo locale per recarsi al campo di Kora. Adamson gli and\u00f2 incontro con una novit\u00e0: la notte prima, infatti, Christian era tornato nelle vicinanze del campo con le sue compagne e i suoi cuccioli. \"Christian \u00e8 arrivato ieri sera. \u00c8 qui con le sue leonesse e i loro cuccioli. \u00c8 appostato sulla sua roccia preferita al di fuori del campo. Vi sta aspettando\".\". Questa notizia rallegr\u00f2 Rendall e Bourke, convinti fino a quel momento che il leone non si sarebbe pi\u00f9 fatto vedere. George Adamson e sua moglie Joy avevano spesso parlato nei loro scritti di una sorta di sesto senso dei leoni, soprattutto nei confronti degli uomini, definendo ci\u00f2 come una sorta di capacit\u00e0 telepatica.\nI due amici furono, comunque, ulteriormente avvertiti del fatto che il leone avrebbe potuto non riconoscerli e, conseguentemente, attaccarli. I due ragazzi per\u00f2, non volendo loro dar retta, si recarono lo stesso all'incontro e quello che avvenne fu talmente commovente che, da quando fu documentato da un filmato, dalla sua messa in onda continua ancora oggi a commuovere gli spettatori di tutto il mondo. Infatti, Christian non solo riconobbe immediatamente i due ragazzi, ma gli corse incontro come se non si fosse mai allontanato dai due e gli butt\u00f2 le zampe intorno al collo in una sorta di abbraccio. Questo comportamento stup\u00ec anche il naturalista che non si aspettava una reazione cos\u00ec positiva dopo quasi tre anni di lontananza.\nL'addio definitivo.\nL'incontro con Christian si prolung\u00f2 per tutta la notte e fino alla mattina successiva. I tre amici, nel ritrovarsi, avevano ripercorso il tempo vissuto insieme come se non fosse passato un giorno dalla loro separazione. Il mattino dopo, Rendall e Bourke assistettero all'allontanamento di Christian, delle sue compagne (chiamate Mona e Lisa) e dei cuccioli, che a loro volta accettarono la vicinanza degli umani, grazie alla presenza del maschio dominante.\nTre mesi dopo, Rendall e Bourke ritornarono a Kora e avvistarono nuovamente Christian appostato sulla sua roccia, nei dintorni del campo. Tuttavia, il leone stavolta non si avvicin\u00f2 ai due: Christian si limit\u00f2 a guardarli da lontano e poi si allontan\u00f2 definitivamente. La ragione di ci\u00f2 \u00e8 dovuta al fatto che probabilmente, se si fosse avvicinato ai due giovani in presenza degli altri maschi, questi ultimi avrebbero messo in dubbio il suo ruolo di maschio dominante.\nDopo questo secondo incontro, Christian e i suoi due salvatori non si ritrovarono pi\u00f9. Il naturalista ipotizz\u00f2 in seguito che, data la vita media di un leone di circa 16/18 anni, Christian abbia finito i suoi giorni nella Riserva Naturale di Meru, in prossimit\u00e0 del fiume che costeggia il campo di Kora.\nIl video fa il giro del mondo.\nIl video che testimonia il ritrovamento dei tre amici \u00e8 stato distribuito in internet dopo 30 anni dall'evento, facendo conoscere dopo tutto questo tempo la commovente storia del leone e la sua reintegrazione nella natura selvaggia. Il video, fino al 2008, \u00e8 stato visionato oltre 30 milioni di volte.\nAnthony Bourke e John Rendall hanno scritto un libro per raccontare a tutti la storia di Christian da cucciolo a Londra fino ai giorni della libert\u00e0 in Africa. All'interno vi sono inserti fotografici del famoso leone, mai pubblicati prima.\nIl film.\n\u00c8 stato realizzato un film documentario sulla vita a Londra e sull'integrazione di Christian nella natura selvaggia, intitolato \"\"Christian, The Lion at World's End\" e distribuito fino al 2009 solo in lingua originale. &lt;br&gt;\nDal 2009 \u00e8 disponibile il DVD in italiano, in versione restaurata dalla Digital Adventure con il titolo \"Christian IL LEONE - il film\"\"."}
{"id": "1900346", "revid": "438678", "url": "https://it.wikipedia.org/wiki?curid=1900346", "title": "L'assassino abita al 21", "text": "L'assassino abita al 21 (\"L'assassin habite... au 21\") \u00e8 un film del 1942 diretto da Henri-Georges Clouzot.\nTrama.\nUn misterioso assassino terrorizza Parigi commettendo crimini seriali. \nSigilla i suoi crimini con un biglietto da visita firmato \"Monsieur Durand\". Wens \u00e8 il commissario responsabile dell'indagine.\nLe sue indagini lo portano velocemente alla pensione \"Le Mimose\", dove si trova il colpevole che \u00e8 uno degli inquilini, ma alla fine il commissario scoprir\u00e0 gradualmente che sotto il nome di Durand si celano tre degli inquilini della pensione che si coprono a vicenda fornendo gli alibi appena uno dei tre viene arrestato compiendo un nuovo omicidio con il biglietto da visita."}
{"id": "1900348", "revid": "144796", "url": "https://it.wikipedia.org/wiki?curid=1900348", "title": "San Simpliciano Soresini", "text": ""}
{"id": "1900350", "revid": "124757417", "url": "https://it.wikipedia.org/wiki?curid=1900350", "title": "Cebus", "text": "Cebus \u00e8 un genere di primati Platirrini, ascritto alla sottofamiglia Cebinae, nell'ambito della famiglia Cebidae.\nA questo genere vengono ascritte le scimmie note col nome comune collettivo di cebi (dal greco \"K\u00e9bos\", \"scimmia dalla coda lunga\") o cappuccine, diffuse dall'Honduras al Paraguay ed all'Argentina settentrionale.\nDescrizione.\nDevono il nome comune alla somiglianza fra la colorazione del mantello (in particolare \"Cebus capucinus\") con gli abiti di un frate francescano, con tanto di cappuccio: il corpo, gli arti e la nuca sono infatti solitamente di colore scuro, mentre attorno alla faccia e su gola e petto il pelo ha colore bianco.\nSi tratta di scimmie di medie dimensioni (110\u00a0cm di lunghezza totale massima, per un peso medio di circa 6\u00a0kg), con la coda lunga esattamente quanto il corpo: tale appendice non \u00e8 prensile e viene spesso portata arricciata o piegata a virgola verso il basso.\nBiologia.\nTutte le specie hanno abitudini diurne ed arboree: nelle ore centrali del giorno, possono cercare riparo in posti freschi e restare inattive per un periodo di circa un'ora. Di notte, invece, dormono sugli alberi, solitamente appoggiate alle biforcazioni dei rami.\nVivono in gruppi di 6-40 esemplari, comprendenti numerose femmine fra loro imparentate coi propri cuccioli e numerosi maschi, uno dei quali \u00e8 il maschio dominante: costui ha il diritto di accoppiarsi per primo con le femmine. In alcune specie (come \"Cebus capucinus\"), tuttavia, il maschio condivide l'onere della guida del gruppo con una femmina dominante.\nIl gruppo marca l'area centrale del proprio territorio con l'urina, difendendolo da eventuali intrusioni: le aree periferiche dei territori possono sovrapporsi fra loro.\nLe abitudini sociali delle scimmie di questo genere sono straordinariamente simili a quelle delle scimmie del Vecchio Mondo: si ritiene che questo caso di convergenza evolutiva si sia mostrato come risposta a diete e predatori simili nei due continenti, che hanno portato a stili di vita simili.\nLa loro dieta \u00e8 molto opportunistica: mangiano frutta e semi, ma non disdegnano uccelli e le loro uova, grossi insetti ed altri piccoli vertebrati.\nLe femmine si riproducono ogni due anni: la gestazione dura circa sei mesi, al termine dei quali nasce un unico cucciolo, che si attacca prima al petto materno e poi si sposta sul dorso.\nLa maturit\u00e0 viene raggiunta in queste specie piuttosto tardivamente: i maschi diventano sessualmente maturi solamente ad otto anni, mentre le femmine impiegano la met\u00e0 del tempo.\nLa speranza di vita di questi animali in natura \u00e8 di circa vent'anni.\nCon una massa cerebrale di circa 40\u00a0g, vengono considerate le pi\u00f9 intelligenti fra le platirrine: possono infatti utilizzare strumenti, come sassi e pezzi di legno, per spaccare i gusci dei semi o degli animali, mentre i giovani imparano le varie tecniche osservando gli adulti. Quando mangiano sugli alberi, inoltre, incrociano le gambe per evitare che il succo o dei pezzi del cibo cadano al suolo, divenendo irreperibili. Durante la stagione delle piogge, quando le zanzare sono particolarmente abbondanti, questi animali sono stati osservati mentre si strofinavano sul corpo dei millepiedi schiacciati, che agivano come repellente naturale.\nDavanti ad uno specchio, infine, questi animali mostrano comportamenti intermedi fra la coscienza dell'avere davanti a s\u00e9 una propria immagine riflessa e l'avere un animale estraneo: mentre solitamente le femmine tendono ad evitare gli sguardi diretti con individui estranei dello stesso sesso e i maschi invece tendono ad utilizzare questa forma di sfida, davanti ad uno specchio avviene tutto il contrario, ossia la femmina vede la propria riflessione come un esemplare familiare, mentre i maschi mostrano segni di smarrimento.\nNon \u00e8 ancora chiaro se invece le cappuccine siano in grado di immedesimarsi nella situazione di altri esemplari, come previsto dalla teoria della mente: possono ad esempio essere addestrate a chiedere ad una terza persona di dar loro il cibo, qualora esse non sappiano dove esso si trovi ma sappiano che questa persona conosce la sua ubicazione, ma altri esperimenti hanno invece dimostrato che in altri campi queste scimmie non utilizzano una teoria della mente.\nTassonomia.\nAl genere sono attualmente ascritte 14 specie:\nAlcune scimmie cappuccine che in precedenza venivano attribuite a questo genere, sono oggi attribuite al genere \"Sapajus\".\nL'uomo e i cebi.\nEssendo molto adattabili e confidenti, non \u00e8 raro che nelle aree del loro habitat devastate dall'attivit\u00e0 umana questi animali eleggano a propria dimora le piantagioni e danneggino i campi coltivati, facendo a volte scorribande nelle case per rubare del cibo.\nNei Paesi occidentali, questi animali vengono immediatamente identificati come fedeli compagni dei suonatori ambulanti di organo a rullo: vengono tuttavia largamente impiegati anche nei laboratori di ricerca e come animali domestici, specialmente negli Stati Uniti.\nAlcune organizzazioni stanno inoltre studiando un possibile impiego dei cebi come aiutanti di persone affette da paraplegia e quadriplegia: dopo un periodo di acclimatazione nella casa del malato, a contatto con la sua famiglia, l'animale pu\u00f2 essere addestrato a compiere alcuni lavori, come cucinare il cibo gi\u00e0 pronto in un forno a microonde, aprire bottiglie e lavare la faccia al malato."}
