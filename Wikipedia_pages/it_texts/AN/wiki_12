{"id": "1811234", "revid": "1272592", "url": "https://it.wikipedia.org/wiki?curid=1811234", "title": "Santuario di Santa Maria di Piazza", "text": "Il santuario di Santa Maria di Piazza (detto anche santuario della Beata Vergine dell'Aiuto) \u00e8 situato nel centro storico di Busto Arsizio, dove sorgeva una precedente chiesa dedicata alla Madonna, che a sua volta aveva sostituito una cappella risalente all'epoca della cristianizzazione. Questo splendido santuario mariano fu costruito rapidamente tra il 1515 e il 1522.\nDue nomi compaiono nei documenti che trattano la costruzione del tempio: quello di Antonio da Lonate (autore del modello per il duomo di Vigevano) e quello di \"\"magistro Tomaxio ingeniero\", probabilmente Tommaso Rodari, il noto scultore e architetto attivo nel duomo di Como, allievo di Giovanni Antonio Amadeo. Il primo avrebbe impostato la pianta centrale, per la quale si \u00e8 ipotizzata l'esistenza di un disegno bramantesco, \"Bramanti secutus exemplar\"; il secondo avrebbe eseguito i due portali a ovest e a sud, e forse l'elegante loggiato nel tamburo sotto la cupola simile al tiburio del santuario della Beata Vergine dei Miracoli a Saronno, attribuito all'Amadeo.\nStoria.\nLa prima citazione di un edificio religioso dedicato a Santa Maria a Busto Arsizio risale all'incirca al 1300: si tratta della frase \"Busti Arsizia. eccelsia Sancte Marie\"\" nel \"Liber Notitiae Sanctorum Mediolani\" dove la chiesa risulta una delle 200 chiese mariane della diocesi e delle cinque presenti nel territorio della Pieve di Olgiate Olona.\nL'antico edificio, secondo testimonianze seicentesche, aveva una pianta quadrata di 5\u00a0m per lato, ma si trattava gi\u00e0 probabilmente di un rifacimento trecentesco dell'edificio originario. La chiesa, nelle sue forme tipiche dell'architettura romanica, fu consacrata nel 1346 da un vescovo di nome Francesco, delegato dell'arcivescovo Giovanni Visconti. Di questo antico edificio oggi rimane solo il rondello in pietra collocato alla sommit\u00e0 dell'attuale presbiterio e raffigurante in un rilievo la Madonna col Bambino.\nQui nel 1358 fu istituita una cappellania da parte di Antonio Crespi: venivano dunque celebrate messe ogni giorno da parte di un sacerdote scelto dalla famiglia Crespi. Tale cappellania prese il nome di Santa Caterina e alla santa fu intitolato un altare. Un'altra cappellania, intitolata a Santa Maria, fu istituita nel 1485 da Donato Crespi. A questa seconda cappellania nel 1504 la curia di Milano assegn\u00f2 il sacerdote Francesco Crespi Roberti (o de Robertis), che successivamente divenne rettore della basilica di San Giovanni Battista. \nNel libro della Decima (un testo che riportava l'elenco degli enti privati che possedevano beni immobili soggetti a tributo) del 1399, compare per la prima volta il Consorzio di Santa Maria di Piazza. Questo, come gli altri otto consorzi di Busto Arsizio, aveva sede in una chiesa (in questo caso quella di Santa Maria) e i membri si riunivano periodicamente portando un'offerta; queste offerte sarebbero poi state cedute ai soci in difficolt\u00e0, in beneficenza ai poveri o in aiuto alle chiese.\nTra il XIV e il XVI secolo il borgo di Busto Arsizio crebbe in termini di ricchezza, dimensioni e influenza all'interno del ducato di Milano. Questo port\u00f2 alla volont\u00e0 di erigere un nuovo edificio religioso all'altezza di questa ascesa. La prima pietra di questa nuova chiesa, che and\u00f2 a sostituire quella romanica di Santa Maria, su posata nel 1517 ed \u00e8 ancora visibile incastonata nella facciata orientale. A promuovere questo rifacimento furono diverse persone, soprattutto appartenenti alla parte pi\u00f9 colta della popolazione bustocca: tra questi, i rettori della basilica e fondatori della biblioteca capitolare di San Giovanni Battista Francesco e Bernardino Crespi, il primo dei quali era anche cappellano di Santa Maria; la Scuola dei Poveri e il Comune. \u00c8 probabile, anche se non accertato, che Galeazzo Visconti, feudatario di Busto dal 1488, appoggiasse l'iniziativa. Furono molti anche i lasciti da parte del clero e della popolazione civile, risalenti in particolare al 1524, anno in cui il borgo fu colpito da un'epidemia di peste.\nLa ricostruzione della chiesa fu affidata ad Antonio da Lonate che, come riporta il cronista Antonio Crespi Castoldi, segu\u00ec un disegno bramantesco. I seguito a successivi studi e ricerche operate da Pio Bondioli, si pu\u00f2 affermare che Antonio da Lonate si occup\u00f2 della progettazione della struttura muraria di base, mentre il completamento e gli abbellimenti furono opera di Tommaso Rodari. Presentano caratteri tipici dell'opera di Rodari i portali delle facciate sud e ovest.\nNel 1873 iniziarono i lavori di restauro globale affidati a Carlo Maciachini dell'edificio e interessarono i gugliotti del tiburio, gli intonaci delle pareti esterne, il cupolino e la architettura e la copertura in rame; le porte laterali della facciata occidentale, aperte nel 1605, vennero murate, mentre quella della facciata meridionale fu riaperta. Furono rifatti completamente il loggiato del tiburio, gli zoccoli alla base delle pareti interne ed esterne, i battenti delle porte, la canalizzazioni per le acque piovane, gli altari laterali, che furono demoliti e sostituiti (quello di sinistra verr\u00e0 poi rimosso con i restauri del 1939-43, mentre quello di destra, con la statua della Madonna dell'Aiuto, fu spostato nel santuario del Sacro Cuore di Busto Arsizio nel 1912 e rimpiazzato). Furono sostituite le bussole e altri interventi interessarono le finestre, la balaustra, il pavimento, le statue lignee delle nicchie e l'organo, che fu realizzato successivamente e poi trasferito presso la chiesa di Sant'Edoardo a Busto Arsizio, dova tuttora si trova. Per la statua della Madonna dell'Aiuto Maciachini disegn\u00f2 un piccolo trono per le esposizioni e le processioni. Durante questi lavori il pittore Luigi Cavenaghi si occup\u00f2 del restauro pittorico dell'intera superficie interna.\nArchitettura e apparato decorativo.\nInternamente, la parte bassa, quadrata, che \u00e8 tagliata negli angoli da archi diagonali formanti nicchie e cuffie, rimanda ai numerosi studi di chiese a pianta centrale compiuti da Leonardo mentre il tamburo ottagonale con una ghiera di nicchie (la corona dei 12 santi) e le otto unghie della volta di copertura riecheggiano gli esempi di Santa Maria Incoronata di Canepanova a Pavia e dell'Incoronata a Lodi e di Santa Maria della Croce a Crema.\nIl rigoroso volume cubico scandito da lesene \u00e8 sormontato da un tiburio con gugliotti e lanterna che interpreta in forme pi\u00f9 leggere ed eleganti la tipologia della tradizione lombarda (come gi\u00e0 nel non lontano santuario di Saronno).\nI due portali delle facciate sud e ovest, opera di Tommaso Rodari, si compongono di due parti: quella inferiore presenta pilastri e ornamenti geometrici di carattere rinascimentale; nella parte superiore due archi, inscritti l'uno nell'altro, sono intermezzati da patere, rettangoli e sfondati. Sopra l'arco maggiore una trave sovrasta due spazi triangolari ornati con tondelli in pietra rossa come quelli che si trovano nelle porte del Duomo di Como.\nEntrambe le porte presentano iscrizioni in lingua latina:\nDel santuario di Santa Maria esiste una copia esatta, ma pi\u00f9 piccola, a Crespi d'Adda, paese annoverato tra i patrimoni dell'umanit\u00e0 dall'UNESCO. Della statua della Madonna esiste una copia esatta in Uruguay a Montevideo, nella chiesa del quartiere popolare del Cerro.\nInterno.\nLa cupola fu affrescata da Giovanni Crespi, nonno di Giovan Battista Crespi detto Il Cerano, nel 1531. Contemporaneamente Francesco Tatti esegu\u00ec delle decorazioni nell'ordine inferiore. Gli spicchi della cupola furono decorati con decine di stelle dorate, mentre i pilastri furono decorati con delle grottesche. Nella fascia inferiore del tiburio furono dipinti i profeti e le sibille: queste figure sono illuminate da oculi, ai lati dei quali si trovano raffigurate due figure, mentre altre due sono poste ai lati degli otto arconi sottostanti, per un totale di sedici figure maschili e altrettante femminili. Tra le figure maschili, oltre agli undici profeti scrittori, sono presenti Mos\u00e8, Aronne, Davide, Salomone e Giona, mentre oltre alle sibille, le altre figure femminili sono quelle di Eva, Rachele, Ester e Giuditta.\nGli affreschi del presbiterio 1542 sono di Giovan Battista della Cerva allievo di Gaudenzio Ferrari e rappresentano rispettivamente: \"l'Annunciazione\" sui pilastri; \"l'Adorazione del Magi\" sulla parete di sinistra e l\"'Adorazione dei pastori\" sulla parete di destra. Al della Cerva sono anche attribuiti gli \"Angeli musicanti\" nella vela dell'arco d'angolo, a destra del presbiterio, nonch\u00e9 gli angeli e le lesene della decorazione.\n\"L'Ultima cena\", nell'altare a destra dell'altare maggiore \u00e8 di Gaudenzio Ferrari e Giovan Battista della Cerva, mentre sono attribuiti a Raffaele Crespi i dipinti delle lunette dei portali, raffiguranti la \"Madonna con il Bambino, san Giovannino e angeli musicanti\" (a ovest) e la \"Madonna del Rosario con il Bambino e putti\" (a sud). Questi due affreschi furono staccati nel 1939 per via del loro critico stato si conservazione e non furono pi\u00f9 ricollocati.\nNell'altare a sinistra del presbiterio una copia della perduta \"Madonna delle Vittorie\" di Giovan Paolo Lomazzo. \nSulla parete di destra, \u00e8 presente un trittico raffigurante la \"Madonna con Bambino e santi\" precedentemente attribuita a Francesco Melzi, in deposito dalla Pinacoteca di Brera\nSulla parete di sinistra La \"Madonna con Bambino, San Gervaso e Protaso, Santa Caterina e Giustina\" (1544) \u00e8 di Giacomo Francia, mentre il magnifico \"Polittico dell'Assunta\" \u00e8 opera di Gaudenzio Ferrari.\nPolittico dell'Assunta.\nDipinto tra il 1539 e il 1540 da Gaudenzio Ferrari, il grande polittico dell'Assunta fu offerto nel 1541 al santuario da Donato Prandoni, consigliere della comunit\u00e0 bustese. Originariamente esso fu collocato sulla parete di fondo del presbiterio, dove copriva un oculo, per poi essere trasferito nella posizione odierna (sulla parete settentrionale) in occasione dei lavori di restauro compiuti tra il 1939 e il 1943.\nIl polittico \u00e8 dominato dal Padre Eterno, raffigurato con le braccia aperte per accogliere Maria, portata in cielo da angeli che accompagnano il nimbo su cui siede e la incoronano regina.\nNegli scomparti laterali vi sono i santi maggiormente venerati in quel tempo a Busto Arsizio. A sinistra si trovano le immagini di san Giovanni Battista con l'\"Agnus Dei\" e di san Gerolamo, titolare del convento femminile che sorgeva presso la chiesa di San Giovanni Battista; a destra vi sono invece san Michele Arcangelo che alza la spada contro il demonio e san Francesco d'Assisi. La ricca cornice dorata appoggia le quattro colonne, fasciate di rami e di foglie, su una predella con dipinti ed \u00e8 divisa in tre parti da due piedritti: a sinistra \u00e8 raffigurata la nativit\u00e0 di Maria, al centro la presentazione al tempio e lo sposalizio, a destra si vede invece la Sacra Famiglia.\nCampanile.\nIl campanile in mattoni risale al 1584. Nel 1874 Giuseppe Tettamanti, prevosto di Busto Arsizio, incaric\u00f2 Carlo Maciachini di preogettare un innalzamento del campanile. Il progetto fu pronto lo stesso anno, ma a causa di contenziosi con il Demanio, i lavori poterono iniziare solo il 23 marzo 1886. Dapprima, l'antica torre cinquecentesca fu rivestita con un alto zoccolo di granito e un intonaco a simulare un bugnato (rimosso con i restauri del 1939-43). Fu poi aggiunto il corpo sommitale del campanile, costituito da un prisma quadrato per l'orologio, che riprende la forma della pianta della chiesa, la cella campanaria, a richiamo della loggia e dei gugliotti della chiesa, su cui fu realizzata un'edicola che si rif\u00e0 al cupolino e alla lanterna della chiesa. Questi lavori furono ultimati nel 1887 e collaudati dallo stesso Maciachini il 15 gennaio dello stesso anno.\nFurono in seguito realizzati nuovi lavori: l'apertura di una nuova porta di accesso al campanile, la rimozione della campana comunale (la torre era da sempre torre civica di Busto Arsizio) sostituita da un nuovo concerto di cinque campane in \"mi bemolle\", la realizzazione della cancellata.\nStatua della Madonna dell'Aiuto.\nLa statua in legno policromo della Madonna dell'Aiuto \u00e8 collocata sopra l'altare al centro dello spazio dell'abside. Il simulacro, risalente al 1602, \u00e8 opera attribuita a Fabrizio De Magistris. La statua, che venne incoronata nel 1895 dal beato cardinale Andrea Ferrari, \u00e8 protetta da una teca affiancata da due angeli marmorei cinquecenteschi.\nLa simmetria e centralit\u00e0 della figura di Maria (sottolineata dai torciglioni della cattedra) evidenziano il dinamismo asimmetrico del Bimbo, che \u00e8 messo di lato, come scivolante sul ginocchio della Madre. \u00c8 dunque evidente lo stacco tra la ieraticit\u00e0 dell'immagine della Madonna e quella del Bambino che sembra venire incontro all'astante. In questa particolarit\u00e0, l'opera del De Magistris costituisce una innovazione rispetto all'iconicit\u00e0 tradizionale.\nLe statue nelle nicchie sono anch'esse di Fabrizio De Magistris."}
{"id": "1811256", "revid": "173006", "url": "https://it.wikipedia.org/wiki?curid=1811256", "title": "Odighitria", "text": ""}
{"id": "1811263", "revid": "767487", "url": "https://it.wikipedia.org/wiki?curid=1811263", "title": "Hamilton (Scozia)", "text": "Hamilton \u00e8 una citt\u00e0 della Scozia situata nell'area amministrativa del Lanarkshire Meridionale, nella parte occidentale delle Lowlands Centrali. \nHamilton \u00e8 il centro amministrativo del Lanarkshire Meridionale ed \u00e8 situata a circa 20 km a sud-est di Glasgow sulla riva meridionale del fiume Clyde alla confluenza con il fiume Avon Water. \nLa cittadina in passato era conosciuta con il nome di Cadzow e fu rinominata in onore di James Hamilton, I Lord Hamilton che spos\u00f2 la Principessa Maria figlia di Giacomo II di Scozia. La famiglia Hamilton ha avuto grande influenza sulla citt\u00e0, tra gli edifici costruiti vi \u00e8 il Mausoleum situato all'interno dello Strathclyde Park.\nTra gli edifici storici della citt\u00e0 vi \u00e8 l'antica chiesa parrocchiale completata nel 1734, unica chiesa costruita dall'architetto William Adam. \nA circa 3 km dalla citt\u00e0 si trovano le rovine del Cadzow Castle situate nel Chatelherault Country Park dove si trova anche il casino di caccia dei duchi di Hamilton costruito nel 1732 da William Adam. \nNella parte nord-orientale della citt\u00e0 si trovava Hamilton Palace, la pi\u00f9 grande residenza non reale del mondo occidentale costruita nel 1695 come residenza del Duca di Hamilton e demolita nel 1921 a causa del cattivo stato dell'edificio.\nLa citt\u00e0 \u00e8 sede della societ\u00e0 calcistica dell'Hamilton Academical Football Club. "}
{"id": "1811265", "revid": "827882", "url": "https://it.wikipedia.org/wiki?curid=1811265", "title": "Fr\u00ecto\u0142a", "text": "La fr\u00ecto\u0142a (pronunciato: \"fr\u00ectoea\"; in italiano \"frittella\" o \"frittola\") \u00e8 il dolce tipico del carnevale di Venezia e, con alcune varianti, di tutto il Veneto, del Friuli-Venezia Giulia e dell'Istria. Per tradizione le fr\u00ectole si preparano durante il periodo del carnevale.\nPreparazione.\nLe fr\u00ecto\u0142e veneziane tradizionali, preparate con una pastella di farina, uova, latte e zucchero, uvetta sultanina, pinoli, vengono fritte e servite con una spolverata di zucchero semolato.\nLe tipiche fritole veneziane hanno una dimensione che non supera i 4\u00a0cm di diametro e sono vuote, quelle ripiene sono, invece, simili ai Krapfen, e si trovano in molte differenti variet\u00e0, l'interno pu\u00f2 essere con diversi tipi di creme, marmellate o cioccolata.\nLe fritole veronesi sono senza pinoli ma vengono arricchite con mele e grappa. Al posto della farina si possono usare il semolino o la polenta.\nNella cultura.\nNella commedia \"Il campiello\" scritta per il Carnevale 1755 da Carlo Goldoni, la protagonista Orsola \u00e8 una frittolera."}
{"id": "1811270", "revid": "125745205", "url": "https://it.wikipedia.org/wiki?curid=1811270", "title": "Festivalbar 2006", "text": "Il quarantatreesimo Festivalbar si svolse durante l'estate del 2006 in 8 puntate, registrate presso Piazza del Plebiscito a Napoli, Piazza Unit\u00e0 d'Italia a Trieste, Piazza Vittorio Emanuele II a Chieti e con la finale nel consueto scenario dell'Arena di Verona, quest'ultima trasmessa in diretta televisiva nelle date del 4 e 5 settembre.\nPresentatori furono Ilary Blasi, Cristina Chiabotto ed il Mago Forest. \n\u00c8 stata l'unica edizione del Festivalbar in cui nella finale partecip\u00f2 un'allieva del talent show Amici di Maria De Filippi, in questo caso Rita Comisi che duett\u00f2 con Ronan Keating.\nVincitore dell'edizione fu Luciano Ligabue con la canzone \"Happy Hour\".\nOriginariamente il conduttore di quest'edizione doveva essere Amadeus (che aveva gi\u00e0 condotto il Festivalbar dal 1993 al 1997), come previsto dal contratto che il conduttore firm\u00f2 il 3 maggio 2006 per il suo passaggio a Mediaset, ma alla fine fu costretto a dare forfait, a causa della RAI che non concesse al conduttore la liberatoria per condurre la manifestazione prima della fine della scadenza del suo contratto, prevista per il 31 luglio 2006."}
{"id": "1811273", "revid": "1904508", "url": "https://it.wikipedia.org/wiki?curid=1811273", "title": "Palazzo Sant'Elia", "text": "Il Palazzo dei Marchesi di Santa Croce poi Trigona di Sant'Elia sorge a Palermo in via Maqueda. Il palazzo, derivato da una preesistenza cinque-seicentesca, assunse l'attuale configurazione dopo il 1756, quando Giovanbattista Celestri e Grimaldi di Santa Croce decise di ampliarlo in direzione della \"\"Strada Nuova\", l'odierna via Maqueda, aperta per sventramento del tessuto medievale a partire dal 1600. \nContrariamente a quanto si \u00e8 pensato fino ad oggi l'autore dell'opera potrebbe essere un architetto ancora sconosciuto, poich\u00e8 recentissimi studi di uno dei restauratori del Palazzo sostengono che l'architetto Nicol\u00f2 Anito, precedentemente accreditato, potrebbe non esserne stato il vero artefice, ma solo uno dei prosecutori a partire dal 1756.\nPoi solo dal 1759 all'Anito subentr\u00f2 definitivamente Giovanbattista Cascione che assunse la direzione del cantiere.\nUna volta terminato fu uno dei pi\u00f9 sfarzosi di Palermo. Tuttavia i Santa Croce si estinsero ben presto e dopo appena un secolo passava per volont\u00e0 testamentarie a Romualdo Trigona e Gravina, principe di Sant'Elia, cugino dell'ultima discendente femmina dei Santa Croce. Anche questa famiglia ne mantenne la propriet\u00e0 per poco pi\u00f9 di un secolo.\nDopo essere stato usato negli anni nei modi pi\u00f9 svariati, nel 1984 \u00e8 stato acquistato dall'amministrazione provinciale.\nIl restauro \u00e8 partito nel 2000 ed ha messo fine allo stato di incuria della storica dimora aristocratica recuperando i prospetti, i cortili, le scuderie, gli affreschi presenti in molti saloni.\nOggi palazzo Sant'Elia ha riacquistato nuova dignit\u00e0 grazie ad una nuova e prestigiosa destinazione museale per mostre temporanee di arte, inaugurata il 20 aprile 2007 con la mostra \"L'Ermitage dello zar Nicola I. Capolavori acquisiti in Italia\" e proseguita con numerose iniziative.\nStoria.\nPrimo cantiere settecentesco.\nIl Palazzo Celestri di Santa Croce e Trigona di Sant'Elia \u00e8 posto nel braccio meridionale della via Maqueda, strada di Palermo che attraversa tutto il centro storico. La \u201cstrada nuova\u201d - cos\u00ec era detta \u2013 fu costruita nell'anno 1600 con lo sventramento di vecchi quartieri e diede luogo ad uno sviluppo urbano di grande importanza che matur\u00f2 nel secolo successivo con l'edificazione di importanti edifici privati e religiosi. Palazzo Santa Croce fu costruito a partire dalla preesistenza di una \"Casa Magna\" trasformata da Giovanbattista Celestri primo marchese di Santa Croce per il matrimonio del figlio Pietro con la proprietaria, Francesca Cifuentes Imbarbara. Le fonti storiche note riportano poi solo al 1756, alcuni anni dopo la morte di Giuseppe Celestri che lasci\u00f2 eredi i figli Giovanbattista, il maggiore, e Tommaso. Tra il 17 ed il 22 settembre 1756 Giovanbattista stipul\u00f2 un \u201catto d'obbligazione\u201d con il Mastro Giacomo Di Pasquale \"\u201cper servigio del proseguimento del palazzo\u2026 sito e posto nella strada nuova di questa citt\u00e0\u2026\u201d\" e si occuper\u00e0 di condurre i lavori \u201csecondo le misurazioni ... che saranno dati da D, Nicol\u00f2 Anito, Ingegnere Regio, il quale si impegner\u00e0 a fornire \"alzati, profili, come pure modani sagome in grande, ed in particolare\u2026per compire tutte le case\u2026\"\"\"a tenore del disegno e modello gi\u00e0 fatti\"\u2026\"a terminare\u2026l'istessa nuova linea di facciata\"\". I nuovi recentissimi studi di questi documenti dell'ingegnere Paolo Mattina sostengono per\u00f2 che il Palazzo aveva gi\u00e0 subito un intervento settecentesco, ma prima del 1756. Infatti all'epoca dell'intervento dell'Anito il portale era gi\u00e0 esistente, mentre egli fu chiamato solo a proseguirlo insieme all'ampliamento del Palazzo attorno ad un nuovo secondo cortile. \u00c8 probabilmente da escludere anche la possibilit\u00e0 che l'Anito fosse tornato a completare quanto gi\u00e0 la lui stesso iniziato, anche perch\u00e9, tra l'altro, a riprendere i lavori di prospetto con l'intaglio del secondo portale da ammorsare sulle murature grezze gi\u00e0 esistenti, nonostante la certa presenza dell'Anito, fu un altro architetto: don Ferdinando Lombardo dell'Ordine dei Crociferi.\nIl progetto di ampliamento del Palazzo quindi potrebbe essere stato pensato prima da un architetto ancora ignoto che aveva gi\u00e0 iniziato a costruire anche il secondo portone per l'ingresso al nuovo cortile sulla \"Strada Nuova\" e che aveva gi\u00e0 provveduto alla costruzione del primo, nonch\u00e9 alla rimodulazione della Casa Magna, inglobata dal nuovo Palazzo e distinta poi come \"\"quarto antico\". Infatti all'epoca dell'intervento dell'Anito il prospetto avrebbe potuto gi\u00e0 essere stato iniziato con la costruzione del portale, cosicch\u00e9 egli avrebbe dovuto proseguirlo insieme all'ampliamento del Palazzo attorno ad un nuovo secondo cortile, secondo un disegno gi\u00e0 esistente.\nCantiere di ampliamento: 1756-1764.\nIl Celestri diede dunque l'incarico di continuare ad ampliare il palazzo all'architetto Nicol\u00f2 Anito, che inizi\u00f2 con la \"riforma\" della seconda anticamera del piano nobile e il \"proseguimento\"\" della facciata sulla \"Strada Nuova\" ossia l'odierna via Maqueda, cos\u00ec come dimostrano ulteriori studi recentissimi e il riscontro di alcuni elementi di prova nel corso dei restauri. Questa nuova lettura tende a dimostrare che l'Anito e il Cascione si limitarono alla sola prosecuzione dei lavori di ristrutturazione e di ampliamento, rimanendo ancora ignoto il vero autore dell'opera rimasta fino ad allora incompiuta.\nL'Anito continu\u00f2 l'esecuzione della nuova distribuzione interna probabilmente gi\u00e0 segnata prima, con le anticamere sulla Strada Nuova fino alla sontuosa Galleria, con le retrocamere sul Piano degli Scalzi, mentre il quarto d'udienza fu posto tra i cortili. Il quarto antico rimase la zona pi\u00f9 privata con il \"camerone antico\" convertito in \"camerone d'inverno\", l'alcova i camerini e la cappella. A partire dal 1757 alla figura dell'Anito quale architetto del palazzo, si affianc\u00f2 quella di Giovanbattista Cascione che prima intervenne come arbitro in una controversia ma dal 1757 fu direttamente interessato nella conduzione dei lavori lasciando scomparire a poco a poco la figura dell'Anito nel 1760, anno in cui si incominci\u00f2 a costruire il cortile d'onore secondo un iniziale modello ligneo, dove poi nel 1762 si lavor\u00f2 anche alle statue in stucco poste nelle nicchie ad opera di Gaspare Firriolo. \nDal 1763 si iniziarono le opere per \u201cl'abbellimento della facciata\u201d con l'introduzione dell'alta balaustra di coronamento forse disegnata dal Cascione, di un intonaco a finto marmo negli sfondati e di una finitura a imitazione del mattone nelle aree sopra i timpani e nel cornicione tra le finestre d'attico. Sulla balaustra furono posti dodici vasotti non pi\u00f9 esistenti e segu\u00ec l'applicazione degli grandi stucchi con i blasoni sui portali e di quelli minori nei frontespizi dei timpani. Al contempo con la costruzione dei dammusi finti (finte volte) dei saloni uno stuolo di artisti pi\u00f9 o meno noti si dedic\u00f2 alla decorazione pittorica. Ottavio Volante, allievo del Serenario, fu incaricato della decorazione del medaglione centrale della Galleria raffigurante un'allegorica scena mitologica. Altre parti dello stesso affresco furono decorate da Rocco Nobile mentre gli stucchi furono eseguiti Da Aloisio Romano. Lo stesso Rocco Nobile si incaric\u00f2 dell'affresco della prima e della terza anticamera, mentre Mariano di Paola, Pietro Biliardi e Nicol\u00f2 Noto decorarono la seconda. Gli affreschi, cos\u00ec come le statue, gli stucchi, i \u201ctabelloni dell'armi\u201d esaltavano le virt\u00f9 e la potenza dei proprietari, pregni del simbolismo iconologico classico. Gli stessi artisti dipinsero i sopraporta, ornarono le porte realizzate da abili intagliatori con pitture, talvolta con foglie d'argento meccato, nell'intento di realizzare un'espressione artistica ricca di armonia e di unit\u00e0 stilistica. I lavori continuarono per oltre vent'anni durante i quali il neoclassicismo soppiant\u00f2 il barocco e dopo la morte di Giovanbattista, Tommaso unico erede fece dipingere le volte del quarto antico a Benedetto Cotardo o Cotardi, pittore napoletano, ed al Manno (Antonio?) nel nuovo stile che si ritrova anche in altri ambienti secondari.\nI due cortili, le due scale, l'organizzazione su tre livelli, la successione degli ambienti, gli affreschi dei saloni, le statue e gli stucchi danno l'idea di una societ\u00e0 dove la realt\u00e0 era un grande palcoscenico in cui ogni atto della vita quotidiana era pensato in funzione del prestigio proprio e del proprio casato. Tutto mirava a esaltare le virt\u00f9 e la potenza e la munificenza del casato, con il consueto repertorio del simbolismo iconologico classico.\nPropriet\u00e0 dei Principi di Sant'Elia.\nLe successive vicende storiche e finanziarie della famiglia influenzarono ovviamente quella della dimora. Con il terremoto del 1823 il Palazzo Senatorio fu gravemente danneggiato e Giovanbattista Celestri, succeduto a Tommaso, affitt\u00f2 il quarto nobile del palazzo al Senato, mentre un altro quarto era gi\u00e0 stato affittato al barone Ciotti. Nel 1829 il Senato lasci\u00f2 definitivamente il palazzo che negli anni quaranta divenne sede del Reale istituto per l'incoraggiamento d'Agricoltura, Arti e Manifatture. Giovanbattista non ebbe figli maschi e la figlia Marianna mor\u00ec nubile nel 1866 lasciando erede universale Romualdo Trigona principe di Sant'Elia che vi abit\u00f2 dal 1870 al 1877. \nAlla sua morte il patrimonio venne espropriato per i debiti contratti. Successivamente i figli riuscirono ad aggiudicarsi alcuni beni gi\u00e0 espropriati ed il palazzo and\u00f2 al principe Domenico. Nel 1921 la figlia di questi, Laura decise con la madre di vendere la parte rappresentativa ai fratelli Lima. Prima di allora il palazzo aveva avuto altre destinazioni tra le quali anche quella di Amministrazione delle Ferrovie. \nEpoca recente e restauro.\nNegli anni '50 fu anche utilizzato come sede della scuola media \"Giovanni Verga\", fino a cadere progressivamente nel totale abbandono, esposto al saccheggio. Nel 1984 l'Amministrazione Provinciale acquist\u00f2 il palazzo dal Lima, ma si dovette attendere fino al 1996 per il progetto del primo intervento organico di restauro dei prospetti. \nAlla fine degli anni novanta del novecento, la Provincia di Palermo, Ente proprietario, decise di restaurare il Palazzo. Il Progetto di restauro, aveva la finalit\u00e0 oltre a quella preventiva di restauro conservativo, di rifunzionalizzare l'edificio: per quello che riguarda il Piano Nobile come spazio di rappresentanza della Provincia, il secondo piano sottotetto per esposizioni temporanee, il piano ammezzato per uffici dell'Amministrazione mentre il piano terra per quello che riguarda i locali posti in via Maqueda e via Divisi (la traversa di Via Maqueda su cui d\u00e0 la facciata sinistra del palazzo) da utilizzare a botteghe, ovvero spazi per attivit\u00e0 commerciali e/o artigianali mediante una nuova flessibile organizzazione funzionale e planimetrica da cedere a terzi privati, mentre all'interno della 2\u00aa corte il locale \u201cex cavallerizza\u201d, doveva essere adibito a biblioteca, ed i rimanenti locali interni al piano terra, prospicienti i cortili interni, ad archivio della Provincia e spazi di servizio per il personale.\nProgetto di allestimento.\nSuccessivamente, l'Amministrazione Provinciale decise di destinare interamente il monumento a finalit\u00e0 culturali ed espositive. Di conseguenza fu predisposto un progetto per l'adeguamento degli spazi a sede museale.\nPercorso museale.\nNel settembre 2003 fu redatta una ipotesi di riuso globale dell'immobile, con l'individuazione della destinazione d'uso dei vani e dei percorsi per la visita museale del pubblico. \u00c8 anche stato fatto un primo studio di abbattimento delle barriere architettoniche, per permettere anche ai disabili e alle persone con problemi fisici di poter accedere a tutti i locali espositivi e agli uffici previsti e pi\u00f9 nel dettaglio venne studiato e individuato per il pubblico, un percorso di visita ottimale che parte dall'ingresso principale su via Maqueda, che poi raggiunge tutti gli ambienti espositivi del Palazzo in tutti i piani."}
{"id": "1811274", "revid": "709565", "url": "https://it.wikipedia.org/wiki?curid=1811274", "title": "Assilo", "text": "Assilo \u00e8 un giovane guerriero menzionato da Omero nell\"Iliade\", poema che narra i momenti cruciali della guerra scoppiata tra Achei e Troiani in seguito al rapimento di Elena da parte di Paride, figlio di Priamo, re di Troia.\nIl mito.\nLe origini.\nFiglio del nobile Teutra, Assilo viveva ad Arisbe, citt\u00e0 che portava il nome della moglie ripudiata di Priamo. La donna si rispos\u00f2 con Irtaco generando due figli, Asio e Niso: il primo dei due era appunto il re della citt\u00e0, e quando scoppi\u00f2 la guerra di Troia, egli accorse in aiuto di Priamo insieme al fratello e a molti suoi sudditi, tra cui Assilo.\nIl ritratto.\nAssilo partecip\u00f2 alla guerra nonostante fosse di indole pacifica. Il giovane infatti amava accogliere nel suo palazzo tutti i viandanti che frequentavano quelle contrade.\nLa morte.\nArrivato a Troia, Assilo prese parte ai fatti d'arme combattendo su un carro insieme al fedelissimo scudiero e auriga Calesio. Signore e armigero scesero insieme nell'oltretomba, uccisi da Diomede.\n&lt;poem&gt; \" \" E Diomede potente nel grido uccise Assilo,\"\n\" figlio di Teutra, che viveva in Arisbe, la ben costruita,\"\n\" ricco di beni; ed era amico degli uomini,\"\n\" tutti ospitava, casa abitando lungo la via.\"\n\" Nessuno di quelli, per\u00f2, la triste morte gli tenne lontana,\"\n\" parandosi innanzi a lui; rap\u00ec a entrambi la vita \"\n\" a lui e al servo, Calesio, che allor dei cavalli \"\n\" era guida ed auriga; essi scesero insieme sotto la terra. \" \" &lt;/poem&gt;"}
{"id": "1811280", "revid": "709565", "url": "https://it.wikipedia.org/wiki?curid=1811280", "title": "Calesio", "text": "Calesio \u00e8 un personaggio dell\"Iliade\", scudiero e auriga di Assilo (un alleato di Priamo proveniente da Arisbe).\nFu ucciso col suo signore da Diomede.\n&lt;poem&gt; \" \" E Diomede potente nel grido uccise Assilo,\"\n\" figlio di Teutra, che viveva in Arisbe, la ben costruita,\"\n\" ricco di beni; ed era amico degli uomini,\"\n\" tutti ospitava, casa abitando lungo la via.\"\n\" Nessuno di quelli, per\u00f2, la triste morte gli tenne lontana,\"\n\" parandosi innanzi a lui; rap\u00ec a entrambi la vita \"\n\" a lui e al servo, Calesio, che allor dei cavalli \"\n\" era guida ed auriga; essi scesero insieme sotto la terra. \" \" &lt;/poem&gt;"}
{"id": "1811284", "revid": "118584065", "url": "https://it.wikipedia.org/wiki?curid=1811284", "title": "Giuseppe Galvanin", "text": "Carriera.\nHa disputato cinque campionati di Serie B, dal 1958 al 1960 con il Marzotto Valdagno, nell'annata 1962-1963 con la (3 presenze all'attivo nella stagione che vede la promozione dei biancocelesti , senza venire confermato per la successiva stagione in massima serie) e dal 1964 al 1966 col Trani nelle uniche due apparizione della compagine pugliese in cadetteria. Ha totalizzato complessivamente 86 presenze in Serie B, con 6 reti all'attivo tutte messi a segno col Trani."}
{"id": "1811292", "revid": "767487", "url": "https://it.wikipedia.org/wiki?curid=1811292", "title": "Pier Luigi Cignani", "text": "Caratteristiche tecniche.\nJolly per tutti i ruoli d'attacco, a inizio carriera \u00e8 stato impiegato come ala o centravanti; successivamente ha arretrato la sua posizione a centrocampo.\nCarriera.\nEsordisce nel , con cui disputa due campionati di Serie B. Dopo la retrocessione del 1960 si trasferisce al Simmenthal Monza, sempre in Serie B, dove viene impiegato prevalentemente nel campionato cadetti. Disputa un'unica partita in prima squadra, nel campionato 1960-1961, e nel gennaio 1962 viene acquistato dal , in Serie D, dove totalizza 4 reti in 17 partite disputando una stagione complessivamente al di sotto delle aspettative. Al termine della stagione si trasferisce al , con cui esordisce in Serie A il 16 settembre 1962 contro la SPAL; nella stagione palermitana disputa in tutto 6 partite, e nel 1963, mentre svolge il servizio militare a Roma, viene acquistato dalla .\nNella formazione biancoceleste viene impiegato esclusivamente nel Campionato De Martino, e a novembre passa al , con cui disputa 27 partite con 7 reti. Da quel momento cambia casacca ogni stagione: nel 1964 \u00e8 alla , in Serie B, con cui retrocede in Serie C, poi passa alla con cui vince il campionato di Serie C 1965-1966. Non segue i granata tra i cadetti, ma si trasferisce alla e poi al Chieti, tutte in Serie C.\nConclude la carriera nello , prima di intraprendere la carriera di allenatore guidando per una stagione il Faenza, nel campionato di Promozione 1977-1978, e numerose altre formazioni dilettantistiche romagnole."}
{"id": "1811295", "revid": "729019", "url": "https://it.wikipedia.org/wiki?curid=1811295", "title": "Auguste du Vergier de La Rochejaquelein", "text": "Biografia.\nAllo scoppio della Rivoluzione francese emigr\u00f2 con il padre Henri-Louis-Auguste. Tornato in Francia nel 1801, sebbene legittimista, entr\u00f2 nell'esercito napoleonico, a differenza del fratello Louis.\nDopo aver servito nell'esercito napoleonico, combatt\u00e9 le Guerre di Vandea nel 1815, fu condannato a morte e poi graziato. Partecip\u00f2 nel 1832 all'Insurrezione realista nella Francia occidentale di Carolina di Borbone-Due Sicilie e mor\u00ec nel 1868.\nFu sepolto con i suoi due fratelli, Henri e Louis nella chiesa di sant'Albino di Baubign\u00e9, nelle Deux-S\u00e8vres."}
{"id": "1811296", "revid": "123597588", "url": "https://it.wikipedia.org/wiki?curid=1811296", "title": "Francesco Casagrande (calciatore)", "text": "Carriera.\nGiocatore.\nNotato spesso in campo per la folta capigliatura e un paio di baffi vistosi, ha giocato come centrocampista, distinguendosi per la sua inesauribile generosit\u00e0 nell'accollarsi il pesante lavoro di raccordo e sostegno alla manovra. Le sue squadre principali sono state Cagliari, Fiorentina, , e , collezionando 182 presenze e 13 reti in Serie A. Ha chiuso la carriera con la Virescit nel 1989.\nHa conquistato un secondo posto in campionato con la Fiorentina nella stagione 1981-1982, la Coppa Italia 1984-1985 con la Sampdoria, e una promozione in Serie A col Cagliari nella stagione 1978-1979.\nAllenatore.\nRitiratosi da calciatore, \u00e8 diventato un allenatore. Dal 2006 al 2009 ha lavorato nel settore giovanile della Sampdoria, guidando i Giovanissimi Regionali.\nNel 2009 \u00e8 diventato il responsabile tecnico del settore giovanile dell'Angelo Baiardo, squadra di Genova, ricoprendo anche il ruolo di allenatore delle giovanili (leve 1994 e 1996).\nNel novembre 2011 \u00e8 diventato l'allenatore della Vazzolese (Prima Categoria Veneta).\nNel 2012 ha allenato le giovanili del Gruppo Fassina. Successivamente \u00e8 entrato nel settore giovanile del Mareno Gialloblu, societ\u00e0 della sua citt\u00e0 natale."}
{"id": "1811304", "revid": "984922", "url": "https://it.wikipedia.org/wiki?curid=1811304", "title": "Arauca (fiume)", "text": "Il fiume Arauca (in spagnolo: Rio Arauca) \u00e8 un affluente di sinistra del fiume Orinoco. Nasce nelle Ande, nella Colombia centrale e per un tratto del suo corso costituisce il confine tra Colombia e Venezuela. La pi\u00f9 grande citt\u00e0 lungo le sue rive \u00e8 Arauca in Colombia.\nIl corso dell'Arauca \u00e8 tipico dei fiumi che attraversano il Llanos orientale, che da rapidi ruscelli di montagna diventano fiumi pi\u00f9 ampi e lenti attraversando la pianura. Nasce nel P\u00e1ramo del Almorzadero a oltre 4.000 metri sul livello del mare. Nel suo tratto iniziale \u00e8 chiamato \"Chitag\u00e1\" e riceve acqua dagli affluenti Carabo e Cacota, quindi stravolge il suo corso verso est con gli apporti del Culaga e del Bochaga. A questo punto il suo nome diviene \"Margua\" e ha come affluenti il Negro, il Colorado e San Lorenzo. Dalla riva destra provengono il Cubug\u00f3n e il Cobar dalla Sierra Nevada de Chita. In questo tratto gli indiani Tunebo lo chiamano \"Sarare\". Nel tratto pianeggiante divide le sue acque dando vita all'isola di Charo e diviene confine naturale tra la Colombia e Venezuela per 296 chilometri, sul lato destro presenta gli affluenti Royata, Bojab\u00e1 e Banad\u00eda, mentre a sinistra il fiume Cutuf\u00ed. Da questo punto prende il nome Arauca dalla trib\u00f9 degli Araucana che abitavano le catene montuose della parte superiore del corso del fiume e appartenevano alla grande famiglia Arawak. Nelle savane del Llanos Orientales spesso diventa un alveo intrecciato. Nel tratto finale si getta nell'Orinoco. Il corso del fiume \u00e8 navigabile all'80% da piccole imbarcazioni."}
{"id": "1811306", "revid": "767487", "url": "https://it.wikipedia.org/wiki?curid=1811306", "title": "L'indossatrice", "text": "L'indossatrice (\"A Life of Her Own \") \u00e8 un film del 1950 diretto da George Cukor e ispirato ad \"Abiding Vision\", storia breve di Rebecca West pubblicata in \"Harsh Voice: Four Short Novels\" (New York, 1935).\nTrama.\nLa giovane Lily Brannel James, insoddisfatta della sua vita di provincia, lascia la piccola citt\u00e0 natale in Kansas per New York dove viene assunta come indossatrice in una nota casa di moda, la \"Model Agency\". Qui, fa amicizia con l'ex top model Mary Ashlon, la quale vive una grave depressione per non essere pi\u00f9 giovane e quindi non avere pi\u00f9 possibilit\u00e0 di lavoro. La sera stessa Mary, ubriaca, si suicida gettandosi dalla finestra del suo appartamento al 16\u00ba piano.\nCon il suo fascino e la sua perseveranza Lily diviene ben presto una indossatrice di successo e fa la conoscenza di Steve Harleigh, ricco proprietario di una miniera nel Montana, a New York per lavoro. I due si innamorano ma, dopo varie vicissitudini, Steve confessa a Lily di essere sposato: sua moglie Nora \u00e8 paraplegica in seguito alle ferite riportate in un incidente automobilistico di cui lui era responsabile.\nNonostante ci\u00f2, la relazione va avanti fino a quando Lily si rende conto che Nora \u00e8 innamorata e dipendente del marito e per questo decide alla fine di troncare la relazione con Steve, facendo prevalere la carriera sui suoi sentimenti.\nQualche tempo dopo, Lily si imbatte nel dirigente pubblicitario Lee Gorrance, che era stato anche l'agente di Mary poco prima della sua morte. Resistendo alle sue avances, Lily pensa che finir\u00e0 abbandonata e depressa come la sua sfortunata amica, ma reagisce e s'incammina forte e sicura, pur sentendosi sola.\nProduzione.\nPer il protagonista maschile si era pensato a vari attori fra cui Howard Keel, Cary Grant, George Murphy e James Mason. Venne preso per la parte di Steve Harleigh inizialmente Wendell Corey che poi litig\u00f2 con la produzione e venne sostituito da Ray Milland\nIl titolo di lavorazione del film era stato \"The Abiding Vision\". Daily Variety riportava che, in pre-produzione, il regista designato a dirigere il film era stato Vincente Minnelli ma i numerosi rimaneggiamenti della sceneggiatura e le difficolt\u00e0 nella produzione spostarono l'inizio delle riprese di diversi mesi.\nLana Turner, protagonista del film che segnava il suo ritorno sullo schermo dopo due anni di assenza dai set, inizialmente si era rifiutata di girare la pellicola, ma l'intervento di Louis B. Mayer e Dore Schary, capi dello studio, la costrinsero ad accettare quel ruolo.\nLe riprese del film, prodotto dalla Metro-Goldwyn-Mayer, durarono dal 26 gennaio a fine marzo 1950 con alcune aggiunte girate a met\u00e0 aprile. Supervisore al sonoro, Douglas Shearer us\u00f2 il sistema monofonico Western Electric Sound System.\nDistribuzione.\nIl copyright del film, richiesto dalla Loew's Inc., fu registrato il 10 agosto 1950 con il numero LP271. Distribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 1\u00ba settembre 1950.\nIl film venne distribuito in varie nazioni, fra cui:"}
{"id": "1811308", "revid": "247933", "url": "https://it.wikipedia.org/wiki?curid=1811308", "title": "Llanos", "text": ""}
{"id": "1811309", "revid": "52953", "url": "https://it.wikipedia.org/wiki?curid=1811309", "title": "Blantyre (Scozia)", "text": "Blantyre (gaelico: \"Baile an t-Saoir\") \u00e8 una cittadina scozzese situata nell'area amministrativa del Lanarkshire Meridionale, nella parte occidentale delle Lowlands Centrali.\nHa una popolazione di circa 17.000 abitanti ed \u00e8 nota soprattutto per essere la citt\u00e0 natale di\nDavid Livingstone, la cui casa natale ora \u00e8 un museo. Dei missionari scozzesi diedero il nome Blantyre ad una citt\u00e0 da loro fondata nel Malawi nel 1876.\nBothwell Castle.\nPoco distante dalla cittadina si trova il Bothwell Castle uno dei pi\u00f9 spettacolari castelli medievali scozzesi risalente al XIII secolo."}
{"id": "1811329", "revid": "46931", "url": "https://it.wikipedia.org/wiki?curid=1811329", "title": "Cumberland County (Virginia)", "text": ""}
{"id": "1811331", "revid": "767487", "url": "https://it.wikipedia.org/wiki?curid=1811331", "title": "Cumberland (Maine)", "text": "Cumberland \u00e8 un comune degli Stati Uniti d'America nella contea di Cumberland, nello Stato del Maine."}
{"id": "1811332", "revid": "46931", "url": "https://it.wikipedia.org/wiki?curid=1811332", "title": "Cumberland County (Pennsylvania)", "text": ""}
{"id": "1811335", "revid": "119771968", "url": "https://it.wikipedia.org/wiki?curid=1811335", "title": "Frick Collection", "text": "La Frick Collection \u00e8 un museo sito a Manhattan nei pressi del Central Park a New York. Esso \u00e8 ubicato nella Henry Clay Frick House, ex residenza del magnate dell'acciaio Henry Clay Frick, progettata dall'architetto Thomas Hastings e costruita fra il 1913 ed 1914.\nStoria.\nLa Frick Collection \u00e8 uno dei pi\u00f9 importanti piccoli musei degli Stati Uniti. Essa comprende una notevole collezione di dipinti di grandi maestri allestita in sedici gallerie tematiche. I quadri sono raggruppati secondo criteri decisi dal suo donatore. Dopo la morte del Henry Clay Frick nel 1919, sua figlia Helen Clay Frick ampli\u00f2 la collezione nel 1933 aggiungendo un terzo degli oggetti d'arte. Due successive acquisizioni di opere d'arte sono avvenute nel 1977 e nel 2011. La collezione ora presenta alcuni dei pi\u00f9 importanti capolavori della pittura europea, oltre a sculture e porcellane. Sono presenti ed esposti anche mobili d'epoca e tappeti antichi.\nIl palazzo che ospita il museo \u00e8 costituito da un intero isolato che si affaccia sulla \"Fifth Avenue\" e fa angolo con la East 70th Street. Il nucleo principale del complesso fu costruito dall'architetto Thomas Hastings (1860-1929) del gruppo Carr\u00e8re and Hastings tra il 1913 e 1914. In seguito alla morte di Henry Frick fu commissionato a John Russel Pope l'ampliamento dell'intero edificio con l'aggiunta della Oval Room e della East Gallery, e nel 1935 la collezione apr\u00ec al pubblico. Nel 1977 venne inaugurato il grande giardino che si affaccia sulla 70ma strada, disegnato da Russel Page, e nello stesso momento si aggiunse il padiglione d'ingresso (Reception Hall) e due nuove gallerie per le esposizioni temporanee su disegno di Harry van Dyke, John Barrington Bayley e G. Frederick Poehler.\nL'ingresso al museo \u00e8 segnato dalla grande Fragonard Room, che ospita la grande serie dipinta da Jean-Honor\u00e9 Fragonard con il Progresso dell'Amore, arredata con mobili francesi del Settecento e porcellane di S\u00e8vres. Segue la Living Hall, che ospita i capolavori di Hans Holbein, El Greco, Tiziano e Bellini, che col suo \"San Francesco\" rappresenta una delle opere pi\u00f9 significative della collezione per quanto riguarda il Rinascimento Italiano. La grande West Gallery ospita i capolavori del paesaggio di Costable, Ruisdael e Corot e i ritratti di Rembrandt e Vel\u00e0zquez. Nella Enamels Room si trova uno dei tre dipinti di Vermeer della collezione, \"Mistress and Maid\", l'ultimo dipinto acquistato da Henry Frick, oltre al pannello del polittico agostiniano di Piero della Francesca con \"San Giovanni Evangelista\". La East Gallery accoglie dipinti di Goya, Van Dyck, Greuze, e conduce alla Garden Court e al giardino interno diminato dalla fontana.\nInoltre, in tendenza con lo sviluppo dei musei virtuali, la Frick Collection \u00e8 stata forse la prima, gi\u00e0 nel 1998, a proporre online un tour virtuale delle Gallerie, predisponendo in anticipo videoconferenze in streaming, oltre a mantenere una presenza attiva su YouTube (oltre 400 video) e su Facebook Live.\nOpere pi\u00f9 rappresentative.\nFra i quadri esposti figurano il capolavoro di Jean-Honor\u00e9 Fragonard, \"The Progress of Love\", tre dipinti di Johannes Vermeer compreso \"Mistress and Maid\".\nSono presenti altri capolavori di:"}
{"id": "1811336", "revid": "216538", "url": "https://it.wikipedia.org/wiki?curid=1811336", "title": "Jurassic Park 2", "text": ""}
{"id": "1811337", "revid": "21880", "url": "https://it.wikipedia.org/wiki?curid=1811337", "title": "Foresta Umbra", "text": ""}
{"id": "1811345", "revid": "110157", "url": "https://it.wikipedia.org/wiki?curid=1811345", "title": "Erval Velho", "text": "Erval Velho \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811346", "revid": "33689", "url": "https://it.wikipedia.org/wiki?curid=1811346", "title": "Nebdjefara", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale.\nCome per Merdjefara anche in questo caso \u00e8 possibile che l'estensore del Canone Reale abbia utilizzato, come fonte, un testo contenente lacune ed abbia indicato queste appunto con il termine\nI10:I9-G1-G41:G36\n\u1e0ff3 - djefa - lacuna\nL'egittologo Kim Ryholt data il regno di questo sovrano al 1694 a.C."}
{"id": "1811347", "revid": "2156898", "url": "https://it.wikipedia.org/wiki?curid=1811347", "title": "Antonio D'Amato", "text": "Biografia.\nLaureato in giurisprudenza presso l'Universit\u00e0 Federico II di Napoli, diviene presidente nel 1991 del Gruppo Finseda, fondato dal padre Salvatore, leader a livello internazionale nella produzione di imballaggi alimentari e operante in Italia, Regno Unito, Germania, Portogallo e Stati Uniti.\nDal 2000 al 2004 \u00e8 stato presidente di Confindustria e dal 2001 al 2004 presidente della Luiss Guido Carli.\nDa 2013 al 2019 \u00e8 stato presidente della Federazione Nazionale dei Cavalieri del Lavoro."}
{"id": "1811348", "revid": "1652635", "url": "https://it.wikipedia.org/wiki?curid=1811348", "title": "Festivalbar 2005", "text": "Il quarantaduesimo Festivalbar si svolse durante l'estate del 2005 in 9 puntate, registrate presso Piazza Castello a Torino, Piazza del Plebiscito a Viterbo, Piazza Grande ad Arezzo e con la finale nel consueto scenario dell'Arena di Verona, quest'ultima trasmessa per la prima volta in diretta televisiva nelle date del 12 e 13 settembre.\nPresentatori furono Fabio De Luigi e Vanessa Incontrada.\nVincitore dell'edizione fu Nek con la canzone \"Lascia che io sia\"."}
{"id": "1811349", "revid": "110157", "url": "https://it.wikipedia.org/wiki?curid=1811349", "title": "Herval d'Oeste", "text": "Herval d'Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811351", "revid": "729019", "url": "https://it.wikipedia.org/wiki?curid=1811351", "title": "Francesco D'Macho", "text": "Biografia.\nNato e cresciuto a Roma, all'et\u00e0 di 25 anni si trasferisce a Londra.\nNel suo primo anno di attivit\u00e0 nella pornografia gay, ha partecipato a 11 film, \u00e8 apparso su oltre 5 copertine di riviste e ha ottenuto 2 candidature ai GayVN Awards. \nOltre la carriera nel porno, si cimenta anche in altre attivit\u00e0, tra cui essere testimonial di una campagna sul sesso sicuro.\nIl 23 maggio 2009 a Madrid, di fronte ad amici e parenti, si \u00e8 unito in matrimonio con il compagno Damien Crosse. Dopo quattro anni la coppia si separa, continuando a lavorare assieme nella casa di produzione Stag Homme Studios."}
{"id": "1811353", "revid": "287204", "url": "https://it.wikipedia.org/wiki?curid=1811353", "title": "Ibiam", "text": "Ibiam \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811355", "revid": "110157", "url": "https://it.wikipedia.org/wiki?curid=1811355", "title": "Ibicar\u00e9", "text": "Ibicar\u00e9 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811356", "revid": "327794", "url": "https://it.wikipedia.org/wiki?curid=1811356", "title": "Filosofia cristiana", "text": "La filosofia cristiana \u00e8 quel campo di indagine che cerca risposte sul senso del mondo e della vita umana alla luce della rivelazione cristiana; in tal senso essa attiene pi\u00f9 in generale ai rapporti tra filosofia e religione.\nContesto storico introduttivo.\nSebbene la filosofia fosse sorta nell'antica Grecia come superamento delle spiegazioni mitologico-religiose del cosmo, slegandosi da queste ultime e promuovendo per la prima volta un pensiero basato su un metodo razionale, questo stesso metodo fu poi in gran parte assimilato dalla teologia cristiana medioevale, che pose se stessa come traguardo fondamentale del sapere filosofico medesimo.\nDel resto, gi\u00e0 la comparsa in Grecia della filosofia come autonoma riflessione, che pure aveva comportato una crescente differenziazione con le religioni exoteriche da cui tendeva a rendersi indipendente, aveva portato a un tentativo di analizzarne i contenuti da un punto di vista pi\u00f9 nascosto e approfondito, accostandosi cio\u00e8 ad una religiosit\u00e0 di tipo esoterico. Ci\u00f2 si pu\u00f2 notare dal fatto che i primi concetti filosofici, quali l\"arch\u00e8\" o il \"logos\", erano ricavati dai miti delle antiche cosmogonie religiose; in questi casi la filosofia aveva assunto l'aspetto di pensiero critico che indaga l'aspetto esteriore del divino portandolo ad un livello pi\u00f9 introspettivo e razionale. Accanto alla religiosit\u00e0 di tipo tradizionale se ne era cos\u00ec aggiunta una pi\u00f9 sotterranea che si esprimeva soprattutto nelle forme dei misteri orfici ed eleusini. In altri termini si era posta l'esigenza di ripensare il rapporto col divino e di affrontare le questioni proprie dell'etica, oppure il modo in cui l'uomo conduce la sua esistenza e le sue relazioni con la \"polis\" ricorrendo a strumenti razionali e speculativi, attraverso per\u00f2 un approccio riservato a pochi iniziati per via del carattere sacro attribuito alle nuove dottrine.\nCon Socrate, Platone e Aristotele il campo di indagine della filosofia si era esteso al di l\u00e0 delle questioni naturalistiche sollevate dai primi pensatori, fino a confondersi di fatto con la teologia, mantenendo intatta l'esigenza di attenersi a un modello di intrinseca razionalit\u00e0, anche se non esplicitamente citata. Nell\"Eutifrone\" di Platone, ad esempio, Socrate chiede ad Eutifrone \u00abcosa sia santo e quando un'azione possa dirsi santa\u00bb: Eutifrone risponde che santo \u00e8 ci\u00f2 che \u00e8 caro agli dei. Socrate incalza facendo notare che agli dei sono care qualit\u00e0 diverse e contrarie, fino a porre la domanda decisiva: \u00abil santo \u00e8 tale perch\u00e9 caro agli dei, o \u00e8 caro agli dei perch\u00e9 santo?\u00bb. Nel primo caso gli dei sono arbitrari, nel secondo caso sono legati alla verit\u00e0 e al bene. Qui Platone esce dalla religione exoterica dei miti popolari e si riallaccia all\"arch\u00e8\" dei pitagorici e al \"Nous\" di Anassagora. Gi\u00e0 l'Antico Testamento aveva mostrato un'analoga esigenza di razionalit\u00e0 facendo dello Jahvismo la religione dei Padri, il cui Dio \u00e8 svincolato dallo spazio e dal tempo: religione che obbedisce ad un canone implicito di coerenza logica, essendo Dio semplicemente \u201cColui che \u00e8\u201d.\nUno stretto legame con la teologia si era poi mantenuto in epoca ellenistica, ad opera in particolare dallo stoicismo. Sar\u00e0 quindi con l'avvento del Cristianesimo che sorse l'esigenza di conciliare filosofia e religione all'interno di un pensiero che aiuti lo spirito dell'uomo ad elevarsi, fino a trasformarsi in una sorta di misticismo. L'espressione pagana di questo nuovo sentire filosofico religioso fu il neoplatonismo di Plotino, che rappresentava anche una via ascetica verso l'Uno.\nRapporti tra filosofia e teologia.\nIl problema del rapporto tra filosofia e teologia, e di una loro possibile demarcazione, apparve la prima volta con l'annuncio della rivelazione cristiana. Il rapportarsi della filosofia con la fede fu infatti vagliato alla luce di una forte coscienza critica da parte di alcuni Padri della Chiesa (ad es. Giustino, Ireneo, o Tertulliano), che mettevano in guardia dai pericoli dell'eresia cui essa pu\u00f2 indurre nei confronti della fede, sulla scorta della predicazione di San Paolo.\nCi\u00f2 nonostante i primi Padri della Chiesa tennero a confrontare la loro fede con i requisiti della ragione, puntando alla religione come a una forma di conoscenza, e a Dio come \"Logos\". Ci\u00f2 trovava fondamento, oltre che nell'appoggio della concretezza storica espressa dalla carnalit\u00e0 del Cristo, anche nella sintesi del Vangelo di Giovanni, dove il \"L\u00f2gos\", all'origine dell'ordine razionale del mondo, \u00e8 sapienza di Dio in ogni realt\u00e0, attraverso cui tutto \u00e8 stato fatto.\nEt\u00e0 medioevale.\nIn seguito la teologia cristiana assumer\u00e0 sempre pi\u00f9 le vesti della filosofia, ovvero di un tentativo di pensare la divinit\u00e0 anche con gli strumenti della ragione, non tanto per rinforzare la fede, quanto allo scopo di difenderla dalle critiche nei suoi confronti. La filosofia \"ancella della fede\" \u00e8 cos\u00ec la concezione rintracciabile in questi primi costruttivi rapporti tra filosofia e religione, ad es. in Clemente Alessandrino, e in tutta la cultura medioevale da Alberto Magno: \u00ab\"ad theologiam omnes aliae scientiae ancillantur\"\u00bb, fino a san Tommaso d'Aquino, e san Bonaventura.\nTommaso d'Aquino d\u00e0 una nuova sistemazione organica alla filosofia partendo dall'identificazione aristotelica con la metafisica: la filosofia viene elevata al rango di una delle pi\u00f9 nobili discipline dell'uomo, e le viene assegnato innanzitutto il compito di accogliere e comprendere i \"praeambula\" della fede: secondo Tommaso la filosofia consente di approdare ad alcune verit\u00e0 fondamentali, quali la conoscenza razionale dell'esistenza di Dio, come era accaduto ad esempio ad Aristotele che pure ignorava la rivelazione cristiana. Queste conoscenze permettono di elevarsi all'intelligenza delle verit\u00e0 rivelate. Esse verranno poi confuse in epoca illuminista con la capacit\u00e0 di \u00abdimostrare\u00bb con la ragione i fondamenti della fede..\nPer tutto il periodo medioevale la filosofia continua cos\u00ec a camminare parallelamente con lo sviluppo del pensiero religioso, pur se alcuni autori, come Guglielmo d'Ockham, marcheranno l'esigenza di un'autonomia del pensiero sperimentale nei confronti della religione, sottolineando l'impossibilit\u00e0 di decifrare con la ragione i misteri della fede.\nEt\u00e0 moderna.\nCon il Rinascimento prevalgono due tendenze: da un lato vi \u00e8 Marsilio Ficino che estende il concetto di filosofia cristiana anche agli autori pre-cristiani come Platone; egli ritiene che, sebbene religione e filosofia siano inevitabilmente un'espressione storica, laddove per\u00f2 la verit\u00e0 rivelata aspiri a una sua propria legittimazione metastorica (ovvero trascendente) la filosofia \u00e8 \"philosophia perennis\", una perpetua rimeditazione che rinnova continuamente le sue regole e i suoi concetti. Per cui esiste un'eterna \u00abpia filosofia\u00bb, antitetica alle correnti di pensiero atee e materialiste, che attraversa i secoli e culmina col cristianesimo. D'altro lato prevale una tendenza maggiormente rivolta all'uomo e alla natura, iniziando quel processo di allontanamento del pensiero filosofico nei confronti della religione che caratterizzer\u00e0 l'era moderna. Telesio sostenne che la natura va studiata \"secondo i suoi propri princ\u00ecpi\", riproponendo cos\u00ec per\u00f2 la visione tipicamente aristotelica di una ragione immanente agli organismi. Alcuni, come Campanella, adattarono la teologia cristiana ad una concezione tipica della filosofia naturalistica, dove tuttavia rimangono forti le influenze neoplatoniche e agostiniane. Ma \u00e8 con Galilei che inizia lo sviluppo del metodo scientifico, in cui prevale la rinuncia a studiare le essenze qualitative della natura, in favore di un approccio meramente quantitativo e matematico.\nMentre Galilei sosteneva una separazione tra l'autorit\u00e0 religiosa e quella in ambito scientifico, ma pur sempre nell'ottica di una reciproca autonomia e di una pacifica convivenza, con lo sviluppo del deismo nacque una nuova forma di religiosit\u00e0 avulsa dal cristianesimo, la quale basandosi sulla ragione prescindeva completamente da ogni rivelazione positiva e da ogni forma di influenza ecclesiastica. Con l'illuminismo e in particolare con Kant, questa autonomia della ragione diede luogo a un'impostazione talmente radicale, non solo nella pratica scientifica, ma anche negli aspetti pi\u00f9 teoretici oggetto della \"pura ragione\", da sconfinare poi nella celebre sentenza di Nietzsche, \"Dio \u00e8 morto\": con questa egli esprimeva non solo il rifiuto della credenza in qualsivoglia ordine cosmico o fisico, ma anche il rifiuto dei valori assoluti stessi.\nDa questa prospettiva scatur\u00ec l'atteggiamento definito negativamente \"scientista\", secondo cui il sapere scientifico va posto a fondamento di tutta la conoscenza in qualunque dominio, anche in etica e in politica, e che la filosofia cristiana cercher\u00e0 sempre pi\u00f9 di avversare.\nLa filosofia cristiana al giorno d'oggi.\nPi\u00f9 volte nei secoli esponenti del pensiero cristiano, quali ad esempio Tommaso d'Aquino, o anche documenti ufficiali della sede papale, si sono soffermati sul rapporto fra fede e ragione, per marcare il punto di vista cattolico, sulla risoluzione di questo rapporto; una recente enciclica, promanata da papa Giovanni Paolo II con il nome appunto di \"Fides et Ratio\", ha riproposto la dottrina della Chiesa su questo punto.\nL'enciclica presenta lo spirito dell'uomo come compreso tra due ali che sono appunto la fede e la ragione. Mancando una sola delle due non si pu\u00f2 spiccare il volo alla ricerca della verit\u00e0. Nessuna fede pu\u00f2 essere accettata se prima non \u00e8 pensata dall'intelletto: Dio si rivela all'intelligenza, d\u00e0 spiegazione intelligibile del suo amore. L'amore di Dio \u00e8 oggetto di Rivelazione e quindi comunicato all'uomo che la conoscer\u00e0 tramite la sua razionalit\u00e0..\nIl problema del rapporto fra fede e ragione si pone invece, come nell'ottica del pensiero debole, della filosofia analitica, come la necessit\u00e0 per la ragione di affrontare piuttosto una decostruzione critica dei suoi presupposti e meccanismi, in modo da ritrovare la sua autonomia da ogni ideologia e da ogni autorit\u00e0, compreso quella rappresentata dalla fede.\nIl nuovo terreno di scontro, o di possibile incontro, fra fede e ragione, \u00e8 oggi rappresentato dalla bioetica, su temi come quello del principio della vita (la fecondazione artificiale, l'aborto, la ricerca sugli embrioni) e della fine della vita (l'eutanasia, i trapianti, etc.).\nUna filosofia cristiana fondata sui principi del Calvinismo \u00e8 stata elaborata a partire dall'opera del giurista e filosofo olandese Herman Dooyeweerd (1894-1977)."}
{"id": "1811357", "revid": "599013", "url": "https://it.wikipedia.org/wiki?curid=1811357", "title": "P\u00e9ter Halmosi", "text": "Biografia.\n, \u00e8 sposato ed ha due figli, un maschio ed una femmina. Anche suo padre Zolt\u00e1n \u00e8 stato un calciatore dell'Haladas e della Nazionale ungherese tra gli anni sessanta e settanta, mentre sua madre Roz\u00e1lia \u00e8 stata un'atleta olimpionica ungherese.\nCaratteristiche tecniche.\nCentrocampista sinistro di grande spinta abile nel tirare le punizioni e con il gran senso del gol, pu\u00f2 essere schierato anche come terzino sinistro.\nCarriera.\nClub.\nCresce calcisticamente nell'Halad\u00e1s squadra della sua citt\u00e0, nel 1998 fa il suo esordio in prima squadra chiude la sua prima stagione da professionista con un gol in 9 presenze dopo altri tre anni giocato a buoni livelli, nel 2002 passa agli austriaci dell'Grazer AK militante nella massima serie dove ha l'occasione di esordire anche nelle coppe europee giocando i preliminari sia della UEFA Champions League prima ed in Coppa UEFA dopo a fine stagione dopo 17 presenze e 3 reti lascia il club austriaco per ritornare in patria firmando per l'ambizioso Debrecen. Nelle tre stagioni e mezzo passate con il club bianco rosso sar\u00e0 uno dei titolari inamovibili del centrocampo riuscendo a vicere 2 campionati nazionali e 2 supercoppe segnando 19 reti in 99 presenze. Nel gennaio 2007 viene acquistato dagli inglesi del Plymouth militanti nella Championship la seconda serie del calcio inglese, termina la stagione con un bottino personale di 4 reti in 16 presenze. Mentre nella stagione seguente con le 43 presenze effettuate condite da 8 gol e il decimo posto finale della squadra, convincono l'Hull City a puntare su di lui facendolo cos\u00ec esordire in Premier League. La stagione non va come le attese sperate e dopo la salvezza raggiunta nell'ultima giornata di campionato finisce ai margini della squadra per la stagione seguente chiudendo l'esperienza con \"Le Tigri\" dopo sole 18 presenze e 0 gol. Il 22 febbraio 2010 all'ultimo giorno di calciomercato ritorna a distanza di otto anni all'Halad\u00e1s prendendo subito la fascia da capitano, terminando la stagione con un tranquillo ottavo posto con 3 reti in 15 partite giocate. La stagione successiva \u00e8 quella della seconda rinascita venendo inserito anche nella Squadra dell'anno del campionato.\nNazionale.\nTranne una breve parentesi con l'Under-21 dove raccoglie 2 presenze tra il 1999 e il 2000, dal 2002 al 2013 \u00e8 stato una colonna portante del centrocampo della nazionale maggiore con la quale ha disputato 35 incontri.\nStatistiche.\nPresenze e reti nei club.\n\"Statistiche aggiornate al 24 maggio 2016\""}
{"id": "1811358", "revid": "767487", "url": "https://it.wikipedia.org/wiki?curid=1811358", "title": "Iomer\u00ea", "text": "Iomer\u00ea \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811361", "revid": "767487", "url": "https://it.wikipedia.org/wiki?curid=1811361", "title": "Filippo Lauri", "text": "Biografia.\nNato a Roma la sua vita \u00e8 presente nelle biografie di Filippo Baldinucci. Studi\u00f2 presso il padre Balthasar Lawers, pittore di paesaggi fiammingo (Italianizzato Lauri), con il suo fratello maggiore, Francesco Lauri, e in seguito con, Angelo Caroselli. \nNel 1654 Lauri divenne un membro dell'Accademia di San Luca a Roma e nel 1686 rinunci\u00f2 alla carica di Principe offertagli. Dipinse insieme a Filippo Gagliardi una tela raffigurante la \"Giostra dei Caroselli\", che illustra una memorabile festa organizzata a Palazzo Barberini in onore di Cristina di Svezia durante il carnevale del 1656. Il dipinto \u00e8 ora custodito a Palazzo Braschi.\nTra il 1656 ed il 1657 Lauri partecip\u00f2 alla decorazione della Galleria di Alessandro VII nel Palazzo del Quirinale.\nDopo aver lavorato fino al 1670 agli affreschi di una cappella della Chiesa di Santa Maria della Pace, l'anno seguente decor\u00f2 una stanza del Palazzo Borghese.\nCollabor\u00f2 con Jan Frans van Bloemen, detto \"Orizzonte\".\nSu commissione del cardinale Flavio Chigi (1631-1693), nel 1659 collabor\u00f2 con Mario de' Fiori (Mario Nuzzi) per le figure del dipinto \"La Primavera\" che si conserva a Palazzo Chigi (Ariccia) e fa parte della serie \"Le Quattro Stagioni\"."}
{"id": "1811362", "revid": "287204", "url": "https://it.wikipedia.org/wiki?curid=1811362", "title": "Propulsione solare elettrica", "text": "La propulsione solare elettrica (SEP) si basa sulla combinazione di celle solari e propulsori elettrici per la spinta di un velivolo spaziale attraverso lo spazio. Questa tecnologia \u00e8 stata sfruttata in una serie di velivoli spaziali dall'ESA, dalla JAXA, dalla ISRO e dalla NASA. La SEP ha un impulso specifico significativamente pi\u00f9 elevato rispetto ai normali razzi chimici, pertanto occorre una massa di propellente inferiore facilitando il lancio su un veicolo spaziale ed \u00e8 stata valutata per le missioni su Marte.\nPanoramica.\nLa propulsione solare elettrica combina pannelli solari su veicoli spaziali e uno o pi\u00f9 propulsori elettrici, utilizzati in tandem. Esistono molti tipi diversi di propulsori elettrici, tra cui il cosiddetto propulsore ionico, un termine spesso usato in modo errato per descrivere tutti i tipi di propulsori elettrici.\n\u00c8 anche possibile generare elettricit\u00e0 dal Sole senza l'utilizzo di pannelli fotovoltaici, come ad esempio con i concentratori solari e un motore Stirling.\nUn impianto SEP da 50 kilowatt \u00e8 stato studiato attorno al 2010 per una missione su un asteroide. Nel febbraio 2012 la NASA si \u00e8 aggiudicata un contratto per un sistema di volo a propulsione solare elettrica.\nUn esempio di impiego di questo tipo di tecnologia \u00e8 l'Advanced Electric Propulsion System (Sistema di Propulsione Elettrica Avanzata).\nIl motore a ioni \"NASA Solar Technology Application Readiness\" (NSTAR) \u00e8 stato utilizzato con pannelli solari fotovoltaici, \u00e8 stato testato nella missione Deep Space 1 insieme al Solar Concentrator Arrays (lanciato nel 1998 nell'ambito del \"New Millennium Program\").\nIl SEP \u00e8 stato studiato nella prospettiva di utilizzo nelle venture missioni su Marte. In particolare l'elevato impulso specifico dei motori a ioni potrebbe abbassare la massa complessiva ed evitare di dover utilizzare la tecnologia nucleare per l'energia se accoppiata a pannelli solari. "}
{"id": "1811364", "revid": "110157", "url": "https://it.wikipedia.org/wiki?curid=1811364", "title": "Jabor\u00e1", "text": "Jabor\u00e1 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811365", "revid": "1534511", "url": "https://it.wikipedia.org/wiki?curid=1811365", "title": "Joa\u00e7aba", "text": "Joa\u00e7aba \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba.\nLa citt\u00e0 \u00e8 stata colonizzata nel ventesimo secolo da immigrati tedeschi e italiani.\nL'economia \u00e8 basata principalmente sull'agricoltura e dall'allevamento di polli e suini.\nStoria.\nJoa\u00e7aba \u00e8 stato considerato territorio spagnolo, nell'ambito del trattato di Tordesillas (1494). Tuttavia, i portoghesi occuparono questo territorio fin dall'inizio.\nNel 1916, lo Stato di Santa Catarina e il suo vicino settentrionale, lo Stato del Paran\u00e1, hanno combattuto per questa terra, nella cosiddetta Guerra do Contestado (\"Guerra della Terra contesa\"). Lo Stato di Santa Catarina sconfisse il Paran\u00e0 acquisendone la giurisdizione.\nIl 25 agosto 1917, Joa\u00e7aba venn battezzata Cruzeiro e, nella sua storia \u00e8 stata anche chiamata Limeira e Cruzeiro do Sul, fino a quando la legislazione federale del 1943, viet\u00f2 alle citt\u00e0 in Brasile di condividere lo stesso nome (vi \u00e8 un Limeira, nello Stato di S\u00e3o Paulo).\nIl nome attuale di Joa\u00e7aba deriva dalla lingua tupi antica, con il significato di \"crocevia\".\nOggi, la citt\u00e0 \u00e8 conosciuta per il suo centro medico, dove arrivano pazienti provenienti da tutta Santa Catarina, oltre che per la sua universit\u00e0 (UNOESC - Universidade do Oeste de Santa Catarina), che attira studenti da tutto il Paese.\nJoa\u00e7aba \u00e8 anche nota per il suo Carnevale e per l'alta qualit\u00e0 della vita dei suoi abitanti, che si \u00e8 classificata prima nello Stato di Santa Catarina e ottava in tutto il Brasile.\nL'IDH (Indice de Desenvolvimento Humano - Indice di Sviluppo Umano), fornito dalle Nazioni Unite, ha dato a Joa\u00e7aba il punteggio di \"0,953\" in una scala da 0 a 1 per l'anno 2003.\nLa citt\u00e0 \u00e8 servita dall'Aeroporto Santa Terezinha."}
{"id": "1811368", "revid": "161374", "url": "https://it.wikipedia.org/wiki?curid=1811368", "title": "Partizan Tirana", "text": ""}
{"id": "1811371", "revid": "1305772", "url": "https://it.wikipedia.org/wiki?curid=1811371", "title": "Premio letterario Castiglioncello-Costa degli Etruschi", "text": "Il premio letterario Castiglioncello-Costa degli Etruschi \u00e8 stato fondato nel 1977. Promosso dalla Provincia di Livorno, dal Comune di Rosignano Marittimo, dalla Camera di commercio, industria, artigianato e agricoltura di Livorno, dall'Agenzia per il turismo Costa degli Etruschi, questo premio ebbe in passato dei vincitori come Natalia Ginzburg, Norberto Bobbio, Luigi Anderlini, Andrea De Carlo.\nStruttura.\nOrgani del premio sono: il comitato promotore, la giuria tecnica, la giuria dei grandi lettori, la segreteria. Il premio viene assegnato ad un romanzo di autore italiano da una giuria tecnica, nominata dal comitato promotore.\nSezioni.\nLa premiazione avviene a settembre presso il castello Pasquini di Castiglioncello e riguarda le sezioni: Narrativa, Cultura politica (nata grazie alla Fondazione Spadolini Nuova Antologia) e Comunicazione. Viene conferito anche uno speciale premio Turismo a chi ha promosso la conoscenza della Costa degli Etruschi.\nPremio filosofico Castiglioncello.\nUna particolare sezione del premio denominata \"premio filosofico Castiglioncello-Costa degli Etruschi\" e organizzata con il patrocinio della Regione Toscana e dell'Istituto italiano per gli studi filosofici, si tiene nel mese di febbraio."}
{"id": "1811376", "revid": "86599", "url": "https://it.wikipedia.org/wiki?curid=1811376", "title": "268P/Bernardi", "text": "268P/Bernardi \u00e8 una cometa periodica del Sistema solare, appartenente alla famiglia delle comete gioviane e scoperta il 1\u00ba novembre 2005 dall'Osservatorio di Mauna Kea (568) situato alle Hawaii dall'astronomo italiano Fabrizio Bernardi col telescopio franco-canadese-hawaiano di 3,6 metri di diametro."}
{"id": "1811380", "revid": "547034", "url": "https://it.wikipedia.org/wiki?curid=1811380", "title": "Joachim von Sandrart", "text": "Biografia.\nAmmiratore di Rubens, fu allievo di Honthorst ad Utrecht, nel 1623-27.\nNel 1633 fu nominato curatore della collezione d'arte del marchese Giustiniani: il primo volume del suo repertorio di palazzo Giustiniani (dove visse per tre anni) fu pubblicato nel 1635, corredato di disegni dei pezzi di statuaria pi\u00f9 noti.\nGli si ascrive anche la possibile paternit\u00e0 di un dipinto post-caravaggesco, una \"Crocefissione di San Pietro\" proveniente proprio dalla collezione Giustiniani ed oggi all'Hermitage."}
{"id": "1811381", "revid": "110157", "url": "https://it.wikipedia.org/wiki?curid=1811381", "title": "Lacerd\u00f3polis", "text": "Lacerd\u00f3polis \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811382", "revid": "110157", "url": "https://it.wikipedia.org/wiki?curid=1811382", "title": "Lebon R\u00e9gis", "text": "Lebon R\u00e9gis \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811383", "revid": "36426", "url": "https://it.wikipedia.org/wiki?curid=1811383", "title": "Tomba di Giulio II", "text": "La tomba di Giulio II \u00e8 un progetto architettonico e scultoreo di Michelangelo Buonarroti che, nella sua versione definitiva ma ridotta, \u00e8 collocato nella basilica di San Pietro in Vincoli a Roma. Lo scultore viene incaricato dal Papa stesso della costruzione del proprio monumento sepolcrale nel 1505, data che vede il rinvio dell'inizio dei lavori fino al 1544: in tutto questo periodo di \"stallo artistico\", Michelangelo vive una profonda sensazione di irrequietezza, delusione ed avvilimento, preceduto dalla forte esaltazione del periodo romano del primo commissionamento. Lui stesso non esit\u00f2 a riferirsi a questo progetto come la \"tragedia della sepoltura\", un autentico calvario che fino agli ultimi giorni della sua vita fu fonte di inesauribili accuse, tormenti e rimorsi. Scrisse il suo biografo ufficiale Ascanio Condivi che l'impresa gli arrec\u00f2 \u00abinfiniti impacci, dispiaceri e travagli e, quel ch'\u00e8 peggio, per la malizia di certi uomini, infamia, della quale appena dopo molti anni s'\u00e8 purgato\u00bb.\nDa un monumentale mausoleo a pianta rettangolare con pi\u00f9 di quaranta statue (primo progetto, 1505) si fin\u00ec per arrivare a un monumento addossato a una parete di una basilica secondaria romana (1545), con appena sette statue di cui solo tre di Michelangelo e una sola (il \"Mos\u00e8\") degna della sua fama: l'artista, ormai estenuato, avrebbe poi fatto scrivere al suo biografo che \u00abquesta sola statua \u00e8 bastante a far onore alla sepoltura di Papa Giulio II\u00bb.\nPrimo progetto (1505).\nFu probabilmente Giuliano da Sangallo a raccontare a papa Giulio II, eletto due anni prima, gli strabilianti successi fiorentini di Michelangelo, tra cui la scultura del colossale \"David\". Il papa si interess\u00f2 subito al giovane talento convocandolo ufficialmente a Roma. Nel partire, l'artista era costretto a interrompere una serie di importanti progetti avviati a Firenze, come la serie dei dodici apostoli per il Duomo, o il monumentale affresco della \"Battaglia di Cascina\" per Palazzo Vecchio. Ma l'artista non sembr\u00f2 essere assalito da sostanziali dubbi sul partire o meno, vedendo probabilmente nell'ambizioso papa il miglior garante per la sua carriera artistica, capace di commissionargli un'opera grandiosa che lo avrebbe catapultato nell'Olimpo dei pi\u00f9 grandi maestri dell'antichit\u00e0.\nPapa Giulio II, infatti, si era dedicato a un ambizioso programma di governo, che intrecciava saldamente politica e arte, circondandosi dei pi\u00f9 grandi artisti viventi (tra cui Bramante e, successivamente, Raffaello) nell'obiettivo di restituire a Roma e all'autorit\u00e0 papale la grandezza del passato imperiale.\nA Michelangelo venne affidato il compito di realizzare una monumentale tomba per il papa, da collocarsi nella tribuna (in via di completamento) della basilica di San Pietro. Artista e committente si accordarono in tempi relativamente brevi (appena due mesi) sul disegno del progetto e sul compenso (ben 10.000 ducati), che venne approvato permettendo a Michelangelo, riscosso un consistente acconto, di dirigersi subito a scegliere i blocchi di marmo da scolpire.\nIl primo progetto ci \u00e8 noto tramite le fonti (Condivi e Vasari) che, nonostante alcune discordanze descrittive anche notevoli, permettono di farsi un'idea generale. Esso prevedeva una colossale struttura architettonica isolata nello spazio, a base rettangolare (circa 10,8x7,2 m di base e 8 di altezza) (l'altezza si riferisce solo al primo ordine e alle statue immediatamente al di sopra, stando a una probabile copia del Sangallo di un disegno di Michelangelo) composta da tre ordini che, dalla base, andavano restringendosi gradualmente, in una sorta di piramide architettonico-scultorea. Attorno al catafalco del papa, in posizione sopraelevata, si trovavano una quarantina di statue, dimensionate in scala superiore al naturale, alcune libere nello spazio, altre addossate a nicchie o ai pilastri, all'insegna di un gusto per la grandiosit\u00e0 e l'articolazione complessa, su tutte e quattro le facciate dell'architettura.\nIl registro inferiore, in particolare, prevedeva da due a quattro nicchie, ciascuna contenente una statua di \"Vittoria alata\", incorniciata da statue di \"ignudi\" maschili incatenati (che le fonti definiscono \"Prigioni\" e che si ispiravano alle figure dei \"Captivi\" nell'arte ufficiale romana), addossati ai pilastri e sormontati da busti. Il piano superiore doveva contenere quattro grandi figure sedute (tra le quali il Condivi include gi\u00e0 un \"Mos\u00e8\", assieme a un \"San Paolo\" (coloro che avevano assistito personalmente alla sfolgorante rivelazione divina) e alle personificazioni della \"Vita attiva\" e della \"Vita contemplativa\"), forse collocate agli angoli o frontali sui lati minori. Queste ultime guidavano lo sguardo dello spettatore verso la sommit\u00e0, dove si trovava la statua semidistesa del pontefice sul catafalco, tra rilievi bronzei e due figure allegoriche, \"Angeli\" per Condivi o \"Cielo\" e \"Terra\" per Vasari. Il sarcofago vero e proprio si trovava all'interno di un sacello ovale all'interno della struttura, al quale si accedeva da un portale su uno dei lati brevi o su entrambi. La statua del papa sulla sommit\u00e0, guidato fuori dalla tomba da due angeli, doveva richiamare il motivo del risveglio del defunto durante il Giudizio Universale, come nel monumento sepolcrale di Margherita di Lussemburgo di Giovanni Pisano.\nIl monumento sarebbe stato collocato in una zona corrispondente all'attuale baldacchino di San Pietro in Vaticano, quindi con una centralit\u00e0 sulla quale, dopo un primo entusiasmo, lo stesso Giulio II ebbe probabilmente a riflettere.\nLa rottura col Papa.\nMichelangelo part\u00ec cos\u00ec, pieno di entusiasmo, alla volta delle cave di Carrara, dove desiderava scegliere personalmente ogni singolo blocco di marmo da impiegare, lavoro che richiese otto mesi, dal maggio al dicembre del 1505. Durante la sua assenza per\u00f2 si mise in moto una sorta di complotto ai suoi danni, mosso dalle invidie tra gli artisti della cerchia papale. La scia di popolarit\u00e0 che aveva anticipato l'arrivo a Roma di Michelangelo doveva infatti averlo reso subito impopolare tra gli artisti al servizio di Giulio II, minacciando il favore del pontefice e la relativa disposizione dei fondi che, per quanto immensi, non erano infiniti. Pare che fu in particolare il Bramante, architetto di corte incaricato - pochi mesi dopo la stipula del contratto della tomba - di avviare il grandioso progetto di rinnovo della basilica costantiniana, a distogliere l'attenzione del papa dal progetto della sepoltura, giudicata di cattivo auspicio per una persona ancora in vita e nel pieno di ambiziosi progetti.\nFu cos\u00ec che nella primavera del 1506 Michelangelo, mentre tornava a Roma carico di marmi e di aspettative dopo estenuanti mesi di lavoro, fece l'amara scoperta che il suo progetto mastodontico non era pi\u00f9 al centro degli interessi del papa, accantonato in favore dell'impresa della basilica e di nuovi piani bellici contro Perugia e Bologna.\nIl Buonarroti chiese invano un'udienza chiarificatrice e, mal sopportando gli intrighi nonch\u00e9 sentendosi minacciato (scrisse \u00abs'i' stava a Roma penso che fussi fatta prima la sepoltura mia, che quella del papa\u00bb), fugg\u00ec da Roma in tutta fretta, il 18 aprile 1506. A niente servirono i cinque corrieri papali mandati per dissuaderlo e tornare indietro, che lo inseguirono raggiungendolo a Poggibonsi. Rintanato nell'amata e protettiva Firenze, ci vollero ben tre brevi del papa inviati alla Signoria di Firenze e le continue insistenze del gonfaloniere Pier Soderini (\u00abNoi non vogliamo per te far guerra col papa e metter lo Stato nostro a risico\u00bb) perch\u00e9 Michelangelo prendesse infine in considerazione l'ipotesi della riconciliazione. L'occasione venne data dalla presenza del papa a Bologna, dove aveva scacciato i Bentivoglio: qui l'artista fuse per il papa una statua in bronzo e pochi anni dopo, a Roma, ottenne la commissione per la decorazione della volta della Cappella Sistina (impresa pure velata da intrighi e dicerie sul suo conto), che lo tenne occupato fino al 1512. Meno di un anno dopo il papa moriva (21 febbraio 1513).\nSecondo progetto (1513).\nIl testamento del papa riprendeva il vecchio progetto, che per\u00f2, d'accordo con gli eredi, venne modificato, siglando un nuovo contratto nel maggio di quell'anno. La modifica pi\u00f9 sostanziale fu l'addossamento della tomba a una parete e l'eliminazione della camera mortuaria, caratteristiche che vennero mantenute fino al progetto finale. L'abbandono del monumento isolato, troppo grandioso e dispendioso per gli eredi, comport\u00f2 un maggiore affollamento di statue sulle facce visibili. Ad esempio le quattro figure sedute, invece che disporsi sulle due facciate, erano adesso previste in prossimit\u00e0 dei due angoli sporgenti sulla fronte. La zona inferiore aveva una partitura analoga, ma senza il portale centrale, sostituito da una fascia liscia che evidenziava l'andamento ascensionale. Lo sviluppo laterale era ancora consistente, poich\u00e9 era ancora previsto il catafalco in posizione perpendicolare alla parete, sul quale la statua del papa giacente era retta da due figure alate. Nel registro inferiore invece, su ciascun lato, restava ancora spazio per due nicchie che riprendevano lo schema del prospetto anteriore. Pi\u00f9 in alto, sotto una corta volta a tutto sesto retta da pilastri, si trovava una \"Madonna col Bambino\" entro una mandorla e altre cinque figure.\nTra le clausole contrattuali c'era anche quella che legava l'artista, almeno sulla carta, a lavorare esclusivamente alla sepoltura papale, con un termine massimo di sette anni per il completamento.\nLo scultore si mise al lavoro di buona lena e, sebbene non rispettasse la clausola esclusiva per non precludersi ulteriori guadagni extra (come la scultura del \"primo Cristo della Minerva\", nel 1514), realizz\u00f2 i due \"Prigioni\" oggi al Louvre (\"Schiavo morente\" e \"Schiavo ribelle\") e il \"Mos\u00e8\", che poi venne riutilizzato nella versione definitiva della tomba.\nTerzo progetto (1516).\nNel luglio 1516 si giunse a un nuovo contratto per un terzo progetto, che riduceva il numero delle statue. I lati vennero accorciati fino allo spessore di una sola nicchia, ancora contenente una \"Vittoria\" e due \"Prigioni\" addossati ai pilastri al di sotto di busti (come sul lato frontale). Il monumento andava assumendo cos\u00ec l'aspetto di una monumentale facciata, mossa da decorazioni scultoree. Al posto della partitura liscia al centro della facciata (dove si trovava la porta) viene forse previsto un rilievo bronzeo e, nel registro superiore, il catafalco viene sostituito da una figura del papa sorretto come in una \"Piet\u00e0\" da due figure sedute, coronate da una \"Madonna col Bambino\" sotto una nicchia.\nI lavori alla sepoltura vengono bruscamente interrotti dalla commissione da parte di Leone X dei lavori alla basilica di San Lorenzo, proseguiti poi anche sotto Clemente VII. Nella biografia del Condivi Michelangelo fece scrivere che con riluttanza abbandon\u00f2 la commissione degli eredi Della Rovere e che fu solo per l'insistenza del papa e per la sua mediazione nell'ottenere la licenza (\"Lascia a me far con loro, che li far\u00f2 contenti\" avrebbe detto papa Leone) che il progetto fu sospeso, come a sollevarsi da ogni responsabilit\u00e0: \u00abin questo modo Michelagnolo, piangendo, lasci\u00f2 la sepoltura e se n'and\u00f2 a Firenze\u00bb. \u00c8 chiaro che quando queste parole vennero scritte il senso di rimorso e impotenza di Michelangelo riguardo a questo progetto era gi\u00e0 forte, ma si tratta probabilmente di un'enfasi letteraria e di autodifesa, in quanto il carteggio lascia trasparire un Michelangelo tutt'altro che riluttante a ricevere nuovi incarichi.\nQuarto progetto (1526).\nI rapporti con gli eredi Della Rovere si fanno in questo periodo sempre pi\u00f9 tesi: nel 1522 Francesco Maria Della Rovere chiese indietro il denaro anticipato per la tomba e nel 1524 arriv\u00f2 a minacciare un processo.\nMichelangelo prepar\u00f2 cos\u00ec, nell'ottobre 1526, un nuovo progetto, il quarto, che per\u00f2 venne rifiutato dagli eredi. Non si sa esattamente in cosa consistesse, ma probabilmente, come ricostruito da Charles de Tolnay, si trattava di un'ulteriore semplificazione, con la rimozione dello spessore per le nicchie laterali, ottenendo cos\u00ec una forma puramente frontale, e con una serie di nicchie in cui, al centro, doveva esser collocata la figura del papa seduto. Non \u00e8 escluso che nell'opera l'artista usasse alcuni motivi architettonici derivati dagli studi sulla facciata per San Lorenzo a Firenze, con un contrapporsi di pesi ed elementi portanti tra piano inferiore e superiore.\nQuinto progetto (1532).\nA quel punto intervenne Clemente VII, che medi\u00f2 per raggiungere un nuovo accordo.\nIl 29 aprile 1532 si arriv\u00f2 cos\u00ec a un nuovo contratto, con cui l'artista si impegnava a eseguire il lavoro in tre anni. Si sa solo che in quell'occasione venne mutata la destinazione del sepolcro, non pi\u00f9 San Pietro in Vaticano ma San Pietro in Vincoli, e che dovevano essere impiegati i marmi gi\u00e0 lavorati: si tratta probabilmente del \"Genio della Vittoria\" e dei quattro \"Prigioni\" della Galleria dell'Accademia, appena abbozzati: lo \"Schiavo giovane\", lo \"Schiavo barbuto\", l'\"Atlante\" e lo \"Schiavo che si ridesta\". Essi vengono in genere riferiti al 1525-1530 circa. Forse \u00e8 uno studio per la statua in pendant col \"Genio\" il modellino dei \"Due lottatori\", oggi alla Casa Buonarroti.\nDi nuovo per\u00f2 le statue furono lasciate incomplete e, sebbene, unite a quelle gi\u00e0 scolpite, avrebbero potuto essere sufficienti per la sepoltura, secondo le vantaggiose condizioni ottenute con la mediazione papale, Michelangelo non riusc\u00ec a onorare le condizioni contrattuali: infatti di l\u00ec a poco accettava l'incarico di dipingere per Clemente VII il fantasmagorico \"Giudizio Universale\" (1534-1541): per liberarlo dagli impegni con gli eredi Della Rovere papa Paolo III arriv\u00f2 a emettere un motu proprio che liberasse l'artista da altri incarichi (17 novembre 1536).\nTra gli anni trenta e i primi anni quaranta si arriva al culmine della \"tragedia della Sepoltura\": Michelangelo viene accusato di essersi appropriato iniquamente di grossi anticipi e di aver addirittura praticato l'usura con tali proventi, accuse gravissime, dalle quali l'artista cerc\u00f2 di difendersi alacremente.\nSesto e definitivo progetto (1542-1545).\nCompletato il \"Giudizio\", Paolo III si interpose (23 novembre 1541), affinch\u00e9 gli eredi di Giulio II, tra cui Guidobaldo II Della Rovere, accettassero che la sepoltura fosse terminata da altri artisti, sia pure sotto la guida di Michelangelo.\nScaduta ormai da anni l'impegnativa, il 20 agosto 1542 venne firmato l'ennesimo contratto: fu l'ultimo, infatti questa volta si diede finalmente corso all'opera, che fu completata nel 1545, con un ampio ricorso agli aiuti, che lavorarono in base ai suoi disegni. Il maestro riutilizz\u00f2 il \"Mos\u00e8\" al centro e fece di sua mano le due figure femminili di \"Rachele\" e \"Lia\", simboleggianti rispettivamente la vita contemplativa e la vita attiva.\nL'architettura del piano superiore fu realizzata da Giovanni di Marchesi e da Francesco d'Urbino; a Raffaello da Montelupo furono affidati la \"Madonna col Bambino\", il \"Profeta\" e la \"Sibilla\" (tutti gi\u00e0 sbozzati da Michelangelo nel 1537), anche se a causa dell'ammalarsi dello scultore le ultime due vennero completate da Domenico Fancelli; il papa disteso \u00e8 invece opera di Tommaso Boscoli; altri lavori di scultura furono affidati a Donato Benti e Jacopo del Duca.\nLa struttura \u00e8 senz'altro monumentale, ma ormai molto distante dal colossale mausoleo concepito quarant'anni prima.\nLe critiche.\nMa le tribolazioni per l'artista non terminarono, poich\u00e9 da pi\u00f9 parti gli piovvero addosso accuse di aver partorito un monumento al di sotto delle aspettative, se non addirittura indegno della memoria di un pontefice. Sentendosi accerchiato e pi\u00f9 che mai amareggiato, l'artista si sfog\u00f2 spesso nel carteggio, come nella lettera del 1542 a un anonimo destinatario: \u00abIo mi truovo aver perduta tutta la mia giovinezza, legato a questa sepoltura; [...] la troppa fede non voluta conoscere mi ha rovinato; [...] per l'amore che portavo a detta opera, [...] ne son pagato col dirmi ch'i' sia ladro e usuraio da ignoranti che non erano al mondo [...]. Prego Vostra Signoria, quando gli avanza tempo, legghi questa storia e serbimela, et sappi che di gran parte delle cose scripte ci sono ancora testimoni. Ancora quando il papa la vedesi, l'arei caro, et che la vedessi tutto il mondo, perch\u00e9 scrivo il vero, e molto manco di quello che \u00e8, et non sono un ladrone usuraio, ma sono cittadino fiorentino, nobile, e figliolo d'omo dabbene\u00bb.\nLa necessit\u00e0 di giustificarsi nascondeva per\u00f2 la consapevolezza di non essersi comportato irreprensibilmente, in tutto l'arco della vicenda: le numerose accuse contro il papa prima e contro gli eredi poi di non avergli messo a disposizione fondi sufficienti, rovinandolo economicamente, sono infatti contraddette dagli studi sul suo patrimonio, che dimostrano come in realt\u00e0 egli fosse stato pagato ben pi\u00f9 di quello che dichiara nelle sue lettere.\nInoltre sono difficilmente credibili dettagli come le \"lacrime\" versate quando dovette imbarcarsi nei progetti per San Lorenzo, poich\u00e9 in lettere e altri documenti l'artista \u00e8 tutt'altro che riluttante nell'assumere gli incarichi dei papi medicei, e non mancano le occasioni in cui egli avrebbe potuto rifiutare o sospendere altre commissioni, come nel caso degli affreschi alla Cappella Sistina. Ecco dunque che l'immagine della sua determinata ed eroica resistenza a staccarsi dal progetto della tomba appare come un tentativo di autodifesa disperato, e per certi versi patetico: la stessa biografia del Condivi (1553), quasi certamente frutto di sua dettatura, nacque dopotutto in risposta alle imprecisioni, velatamente accusatorie, della prima edizione delle \"Vite\" del Vasari (1550).\nIl profondo dolore sarebbe nato dunque dalla consapevolezza di essere in torto, e dal sapersi difficilmente difendibile, con critiche che gli arrivavano ormai anche da persone estranee alla vicenda e persino da amici quali Annibal Caro. La lettera pi\u00f9 diffamante gli venne spedita da Pietro Aretino nel 1545, a poco tempo dal completamento della sepoltura, in cui venne etichettato, tra l'altro, come \"avaro\", \"ingrato\" e \"ladro\". In quel periodo le voci di disapprovazione del monumento arrivarono a negare l'autografia della \"Rachele\" e della \"Lia\", ipotesi che venne a lungo ripresa dalla critica fino al XIX secolo, quando vennero pubblicati i documenti che ne provano la sua paternit\u00e0.\nFu solo col tempo e con l'uscita delle sue biografie, soprattutto quella di Condivi e la seconda edizione del Vasari (1568), che l'artista ebbe l'occasione per costruire una sua accurata difesa.\nEcco che allora la definizione di \"tragedia della Sepoltura\" appare tutt'altro che esagerata, assumendo l'intera impresa le dimensioni di una vera e propria tragedia personale che segn\u00f2 profondamente la vita e la fortuna storiografica dell'artista.\nRestauro.\nNel dicembre del 2003 si \u00e8 concluso un restauro quinquennale del monumento sepolcrale eseguito da Antonio Forcellino. Il restauro, oltre alla pulitura delle statue, ha permesso di riaprire la lunetta alle spalle del gruppo scultoreo da cui proveniva la luce che illuminava la statua, e che era stata coperta nel 1704 da una vetrata. Sui risultati del restauro atto a ripristinare l'illuminazione originaria \u00e8 stato realizzato un film-documentario, dal titolo \"Lo sguardo di Michelangelo\", diretto dal regista Michelangelo Antonioni. Non \u00e8 stato per\u00f2 riportato il Mos\u00e9 alla sua posizione originaria, ovvero a 22\u00a0cm pi\u00f9 in basso e pi\u00f9 indietro. L'intervento di avanzamento del Mos\u00e9 risalirebbe al Canova."}
{"id": "1811385", "revid": "110157", "url": "https://it.wikipedia.org/wiki?curid=1811385", "title": "Luzerna", "text": "Luzerna \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811386", "revid": "110157", "url": "https://it.wikipedia.org/wiki?curid=1811386", "title": "Matos Costa", "text": "Matos Costa \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811388", "revid": "117831282", "url": "https://it.wikipedia.org/wiki?curid=1811388", "title": "Compagnia del Mississippi", "text": "La Compagnia del Mississippi o Compagnia dell'Occidente fu un'organizzazione corporativa creata nel 1717 dall'economista scozzese John Law. Lo scopo della Compagnia del Mississippi era di poter commerciare con le colonie francesi del Nordamerica.\nStoria.\nIl capitale era formato dalla vendita di azioni di 500 \"livres\" pagabili con titoli di Stato. La Compagnia, che ottenne il monopolio del commercio in Louisiana francese, doveva assicurare la difesa della colonia e portare 6000 coloni e 3000 schiavi in 25 anni. Lo stratagemma di Law era semplice: present\u00f2 la Louisiana come un El Dorado, il che provoc\u00f2 la speculazione sulle azioni. Nel 1719 le azioni passarono da 500 a 15000 livres. La Compagnia d'Occidente riusc\u00ec ad inglobare le altre Compagnie omologhe (come la Compagnia del Senegal, della Cina e via dicendo) diventando la Compagnie Perpetuelle des Indes. \nLa bolla del Mississippi.\nNel 1720 la fiducia si sgretol\u00f2, portando ad un rapido crollo delle azioni ed infine alla bancarotta della compagnia, con pesanti ripercussioni sull'intera economia francese."}
{"id": "1811394", "revid": "1603714", "url": "https://it.wikipedia.org/wiki?curid=1811394", "title": "Francesco Lauri", "text": "Biografia.\nEra il figlio maggiore del paesaggista fiammingo Balthasar Lawers - nome italianizzato in \"Baldassare Lauri\" - che era stato allievo di Paul Bril e che emigr\u00f2 da Anversa a Milano e poi Roma, dove si un\u00ec alla la \"Banda dei pittori neerlandesi\", una compagnia artistica che accoglieva la turbolenta colonia di pittori, scultori e incisori dei Paesi Bassi e delle Fiandre che avevano gli studi tra piazza di Spagna, via Margutta, via Sistina e via del Babuino. Francesco Lauri aveva un fratello pi\u00f9 giovane, Filippo Lauri, anch'egli pittore e che divenne allievo di Angelo Caroselli il quale, nel 1642, spos\u00f2 in seconde nozze Brigida Lauri, figlia di Baldassare.\nFrancesco Lauri, attivo a Roma, era un discepolo di Andrea Sacchi. Nella biografia scritta da Filippo Baldinucci \u00e8 riportato che l'artista dipinse figure a completamento di paesaggi di Claude Lorrain e che collabor\u00f2 nell'esecuzione della \"Messa di San Gregorio\", nella basilica di Santa Francesca Romana."}
{"id": "1811395", "revid": "1175439", "url": "https://it.wikipedia.org/wiki?curid=1811395", "title": "NGC 3521", "text": "NGC 3521 \u00e8 una galassia a spirale di tipo SABbc, situata a 30-35 milioni di anni luce di distanza dalla Terra, e a causa del suo alone, si sospetta, che siano i resti di uno o pi\u00f9 piccole galassie che sono state assorbite da esso. \u00c8 stata scoperta dall'astronomo britannico William Herschel il 22 febbraio 1784.\nLa galassia ha al suo interno quello che sembra essere un ammasso di stelle di tipo spettrale A, suggerendo che essa abbia subito un starburst importante negli ultimi miliardi di anni."}
{"id": "1811398", "revid": "767487", "url": "https://it.wikipedia.org/wiki?curid=1811398", "title": "Dungeons &amp; Dragons - Che il gioco abbia inizio", "text": "Dungeons &amp; Dragons - Che il gioco abbia inizio (\"Dungeons &amp; Dragons\") \u00e8 un film del 2000 diretto da Courtney Solomon, ispirato all'omonimo gioco di ruolo fantasy. Il film \u00e8 stato distribuito nel circuito statunitense l'8 dicembre 2000, in quello italiano il 12 aprile 2002.\nIl film, liberamente basato sulle convenzioni del gioco, fu prodotto e girato dal regista esordiente Courtney Solomon e venne distribuito nel 2000 dopo drastici tagli al budget previsto che impedirono d'impiegare parte del girato e ridussero al minimo indispensabile la post-produzione.\nTrama.\nIl film non si svolge in nessuna delle ambientazioni ufficiali di Dungeons &amp; Dragons, nonostante il titolo, ma nell'impero di Izmer, dove vige una rigida divisione in classi tra la popolazione: i maghi sono la classe aristocratica dominante, i cittadini comuni sono poco pi\u00f9 che schiavi (situazione simile a quella presente nelle nazioni di Glantri e Alfazia dell'ambientazione di Mystara, uno dei mondi di gioco delle prime edizioni, anche se non vi sono riferimenti espliciti a questa nel film).\nLa giovane imperatrice Savina, a capo del consiglio di maghi che costituisce il governo, vorrebbe porre fine a questa disuguaglianza sociale. Le si oppone il mago Profion, anch'egli membro del consiglio, il quale sta tramando per prendere il potere facendosi aiutare dal fedele Damodar, capo della Brigata Rossa. Profion riesce a mettere il consiglio contro l'imperatrice sostenendo che ella voglia in realt\u00e0 creare una tirannia, fino a sfidarla apertamente imponendole di consegnare al consiglio, entro tre giorni, lo scettro che comanda i Draghi d'Oro. Profion sta in realt\u00e0 svolgendo segretamente ricerche per trovare lo \"scettro di Savril\", con il quale potrebbe comandare i Draghi Rossi ricavandone un potere tale da combattere Savina.\nL'imperatrice si rivolge ad un fedele mago, che sta cercando di tradurre una pergamena che indica dove \u00e8 nascosto lo scettro di Savril. Venutolo a sapere Profion incarica Damodar d'impossessarsi della pergamena. L'impresa fallisce ma il mago viene ucciso e la pergamena finisce in mano alla giovane aristocratica ed inesperta maga Marina di Pretensa che \u00e8 costretta a fuggire, aiutata da due ladri di nome Ridley e Snails che casualmente si erano infltrati nella Biblioteca della Magia. A Marina non resta altra scelta che trovare lo scettro prima di Profion, convincendo Ridley e Snails ad aiutarla. Per l'impresa il gruppo recluta anche un nano guerriero di nome Elwood Gutworthy.\nA loro si unir\u00e0, dopo una iniziale diffidenza, un'elfa ranger di nome Norda che l'imperatrice ha incaricato di ritrovare la pergamena. Damodar si mette sulle loro tracce per conto di Profion.\nDopo alcune peripezie, durante le quali perde la vita Snails, i cinque riescono a rintracciare il sotterraneo di Savril e Savril stesso, ormai ridotto a uno scheletro per il trascorrere del tempo, affida loro lo scettro. Damodar tuttavia attendeva gli eroi all'uscita e se ne impadronisce per poi consegnarlo al suo padrone.\nLe trame messe in moto da Profion sembrano avere successo, davanti al consiglio riesce a porre Savina in minoranza e imporle di cedere il potere. Ella tuttavia si rifiuta e chiama in aiuto i Draghi Bianchi. Anche Marina, Ridley, Elwood e Norda si uniscono alla battaglia ed \u00e8 soprattutto grazie al loro aiuto che alla fine Profion viene sconfitto.\nProduzione.\nEsiste un libro in inglese, intitolato \"The Making of Dungeons &amp; Dragons The Movie\" che tratta della storia di produzione del film. L'alto consiglio dei maghi \u00e8 stato allestito sui loggioni dell'Opera di Praga. Il film \u00e8 stato girato in Repubblica Ceca, a Praga e a Kutn\u00e1 Hora. Negli Stati Uniti \u00e8 stato distribuito dalla New Line Cinema come PG-13 (vietato ai minori di 13 anni non accompagnati dai genitori).\nIl regista e lo sceneggiatore hanno affermato che, dopo i tagli di budget, diverse sequenze (in parte gi\u00e0 girate) sono state omesse dalla sceneggiatura. Esiste un finale alternativo in cui l'imperatrice spezza lo scettro dei draghi e proclama eroi i protagonisti: il regista lo ritenne talmente inappropriato che non volle inserirlo neanche nei contenuti extra del DVD. La direzione del doppiaggio dell'edizione italiana \u00e8 stata curata da Massimo Giuliani per la Time Out Cin.Ca.\nIl sottotiltolo originale del film \u00e8 \"This is no game!\" (\"Questo non \u00e8 un gioco!\").\nNegli anni novanta, in Italia, per ragioni commerciali l'edizione VHS del film I Cavalieri Delta (\"Quest of the Delta Knights\", 1993) fu intitolata \"Dungeons &amp; Dragons\" (con la frase \u00abI cavalieri sono tornati\u00bb come slogan), con una scritta simile a quella presente sui manuali del gioco omonimo, ma ovviamente il film non ha nulla a che vedere con \"Dungeons &amp; Dragons - Che il gioco abbia inizio\".\nAccoglienza.\nCritica.\nNonostante la presenza di attori di richiamo (Jeremy Irons e Thora Birch, anche se le parti di film in cui compare quest'ultima sono molto poche), in madrepatria il film si rivel\u00f2 un fiasco al botteghino, a causa di una trama ritenuta genericamente poco originale, una sceneggiatura debole (resa ancor pi\u00f9 traballante dai tagli in fase di montaggio dovuti a problemi economici della produzione) e, secondo molti critici cinematografici, di una generale cattiva recitazione, ha ricevuto una voto medio di critica di solo 11% su Rotten Tomatoes e un punteggio di 3,6 sull'Internet Movie Database. La trama stessa presenta alcuni bruschi salti (probabilmente a causa delle scene che sono state tagliate) e la storia, pur mostrando alcune creature tipiche del gioco (es i draghi d'oro o un beholder), non era coerente con le regole di questo, caratteristica quest'ultima che ha attirato le critiche di parte della comunit\u00e0 dei giocatori (tanto da portare la Wizard of the Coast ad imporre nel sequel un ferreo rispetto del regolamento per la storia e la caratterizzazione dei personaggi).\nLa rivista \"Empire\" ha collocato la pellicola al 39\u00ba posto nella classifica dei 50 film peggiori di sempre votati dai lettori.\nPer la sua interpretazione Thora Birch ottenne una candidatura al Young Artist Awards 2001 come \"Supporting Young Actress\".\nIncassi.\nNegli Stati Uniti il film, che inizialmente doveva essere il primo di una trilogia high budget, ottenne con i passaggi al cinema un incasso di di dollari (che salirono a 16 milioni considerando anche il mercato canadese) contro un costo di circa 35 milioni di dollari, rimanendo per due settimane nella top 10 dei film pi\u00f9 visti (ma raggiungendo al massimo la quinta posizione) e venendo proiettato inizialmente in cinema. Risultati discreti nel resto del mondo portarono gli incassi dei passaggi cinematografici a circa 50 milioni di dollari, portando la produzione in attivo e fecero valutare l'ipotesi di realizzare anche un sequel.\nSequel.\nIl progetto iniziale per un sequel \u00e8 stato abbandonato, ma un seguito vedr\u00e0 effettivamente la luce solo cinque anni dopo come film TV, dal titolo \"\", ma avr\u00e0 ben poche connessioni con la trama del primo film e solo uno degli attori in comune (Bruce Payne come Damodar). realizzato con un budget molto pi\u00f9 basso. Vedr\u00e0 la luce anche un terzo film, sempre solo per la tv, dal titolo , uscito nel 2012."}
{"id": "1811406", "revid": "287204", "url": "https://it.wikipedia.org/wiki?curid=1811406", "title": "Filippo Gagliardi", "text": "Biografia.\nFamoso per l'attivit\u00e0 di pittore di prospettive, apprese i primi rudimenti da Matteo Zaccolini. \nCollabor\u00f2 insieme a Filippo Lauri e Andrea Sacchi alla realizzazione degli sfondi prospettici di alcune loro opere. \nDel 1640 \u00e8 l'unico dipinto firmato \"Interno di San Pietro in Vaticano\" (Museo del Prado, Madrid). Partecip\u00f2 anche al rinnovamento di San Martino ai Monti (1647-1654). \nDal 1648 fu membro della Congregazione dei virtuosi al Pantheon e dal 1655 al 1658 fu principe dell'Accademia di San Luca."}
{"id": "1811419", "revid": "1855740", "url": "https://it.wikipedia.org/wiki?curid=1811419", "title": "Angelo Caroselli", "text": "Biografia.\nFiglio di un mercante d'arte, la sua formazione culturale fu prevalentemente come autodidatta, indirizzata verso lo stile del Caravaggio. Riprodusse con efficacia opere di Tiziano e di Raffaello.\nGi\u00e0 nel 1608 il suo nome \u00e8 compreso nell'elenco dell'Accademia di San Luca.\nDipinse con uno stile eclettico con influenze caravaggesche e bamboccianti. Numerose furono le sue opere di carattere religioso.\nTra i suoi allievi vi furono suo figlio Carlo Caroselli e Pietro Paolini.\nDopo aver visitato Firenze e Napoli, si stabil\u00ec a Roma, dove si spos\u00f2 nel 1615 con una siciliana, Maria Zurca.\nTra le sue opere si annoverano un \"San Venceslao re di Boemia\" riprodotto in San Pietro e un \"Sant'Andrea\" per la chiesa di Montecalvario a Napoli.\nAl 1642 risale il suo secondo matrimonio con Brigitta Lauri, sorella di Filippo Lauri.\nLo Pseudo-Caroselli.\nNell'ambito della produzione inizialmente attribuita al Caroselli un gruppo di opere piuttosto corposo (nell'ordine di una trentina di dipinti) \u00e8 stato in seguito assegnato ad altra mano. \nResta ignota agli studi l\u2019individualit\u00e0 di questo artista, certamente strettamente legato sul piano stilistico al maestro romano, del quale con ogni probabilit\u00e0 fu allievo: lo sconosciuto pittore \u00e8 pertanto designato come Pseudo-Caroselli. \nMolte delle opere che si ipotizza spettino allo Pseudo-Caroselli (piuttosto che ad Angelo) raffigurano streghe e negromanti oppure scene di genere che hanno per protagoniste lascive cortigiane: spesso i personaggi che compaiono in questi dipinti hanno pose grottesche e fattezze caricaturali e in genere si coglie una marcata allusione sensuale.\nPiuttosto accreditata \u00e8 l'ipotesi che lo Pseudo-Caroselli sia un artista nord-europeo, forse appartenente alla popolosa colonia di pittori fiamminghi che nel Seicento soggiornava stabilmente a Roma, ma non \u00e8 da escludersi (secondo alcuni autori) che possa trattarsi del figlio di Angelo, Carlo Caroselli. \nNon manca infine chi sostiene, anche a causa di alcune discontinuit\u00e0 stilistiche delle opere riferite allo Pseudo-Caroselli, che sotto questa sfuggente individualit\u00e0 si celi in realt\u00e0 la personalit\u00e0 di pi\u00f9 artisti diversi, tutti comunque da ricondursi alla cerchia di Angelo Caroselli."}
{"id": "1811425", "revid": "1058755", "url": "https://it.wikipedia.org/wiki?curid=1811425", "title": "Pietro Paolini", "text": "Biografia.\nFu inviato dal padre a studiare a Roma, dove, sotto la guida di Angelo Caroselli, noto copista e falsificatore prese conoscenza delle arti di numerose scuole come quella di Caravaggio, quella bolognese, quella fiorentina. Nel 1628 Paolini si reca a Venezia per approfondire la conoscenza della pittura veneta, ma nel 1629 il padre muore e Pietro deve tornare a Lucca, dove la pestilenza del 1630 gli porter\u00e0 via anche la madre. Da quel momento in poi, Paolini lavor\u00f2 principalmente a Lucca dove nel 1652 fond\u00f2 l'\u00abAccademia del naturale\u00bb, introducendo nell'ambiente lucchese le pi\u00f9 importanti tematiche estetiche della nuova scuola naturalistica. Tra i suoi allievi si ricordano Francesco Cassiano, Simone del Tintore e Girolamo Scaglia. Mor\u00ec a Lucca nel 1681. Parte della storiografia lucchese (\"in primis\" il Sardini) ricorda che Paolo Biancucci fu il suo principale antagonista.\nOpere.\nDurante il periodo romano, Paolini dipinse tele di matrice caravaggesca come \"La buona novella\", \"Marta che parla a Maria\", \"La Deposizione\" e \"Il martirio di S. Bartolomeo\".\nParte consistente delle sue opere si trova a Lucca. Una stanza con i suoi dipinti \u00e8 presso il Museo nazionale di Villa Guinigi a Lucca. Il dipinto, \"Adorazione dei pastori\", si pu\u00f2 ammirare presso la \"Fondazione Cassa di Risparmio di Lucca\". Il dipinto, \"Eccidio degli ufficiali del generale Wallenstein\" - realizzato su commissione di Lelio Diodati - \u00e8 visibile sempre a Lucca in Palazzo Orsetti (gi\u00e0 Diodati) - oggi sede dell'Amministrazione Comunale della citt\u00e0."}
{"id": "1811426", "revid": "486946", "url": "https://it.wikipedia.org/wiki?curid=1811426", "title": "Addo Elephant National Park", "text": ""}
{"id": "1811429", "revid": "21880", "url": "https://it.wikipedia.org/wiki?curid=1811429", "title": "Augrabies Falls National Park", "text": ""}
{"id": "1811431", "revid": "486946", "url": "https://it.wikipedia.org/wiki?curid=1811431", "title": "Mountain Zebra National Park", "text": ""}
{"id": "1811433", "revid": "770634", "url": "https://it.wikipedia.org/wiki?curid=1811433", "title": "Distretto di Dausa", "text": "Il distretto di Dausa \u00e8 un distretto del Rajasthan, in India, di 1.316.790 abitanti. \u00c8 situato nella divisione di Jaipur e il suo capoluogo \u00e8 Dausa."}
{"id": "1811434", "revid": "156618", "url": "https://it.wikipedia.org/wiki?curid=1811434", "title": "Auguste de La Rochejaquelein", "text": ""}
{"id": "1811435", "revid": "770634", "url": "https://it.wikipedia.org/wiki?curid=1811435", "title": "Distretto di Alwar", "text": "Il distretto di Alwar \u00e8 un distretto del Rajasthan, in India, di 2.990.862 abitanti. \u00c8 situato nella divisione di Jaipur e il suo capoluogo \u00e8 Alwar."}
{"id": "1811436", "revid": "21880", "url": "https://it.wikipedia.org/wiki?curid=1811436", "title": "Kruger National Park", "text": ""}
{"id": "1811439", "revid": "21880", "url": "https://it.wikipedia.org/wiki?curid=1811439", "title": "Tsitsikamma National Park", "text": ""}
{"id": "1811449", "revid": "275648", "url": "https://it.wikipedia.org/wiki?curid=1811449", "title": "Parco nazionale Wilderness", "text": ""}
{"id": "1811451", "revid": "1926649", "url": "https://it.wikipedia.org/wiki?curid=1811451", "title": "Pasquale Domenico Rocco", "text": "Carriera.\nGiocatore.\nClub.\nCresce nelle giovanili dell' esordendo in prima squadra nella stagione 1988-1989, cosa che gli permette di fregiarsi della vittoria del cosiddetto \"scudetto dei record\" e in pi\u00f9 di giocare in Coppa UEFA, sebbene per pochi scorci di gara. Dal 1989 al 1991 si trasferisce in prestito al , contribuendo alla promozione in Serie A e alla successiva salvezza dei sardi, con 43 presenze complessive e realizzando quella che rester\u00e0 la sua unica rete in massima serie (nella vittoria esterna contro il ). Tornato a Milano, si trasferisce nel novembre del 1991 al , in Serie B, conquistando la salvezza con la compagine lagunare.\nI due campionati successivi lo vedono indossare la maglia del , in cadetteria, avventura conclusasi con la retrocessione in Serie C1 e il fallimento della societ\u00e0 toscana. Svincolatosi, si accasa al dove resta, con l'esclusione di un breve prestito al , per sei stagioni, periodo in cui raccoglie due promozioni in Serie A.\nDopo un grave infortunio (frattura della gamba destra) sub\u00ecto nella stagione 1997-1998, nel gennaio del 1999 passa alla che chiude mestamente l'annata all'ultimo posto in Serie B. Rimane per la prima met\u00e0 del torneo successivo con i grigiorossi per poi trasferirsi al , tra i cadetti, sfiorando l'approdo in massima serie.\nNel 2000 passa alla dove chiude la stagione salvandosi. L'anno successivo rimane inattivo, per essere poi messo sotto contratto nuovamente dalla squadra toscana nel novembre del 2002, in C1. Finita l'annata rimane temporaneamente disoccupato, prima di accordarsi durante la fase invernale di calciomercato con la , dove conclude la sua carriera professionistica con la vittoria del campionato di Serie C2.\nIn carriera ha totalizzato complessivamente 27 presenze ed una rete in Serie A, e 262 presenze e 17 reti in Serie B.\nNazionale.\nMai convocato dalle nazionali giovanili, nel 1992 viene inserito nella rosa della Nazionale Olimpica partecipante al torneo di calcio dei Giochi di Barcellona, scendendo in campo in 3 occasioni.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro.\nNella stagione 2014-2015 \u00e8 nello staff della prima squadra del , in qualit\u00e0 di collaboratore tecnico di Andrea Camplone. Nel'ottobre 2018 segue Paolo Tramezzani a Cipro, all', come suo vice."}
{"id": "1811452", "revid": "1543377", "url": "https://it.wikipedia.org/wiki?curid=1811452", "title": "Cherubino Alberti", "text": "Biografia.\nNato a Borgo Sansepolcro, dal quale il nome \"Borgheggiano\", da una famiglia di pittori. Fu il secondo figlio dello scultore Alberto Alberti, anche i suoi fratelli Alessandro Alberti e Giovanni Alberti furono artisti.\nAlberti studi\u00f2 a Roma con Cornelius Cort e poi si form\u00f2 sulle opere di Agostino Carracci e di Francesco Villamena. \nOper\u00f2 come incisore modellando le sue immagini prendendo spunto da composizioni di altri artisti, soprattutto Federico e Taddeo Zuccari (tra il 1571 e il 1575).\nNel corso del decennio seguente realizza incisioni a partire da opere dei pi\u00f9 grandi artisti contemporanei e anche delle generazioni precedenti: Raffaello, Michelangelo, Polidoro da Caravaggio, Andrea del Sarto, Rosso Fiorentino.\nUn'altra serie di sue incisioni \u00e8 ispirata alle statue antiche di cui i palazzi romani si andavano arricchendo.\nIn seguito l'Alberti decor\u00f2 con affreschi alcuni di questi palazzi: le opere pi\u00f9 note sono l'affresco della Sala Clementina in Vaticano (realizzato con il concorso del fratello Giovanni) e quelli della basilica di Santa Maria in Via Lata.\nSue opere minori anche nella Cappella della Santissima Trinit\u00e0, voluta per sepoltura dall'architetto aretino Carlo Lambardi, in chiesa di Santa Maria in Via, Roma.\nAl momento della morte, l'artista era \"Principe\" (direttore) dell'Accademia di san Luca.\nViene sepolto nella Basilica di Santa Maria del Popolo a Roma.\nOpere.\nAll'Alberti sono attribuite pi\u00f9 di 180 incisioni, tra le quali:"}
{"id": "1811456", "revid": "339392", "url": "https://it.wikipedia.org/wiki?curid=1811456", "title": "Parco nazionale Table Mountain", "text": ""}
{"id": "1811461", "revid": "729019", "url": "https://it.wikipedia.org/wiki?curid=1811461", "title": "Parco nazionale del Karoo", "text": "Il parco nazionale del Karoo (Karoo National Park in inglese) \u00e8 un parco nazionale del Sudafrica\nsituato nell'area semi-desertica del Grande Karoo, nella provincia del Capo Occidentale in Sudafrica, nei pressi di Beaufort West, ai piedi della catena montuosa del Nuweveld.\nTerritorio.\nAll'origine, il territorio gestito era all'80% montagnoso e al 20% pianeggiante; in seguito furono gradualmente annesse nuove zone di \"plateau\" semidesertico. Questo processo di ampliamento del parco ha comportato anche l'acquisto dei terreni di grandi fattorie come Doringhoek e Sandrivier. Attualmente, l'amministrazione del \"Karoo National Park\" sta cercando un accordo per includere anche le propriet\u00e0 di Gamka Dam e Grootplaat, a nordest del parco; l'obiettivo \u00e8 quello di raggiungere un'estensione totale di 1.000.000\u00a0km\u00b2. La zona di Gamka Dam \u00e8 particolarmente importante perch\u00e9 costituisce l'habitat di alcune specie di uccelli acquatici che non si trovano altrove nel Karoo. L'ampliamento territoriale ha anche lo scopo di contrastare la principale minaccia all'ecosistema del parco, che deriva dall'uso di fitofarmaci nelle fattorie circostanti.\nFauna.\nIl parco ospita numerose specie animali del deserto africano, fra cui l'aquila nera africana, la zebra di montagna del Capo, lo springbok, e numerose specie di rettili, incluse cinque diverse specie di testuggini e due specie di camaleonti. \u00c8 inoltre un luogo rinomato per il \"bird watching\", con oltre 200 differenti specie di uccelli; tra le specie tipiche della zona si possono citare l'astore cantante chiaro, il gheppio maggiore, il falco pigmeo, l'otarda nera e l'otarda del Karoo, il tordo formichiere meridionale, il corrione doppiabanda, il succiacapre guancerossicce, la cappellaccia beccogrosso, il picchio di terra, il canarino dalla testa nera e numerose specie di allodole, tra cui l'allodola del Karoo, l'allodola di Stark, l'allodola spinosa e l'allodola passerina. Fra le specie in pericolo che vengono protette nel parco ci sono il rinoceronte nero e il rarissimo coniglio fluviale. All'interno del parco si trovano anche diversi siti in cui si possono ammirare i celebri fossili del Karoo.\nIl progetto Quagga.\nIl \"Karoo National Park\" \u00e8 anche noto per il cosiddetto \"Progetto Quagga\". Il progetto, guidato dal tedesco Reinhold Rau, si propone di ricreare il quagga, un animale simile alla zebra estinto dai cacciatori alla fine del XIX secolo, attraverso una pratica nota come \"breeding back\". L'idea originale venne proprio da Rau, che lavorava come tassidermista per il South African Museum di Citt\u00e0 del Capo. Mentre stava restaurando un quagga impagliato, Rau trov\u00f2 sotto la pelle dell'animale parti di sangue e muscolo disidratati. Su questi tessuti fu possibile eseguire un'analisi del DNA, arrivando a provare che il quagga non era una specie indipendente, ma una sottospecie della zebra delle pianure. Sulla base di questa scoperta, Rau sugger\u00ec di riportare alla luce il corredo genetico del quagga attraverso incroci controllati fra zebre selezionate per la loro somiglianza fisica con i quagga originali. Le zebre adatte a questo progetto furono selezionate in numerosi parchi del Sudafrica e della Namibia, e nel 1987 il progetto di incroci ebbe inizio. Oggi, il parco del Karoo ospita circa 53 individui, molti dei quali assomigliano abbastanza ai quagga; un piccolo con striature quasi identiche a quelle dei quagga \u00e8 nato nel 2005."}
{"id": "1811462", "revid": "125420520", "url": "https://it.wikipedia.org/wiki?curid=1811462", "title": "Palazzetto dello sport Mario Argento", "text": "Il palazzetto dello sport Mario Argento o PalArgento era un'arena coperta di forma rettangolare e con copertura metallica, capace di ospitare ottomila spettatori.\nStoria.\nEdificato nel quartiere di Fuorigrotta in occasione dei Giochi del Mediterraneo 1963, insieme alla piscina Scandone, fu inaugurato con una partita di pallacanestro fra l' e la , vinta dai padroni di casa;. Nel 1969 ospit\u00f2 le partite del Gruppo B, le semifinali e la finale del campionato europeo di basket. L'anno seguente fu sede della finale di ritorno della Coppa delle Coppe di pallacanestro, vinta dalla Fides Partenope contro i francesi del JA Vichy. \nNegli anni Ottanta ospit\u00f2 un torneo internazionale di tennis che annover\u00f2, fra i partecipanti, fuoriclasse mondiali quali Adriano Panatta, Bj\u00f6rn Borg, Ivan Lendl e John McEnroe, oltre a diversi incontri di boxe di Patrizio Oliva, tra cui la difesa della corona mondiale WBA dei superleggeri contro l'americano Brian Brunette il 6 settembre 1986. \nHa ospitato inoltre gli spettacoli sul ghiaccio ed alcuni concerti, fra i quali si ricordano quello dei Genesis nel 1974 e di Antonello Venditti nel 1990. Il 6 giugno 1998 il PalaArgento \u00e8 stato chiuso per lavori di adeguamento alle norme antisismiche.\nProspettive sul PalArgento.\nIl Comune di Napoli, dopo la chiusura del palazzetto, aveva provveduto a rimpiazzarlo con una struttura prefabbricata situata a pochi metri, il PalaBarbuto, e nel frattempo aveva predisposto, dopo il 2000, un progetto di ammodernamento della struttura. Tuttavia, avviata la prima fase dei lavori, fu approvata una modifica della normativa antisismica che comportava quindi il rifacimento completo della struttura.\nNel 2002 sembrava tutto pronto per l'avvio dei lavori ma ci furono degli imprevisti. Il terremoto nel Molise aveva mutato di fatto il livello di allarme sismico per la Campania che saliva da \u201cbasso rischio\u201d a quello medio. Di conseguenza anche i parametri antisismici subivano un mutamento. Nonostante il progetto pervenuto di Giovanni Corradetti e nonostante l'esborso di oltre nove milioni di euro, l'amministrazione municipale decise di pubblicare un nuovo bando di lavori.\nDi fatto, il primo lotto dei lavori avrebbe dovuto essere consegnato ad agosto 2007; prevedeva la costruzione della parte principale con una capienza di 6.500 posti, al quale poi si sarebbe integrato il secondo, portando la capienza ad oltre 8.000 posti a sedere.\nI lavori iniziarono nel giugno 2005, quando le ruspe demolirono la vecchia struttura, ad eccezione delle due tribune che furono preservate per presunti vincoli di natura architettonica. A causa delle numerose varianti in corso d'opera, la cui necessit\u00e0 si \u00e8 palesata dopo la demolizione della struttura, si \u00e8 registrato un incremento dei costi che divennero insostenibili per l'amministrazione municipale. Di conseguenza, i lavori si interruppero dopo pochissimo tempo, lasciando le due tribune esposte agli agenti atmosferici; allo stato attuale esse sono ormai ridotte a ruderi irrecuperabili, e quindi il nuovo impianto dovr\u00e0 essere totalmente ricostruito a nuovo."}
{"id": "1811469", "revid": "1543377", "url": "https://it.wikipedia.org/wiki?curid=1811469", "title": "D\u00e9senchant\u00e9e", "text": "D\u00e9senchant\u00e9e \u00e8 un singolo della cantante francese Myl\u00e8ne Farmer, pubblicato il 18 marzo 1991 come primo estratto dall'album \"L'Autre...\".\nDescrizione.\n\u00c8 stato il singolo di maggior successo della cantante (in prima posizione nelle classifiche francesi per 9 settimane di seguito e venduto anche in Germania, Canada, Regno Unito e Belgio) .\nIl singolo . La cover di Kate Ryan ebbe anch'essa un notevole successo e .\nNel video della canzone, girato in Ungheria, la cantante rappresenta un ragazzo entrato in un lager, che conduce gli altri prigionieri alla libert\u00e0 attraverso la rivolta."}
{"id": "1811472", "revid": "1452073", "url": "https://it.wikipedia.org/wiki?curid=1811472", "title": "Ciclamato", "text": "Il ciclamato (a volte chiamato ciclammato) \u00e8 un dolcificante artificiale (codice E: 952) a elevato potere edulcorante che viene spesso usato in associazione alla saccarina nella produzione di sciroppi semplici e sciroppi medicati dietetici o per diabetici.\nPer ciclamato \"tout court\" s'intende il sale formato dall'acido ciclammico con sodio o calcio. Il suo potere dolcificante, da 30 a 50 volte superiore al saccarosio, fu scoperto casualmente nel 1937 da Michael Sveda, ricercatore all'Universit\u00e0 dell'Illinois.\nIl ciclamato \u00e8 stato sospettato di essere cancerogeno ad alte dosi, in base ad alcuni studi sui ratti. Numerosi studi, effettuati successivamente, tendono a dimostrare che questa cancerogenicit\u00e0 \u00e8 specifica per il ratto, poich\u00e9 questa specie animale metabolizza il ciclamato in modo diverso da come fa l'uomo. Bench\u00e9 la questione sia controversa, alcuni paesi, tra cui gli USA, hanno vietato l'uso alimentare del ciclamato. In Europa l'uso \u00e8 consentito con restrizioni ed esclusioni.\nLe solfatasi batteriche, parte della flora microbica residente del colon, possono convertire il dolcificante ciclamato in cicloesilammina, un agente cancerogeno della vescica."}
{"id": "1811473", "revid": "125671139", "url": "https://it.wikipedia.org/wiki?curid=1811473", "title": "Personaggi di Indiana Jones", "text": "Personaggi della serie cinematografica di Indiana Jones, tetralogia di film diretta dal regista Steven Spielberg e basata sui personaggi creati da George Lucas. Altri personaggi compaiono nella serie televisiva ad essa ispirata \"Le avventure del giovane Indiana Jones\".\nIntrodotti in \"I predatori dell'arca perduta\".\nIndiana Jones.\nHenry Jones Junior, meglio conosciuto come Indiana Jones (Harrison Ford), \u00e8 uno stimato e famoso professore universitario di archeologia che in varie occasioni si cala nel ruolo di avventuriero e parte per il mondo alla ricerca di reperti straordinari (l'Arca dell'alleanza in I predatori dell'arca perduta; una pietra preziosa in Indiana Jones e il tempio maledetto; il Sacro Graal in Indiana Jones e l'ultima crociata; la mitica citt\u00e0 El Dorado in Indiana Jones e il regno del teschio di cristallo). Celebre il suo abbigliamento (cappello all'americana, giacca in pelle, camicia color cachi, pantaloni beige, frusta e bisaccia a tracolla), Indiana Jones riesce sempre a cavarsela in ogni situazione (spesso con ironia). In lui contrastano, ed insieme convivono, la personalit\u00e0 colta, romantica, da perfetto uomo di stile e quella dell'avventuriero dalla barba incolta, coraggioso, abile con la frusta e un po' infantile. Ha paura dei serpenti sin da ragazzo ed \u00e8 stato trascurato dal padre, il Professor Henry Jones Sr., perch\u00e9 da sempre ossessionato dalla sua ricerca del Graal, anche se i loro rapporti miglioreranno durante il terzo film. Nel quarto film si scopre che ha anche un figlio di nome Mutt Williams, simile a lui da ragazzo e nato dalla sua precedente relazione con Marion Ravenwood che, alla fine del film, diventer\u00e0 sua moglie.\nRen\u00e9 Belloq.\nRen\u00e9 \u00c9mile Belloq (Paul Freeman) \u00e8 un archeologo francese che appare nella pellicola \"I predatori dell'arca perduta\" nelle vesti di antagonista principale.\nSegue spesso i movimenti di Indiana Jones per potergli sottrarre i reperti che trova. All'inizio del film sar\u00e0 lui infatti ad impossessarsi del prezioso Idolo d'oro, raggirando gli Hovitos e costringendo Indy alla fuga. Rinomata la sua fama da mercenario e profanatore di tombe, viene assoldato dai nazisti per trovare l'Arca dell'Alleanza.\nIl romanzo del film rivela che Belloq \u00e8 nato in una famiglia di produttori di vini, poi crebbe ammirando i pi\u00f9 illustri archeologi francesi, ha stretto amicizia con Jones per un certo tempo e divent\u00f2 suo nemico alla scuola di specializzazione, quando ha plagiato il suo saggio sulla stratigrafia, vincendo cos\u00ec un premio che apparteneva di diritto a Jones. Poi lavor\u00f2 al museo del Louvre, ma fu sospettato di finanziare una spedizione di furti di tombe e, dopo il licenziamento, divenne un archeologo mercenario.\nBelloq \u00e8 molto astuto, intelligente, equilibrato, manipolatore, ricco e sofisticato, vede in Jones un degno rivale e ha un debole per le donne belle e intelligenti come Marion Ravenwood, dichiarando pi\u00f9 volte di volersi tenere la ragazza. Inoltre Belloq, a differenza di molti nemici di Indiana Jones, usa l'intelligenza e la persuasione per raggiungere i suoi obiettivi. \u00c8 anche un poliglotta, riuscendo a comunicare perfettamente con i ferocissimi indigeni Hovitos allo scopo di convincerli ad allearsi con lui per recuperare un idolo della fertilit\u00e0 dalle mani di Indiana.\nAlla fine del film capisce il bluff di Indiana, ma morir\u00e0 orribilmente quando l'Arca viene aperta, avvolto dal fuoco uscito da essa e la sua testa esploder\u00e0.\nBelloq appare solo nel film \"I predatori dell'arca perduta\", ma doveva comparire anche nel telefilm \"Le avventure del giovane Indiana Jones\"; a causa dello scarso successo della serie televisiva, tuttavia, gli episodi solo progettati non vennero mai realizzati e la serie venne interrotta.\nMarion Ravenwood.\nMarion Ravenwood (Karen Allen) \u00e8 la co-protagonista del film, che inizialmente gestisce un bar nel Nepal. Ebbe una relazione con Indiana Jones nel 1926, che fin\u00ec bruscamente quando il padre di lei (maestro di Indy) scopr\u00ec la loro storia. Dieci anni dopo affiancher\u00e0 Indiana Jones nella ricerca dell'Arca, ma nel quarto film si scoprir\u00e0 che Indy la abbandoner\u00e0 poco tempo dopo prima di convolare a nozze: il matrimonio ci sar\u00e0 comunque alla fine della tetralogia, facendo s\u00ec quindi che Marion diventi la moglie di Indiana Jones. Sicuramente la pi\u00f9 \"avventurosa\" e spigliata delle donne che hanno preso parte agli episodi della saga, Marion mostra in pi\u00f9 di un'occasione di saper tenere testa ad Indiana. \u00c8 inoltre una donna forte, indipendente e impavida.\nHerman Dietrich.\nIl Colonnello Herman Dietrich (Wolf Kahler) \u00e8 il terzo antagonista del film dopo Ren\u00e9 Belloq e Arnold Toht. Appare come il comandante della Wehrmacht del contingente militare nazista che ha il compito di recuperare l'Arca. Sadico, pratico, spietato e cinico, schernisce Belloq quando questi mostra interesse verso Marion, ordinando a Toth di gettarla nel \"Pozzo delle Anime\". Morir\u00e0 anche lui quando l'Arca viene aperta, con il volto rimpicciolito fino ad implodere ed in seguito gli occhi gli usciranno dalle orbite, nonostante (essendo un nazista) avesse espresso dei dubbi su quel \"rituale ebraico\".\nArnold Ernst Toth.\nArnold Ernst Toth (Ronald Lacey) \u00e8 l'antagonista secondario del film e un sinistro pezzo grosso della Gestapo che tenta di rubare il medaglione in possesso di Marion prima che Indiana Jones riesca ad entrarne in possesso. Durante la sparatoria all'interno del bar che Marion gestisce fallir\u00e0, ustionandosi gravemente una mano proprio con il medaglione, in quel momento ardente perch\u00e9 a contatto con il fuoco (che gli lascer\u00e0 la sua \"impronta\" indelebile). \u00c8 un personaggio crudele e perverso. Abile a torturare e interrogare, dimostra anche una vena sadica, non disdegnando a minacciare Marion con un tizzone ardente. \u00c8 inoltre imprevedibile, come quando estrae dalla borsa un arnese costituito da catene (che poi trasforma in un appendiabiti per il suo soprabito) prima di interrogare Marion nella tenda di Belloq. Nel momento in cui viene aperta l'Arca, egli muore atrocemente, con il volto corroso fino al teschio dalla forza ultraterrena.\nSallah.\nSallah Mohammed Faisel el-Kahir (John Rhys-Davies) \u00e8 un robusto e barbuto scavatore egiziano e uno dei protagonisti della pellicola.\nVive a Il Cairo ed \u00e8 un caro amico di Indiana Jones. \u00c8 un padre di famiglia devoto con una moglie di nome Fayah e nove figli, i quali sembrano tutti avere una predilezione per Indiana (a un certo punto lo circondano tutti per salvarlo da un gruppo di collaboratori egiziani e agenti dell'SD che hanno le pistole sguainate su di lui insieme a Belloq).\nSallah \u00e8 ritratto nel film come gioviale, bonario e occasionalmente codardo (quando vede numerosi serpenti all'interno del Pozzo delle anime, la stanza che ospita l'Arca dell'Alleanza, suggerisce ad Indiana: \"Vai prima tu..\"), anche se a differenza di Indy, Sallah non ha paura dei serpenti. Il suo s\u00e9 \"originale\" canta spesso, come raffigurato quando il vecchio Imam rivela indirettamente che i nazisti stanno scavando nel posto sbagliato o quando Indy e Marion lasciano l'Egitto sul Bantu Wind. Come Marcus Brody, la rappresentazione di Sallah in \"L'ultima crociata\" si \u00e8 trasformata in uno stereotipo pi\u00f9 maldestro che, ad esempio, chiama un carro armato una \"bestia d'acciaio\".\nSembra essere estremamente forte, anche se apparentemente non \u00e8 consapevole della sua enorme forza (a un certo punto, abbraccia Indiana da orso, causandogli un grande disagio, probabilmente perch\u00e9 Indy era appena stato colpito al braccio). Ha una forte voce da baritono e sembra avere un'affinit\u00e0 con Gilbert e Sullivan. Viene spesso visto cantare brani di H.M.S. Pinafore quando \u00e8 di buon umore. In \"I predatori\", lo si vede per lo pi\u00f9 indossare un turbante (forse per mimetizzarsi con gli altri scavatori che lavorano per i nazisti), e in \"L'ultima crociata\", lo si vede indossare un fez.\nCompare anche nel terzo film, intitolato \"Indiana Jones e l'ultima crociata\", dove aiuta Indy, suo padre e Marcus Brody nel deserto dove si trova la Gola della Luna Crescente e il Tempio di Alexandretta, ove \u00e8 custodito il Sacro Graal. Dopo questo episodio non si hanno pi\u00f9 notizie di lui.\nIl personaggio \u00e8 stato anche uno dei ruoli preferiti di John Rhys-Davies, che ha parlato del tentativo di convincere Spielberg a includere il personaggio in un altro film citandolo come il \"fattore comune\" che guida il successo del primo e del terzo film. Tuttavia, ha rifiutato un'offerta per riprendere il ruolo in un cameo in \"Indiana Jones e il regno del teschio di cristallo\", ritenendo che il personaggio meritasse di meglio e un ruolo pi\u00f9 ampio che essere filmato su uno schermo verde per essere tagliato in un'unica scena del film.\nMagg. Gobler.\nIl magg. Gobler (Anthony Higgins) \u00e8 il silenzioso assistente di Dietrich, lo segue sempre ed ha la funzione di guardia del corpo. Morir\u00e0 dopo un duro inseguimento, spinto da Indiana gi\u00f9 da un precipizio, insieme ad alcuni suoi soldati che erano con lui nella sua auto.\nMarcus Brody.\nIl signor Brody (Denholm Elliott) \u00e8 un accademico e curatore che conosce Indy da quando era bambino. Brody era amico del padre di Indy, Henry, e fungeva da figura paterna surrogata, poich\u00e9 Indy non andava d'accordo con suo padre. Nel film, Brody fa un patto con gli agenti del governo che Indy recuperer\u00e0 l'Arca dell'Alleanza e la metter\u00e0 in un museo, ma gli agenti la mettono via in un nascondiglio top secret, con sua grande delusione. \nRiappare in \"L'ultima crociata\" (1989), aiutando Indiana nella ricerca di suo padre e venendo catturato dai nazisti. Nel 1940, Marcus Brody si ritir\u00f2 dalla carica di curatore del Museo Nazionale e accett\u00f2 la posizione di Preside degli studenti al Marshall College. Dopo la morte di Brody nel 1952, Indy fece forti pressioni per la statua in bronzo di Brody presente in Indiana Jones e il regno del teschio di cristallo nei terreni del Marshall College. La statua di Brody elenca i suoi anni di servizio come Preside degli Studenti dal 1939 al 1944. Si scopre nel quarto film che Marcus muore a cavallo tra il 1955 e il 1957 (non verranno menzionati ulteriori dettagli). In base a quanto affermato ne \"Indiana Jones: The Ultimate Guide\" (un libro di 143 pagine scritto da James Luceno nel 2008) Marcus Brody \u00e8 nato in Inghilterra nel 1878 ed \u00e8 morto nel 1956.\nSpielberg ha scelto Denholm Elliott per il ruolo perch\u00e9 era un fan dell'attore. Il suo ritorno in \"L'ultima crociata\" \u00e8 stato motivato dal desiderio del regista di avvicinare il film a \"I predatori\". Inizialmente \u00e8 stato interpretato nel primo film come un archeologo esperto e abile a pieno titolo, con molto apparente lavoro sul campo alle spalle e dice a Indy che lo avrebbe accompagnato nella sua ricerca ma per altre responsabilit\u00e0. Nel terzo film della serie, sebbene ancora ritratto come intelligente, il suo personaggio era cambiato in una figura un po' goffa, di certo non caratterizzato come un effettivo uomo d'azione e che Indy menziona si era perso nel suo stesso museo e ha fornito parte del sollievo comico del film. Brody \u00e8 apparso anche in \"Indiana Jones e il destino di Atlantide\", la serie Marvel Comics \"Indiana Jones\", un libro e la serie di romanzi Bantam.\nSatipo.\nSatipo (Alfred Molina) \u00e8 un agente che aiuta Indiana Jones a recuperare l'Idolo della fertilit\u00e0 all'inizio del film. Uomo sudamericano, si riveler\u00e0 un doppiogiochista, tradendo lo stesso professore per fare soldi (stando alla versione videoludica LEGO del film, lavorava in segreto per Belloq), ma tentando di fuggire con la preziosa reliquia morir\u00e0 orribilmente in una trappola all'interno della grotta (un sistema di lame appuntite che scatta quando qualcosa entra in contatto col fascio di luce), della quale si era dimenticato.\nSimon Katanga.\nSimon Katanga (George Harris) \u00e8 il Capitano della \"Bantu Wind\", una grossa nave da commercio che aiuter\u00e0 Indy e Marion a trasportare l'Arca dell'Alleanza. Non riesce a impedire che la sua nave venga abbordata dalle forze naziste, ma cercher\u00e0 comunque di aiutare Jones e Marion.\nAbner Ravenwood.\nAbner Ravenwood \u00e8 il padre di Marion, nonch\u00e9 maestro di Indy. \u00c8 un personaggio che non apparir\u00e0 mai nei quattro episodi, nonostante pi\u00f9 volte lo si citi nel primo film. \u00c8 lui a donare il medaglione collegato all'Asta di Ra alla figlia.\nIntrodotti in \"Indiana Jones e il tempio maledetto\".\nWillie Scott.\nWilhelmina \"Willie\" Scott (Kate Capshaw) \u00e8 una cantante statunitense che lavora nel club \"Obi-Wan\", in cui Indiana Jones incontra i gangsters ai quali riporta i resti mortali di Nurhaci. Praticamente rapita da Indy, nel corso del film intreccia con lui una relazione sentimentale. Ha una passione per i gioielli e paura degli insetti, con un'impressionante capacit\u00e0 di strillare quando \u00e8 spaventata. In completo contrasto con il personaggio di Marion, Willie appare pi\u00f9 come una damigella in pericolo (nel corso del film saranno molteplici le scene in cui urler\u00e0 per il terrore o per il ribrezzo). Abituata ad ambienti lussuosi, si trover\u00e0 a disagio in qualunque situazione vissuta nelle avventure di Indiana, e ci\u00f2 le conferisce a volte anche un aspetto tragicomico. Spielberg voleva donarle esattamente questo aspetto, ed \u00e8 per questo che fece anche tingere i capelli a Kate Capshaw, ottenendo il distacco tra la mora Marion e la bionda Willie. Da notare che il regista e l'attrice, conosciutisi proprio sul set del film, si innamorarono e convolarono a nozze nel 1991.\nLao Che.\nLao Che (Roy Chiao) \u00e8 un gangster cinese che promette un diamante ad Indiana se gli porter\u00e0 i resti mortali dell'imperatore Nurhaci, nonch\u00e9 antagonista iniziale del film. Una volta in possesso dell'oggetto, per\u00f2, Lao Che riesce ad avvelenare Indy e a farsi riconsegnare il diamante in cambio dell'antidoto. In seguito alla sparatoria nel club \"Obi-Wan\" Indiana riuscir\u00e0 a prendere l'antidoto e a sfuggire anche da Lao Che (salendo per\u00f2 su un aeroplano di propriet\u00e0 dello stesso Lao, che far\u00e0 precipitare nel tentativo di uccidere i fuggiaschi).\nChen.\n\u00c8 l'antagonista iniziale dopo Lao Che.\n\u00c8 il responsabile dell' uccisione di Wu Han, Indy, per vendicare Wu, uccide Chen lanciandogli un bastone da spiedino di alte dimensioni al fuoco nel centro nel petto.\nWu Han.\nWu Han (David Yip) \u00e8 un alleato di Indiana, \u00e8 un contrabbandiere che ha aiutato Indy precedentemente in alcune delle sue avventure, originariamente lo ha incontrato durante gli eventi de la tomba dell'imperatore dove ha aiutato Mei Ying e Indiana ad arrivare a Hong Kong e successivamente accompagn\u00f2 Indy all'isola di Peng Lai con il suo peschereccio in modo da salvare Mei Ying, rapita dai nazisti. Una volta scappato da Peng Lai con Mei Ying, Indiana \u00e8 stato scortato da Wu Han fino a Shanghai in modo da proseguire il loro viaggio verso la tomba dell'Imperatore. Una volta finita l'avventura Wu Han ricorda a Indy del contratto che Lao Che ha fatto con lui per i resti di Nurhachi e lo esorta a partire, Indiana risponde che Lao Che aspetter\u00e0 perch\u00e9 vuole restare in compagnia di Mei Ying.\nDurante gli eventi di il tempio maledetto, Indy parla con Wu Han, travestito da cameriere, dicendogli di stare attento, per poi andare a trattare con Lao Che per l'urna di Nurachi, ma durante la trattativa Indy viene avvelenato, allora quando Indy prova a minacciarlo nel dargli l'antidoto ma fallisce, Wu Han arriva in suo aiuto puntando una pistola contro Lao Che, intimandogli di dare a Indy l'antidoto. Wu Han per\u00f2 viene distratto da un botto di una bottiglia di Champagne aperta, quando si accorge che il bicchiere sul piatto che porta \u00e8 rotto si accorge che Chen, uno degli scagnozzi di Lao Che gli ha sparato, allora morente cade nelle braccia di Indy, per dirgli solo una frase per poi soccombere alle sue ferite. Lao Che comincia a provocare Indiana e a ridere, Indiana infuriato e allo stesso tempo stordito dal veleno, prende uno spiedino metallico dal vassoio dei flamb\u00e8 e lo lancia contro Chen, infilzandolo e uccidendolo vendicando Wu Han, facendogli sparare un colpo di pistola dagli spasmi che provoca il panico nel ristorante.\nShort Round.\nShort Round, detto anche Shorty (Jonathan Ke Quan), \u00e8 un giovanissimo tassista di Shanghai che aiuta molto Indy durante quest'avventura. Colto in flagrante da Indiana mentre tentava un borseggio, Shorty diviene un compagno inseparabile del celebre archeologo. Dotato di un'intelligenza acuta e di un'agilit\u00e0 invidiabile (conoscitore di arti marziali), sopperisce alla sua giovane et\u00e0 e alla sua inesperienza con la sua prontezza nelle pi\u00f9 svariate situazioni. Nutre una stima quasi viscerale nei confronti di Indiana Jones, e cerca spesso di imitarlo negli atteggiamenti e nel modo di fare. Pronto a tutto per difendere il suo grande amico (si erger\u00e0 a sorta di \"avvocato\" difensore anche contro Willie stessa), \u00e8 lui che risveglia Indy dal \"Sonno Maledetto di K\u0101l\u012b\", ustionandolo sul fianco con una torcia. Sar\u00e0 lui anche a guidare la rivolta dei bambini resi schiavi nella miniera (memorabile la scena in cui Indy da una parte e Shorty dall'altra lottano quasi allo stesso modo contro un loro avversario). Dopo questo episodio non si hanno pi\u00f9 notizie di lui.\nSciamano.\nLo Sciamano (D.R.Nanayakkara) \u00e8 il capo del villaggio in cui \u00e8 avvenuto il furto della pietra Sivalingam, una delle Cinque Pietre perdute di Shankara. Il suo aspetto incute timore inizialmente in Shorty e Willie (folti capelli bianchi, apparentemente denutrito), ma il suo fare affabile riesce a convincere i tre che non c'\u00e8 da preoccuparsi. Chieder\u00e0 ad Indiana Jones di recuperare la pietra, credendolo mandato da Shiva al quale aveva rivolto le sue preghiere.\nCapitano Phillip Blumburtt.\nPhillip Blumburtt (Philip Stone) \u00e8 il Capitano dell'Esercito Britannico, incaricato di ispezionare il Palazzo di Pankot per conto dell'Impero. Il suo tipico atteggiamento inglese lo porta ad essere piuttosto fiero ed impassibile.\nChattar Lal.\nChattar Lal (Roshan Seth) \u00e8 il Primo Ministro del Palazzo Reale di Pankot, nonch\u00e9 braccio destro del Maharaja. Ebbe un'educazione inglese, a causa della dominazione indiana dell'Impero Britannico, e il risultato \u00e8 una persona colta e pacata, oltre che molto informata sulle vicissitudini del Dr.Jones. Si scoprir\u00e0 in seguito la sua appartenenza al culto segreto dei Thugs, ma verr\u00e0 fermato da Indiana, che lo blocca a terra con la grande ruota che consente di compiere i sacrifici umani.\nMaharaja di Pankot.\nIl Maharaja Zalim Singh (Raj Singh) \u00e8 il capo del Palazzo Reale di Pankot, nonostante la sua giovanissima et\u00e0 (pi\u00f9 o meno la stessa di Shorty). Apparentemente anche lui membro della setta dei Thug, mette pi\u00f9 volte in difficolt\u00e0 Indiana Jones colpendo una bambola voodoo che ritrae le fattezze dell'archeologo; si scoprir\u00e0 in seguito essere anche lui vittima del Sangue della Dea Kali Ma, ed \u00e8 ancora Short Round a risvegliarlo, esattamente nello stesso modo in cui aveva risvegliato Indy in precedenza. Aiuter\u00e0 Shorty suggerendogli la via d'uscita dal sottosuolo (il tunnel di sinistra) anche se le sue indicazioni non saranno seguite, per poi condurre personalmente i soldati inglesi in soccorso di Jones e dei suoi compagni durante l'ultimo scontro con i Thugs.\nMola Ram.\nMola Ram (Amrish Puri) \u00e8 il Sommo Sacerdote di K\u0101l\u012b, capo della malvagia setta dei Thug e principale antagonista di Indy nel film.\nMalefico, crudele, sadico, spietato, affamato di potere e persino genocida, ha fatto del Tempio sotto al Palazzo di Pankot la sua dimora, e vuole impadronirsi delle Cinque Pietre di Shankara per permettere alla sua trib\u00f9 di tornare allo scoperto e dominare il mondo. A tal fine fa rapire centinaia di ragazzini nei villaggi pi\u00f9 poveri per farli scavare nelle miniere sotto il Palazzo, dove si dice siano sepolte le altre due pietre che mancano a Mola Ram per completare la sua collezione; inoltre scavano per trovare gemme che aiuteranno la causa dei Thug.\nMola Ram \u00e8 abbigliato con un copricapo formato dal teschio di un montone e diversi denti di animale come collana. Caratteristica, inoltre, una striscia rossa con cui si dipinge la parte alta della testa. Mola Ram ha il potere di strappare il cuore dal petto delle persone senza che queste muoiano, almeno per qualche minuto, tempo sufficiente per effettuare il sacrificio alla dea Kali. Un grosso aiuto gli \u00e8 dato dal \"Sangue della Dea K\u0101l\u012b Ma\", ovvero una sorta di droga che assoggetta chi la beve al volere di Mola Ram stesso.\nMorir\u00e0 alla fine del film, venendo divorato vivo dai coccodrilli, mentre cerca di recuperare una Pietra di Shankara (pare che si ustiona una mano) e cade nel fiume sottostante.\nCapo delle guardie.\nIl Capo delle guardie (Pat Roach) \u00e8 dalla parte di Mola Ram, nonch\u00e9 antagonista secondario del film.\nUomo imponente, taciturno, spietato e brutale, aiuta Mola Ram a far bere a Jones il Sangue di K\u0101l\u012b e non si fa problemi a frustare barbaramente un ragazzino indifeso (in quell'occasione Indy, infuriato per la scena, gli tir\u00f2 una pietra enorme in testa, che per\u00f2 non riusc\u00ec a stenderlo).\nIn seguito alla liberazione dei bambini, ingagger\u00e0 uno scontro all'ultimo sangue con Jones nella miniera, dove muore schiacciato da un rullo.\nIntrodotti in \"Indiana Jones e l'ultima crociata\".\nHenry Jones, Senior.\nIl Prof. Henry Jones, Sr. (Sean Connery) \u00e8 il co-protagonista e il padre di Indiana Jones, che ha da sempre trascurato a causa della sua ossessione per gli studi sul Santo Graal. Rapito dai nazisti nel 1938, sar\u00e0 salvato proprio da Indy, che lo soccorrer\u00e0 intrufolandosi nel Castello di Brunwald, ove era tenuto prigioniero. Professore di Letteratura medievale (\"quello che ci si augura di non avere mai\", secondo Indiana) e conservatore, \u00e8 descritto dallo stesso Indy come il classico \"topo di biblioteca\" (nonostante in un'occasione sar\u00e0 la sua prontezza a salvare la situazione). Da sempre affascinato dalla ricerca sul Graal, ha speso la sua intera vita nel tentativo di poter recuperare un giorno la preziosa coppa contenente il sangue di Ges\u00f9 Cristo. Nel corso dei suoi studi, riesce a venire in possesso di tre indovinelli che aiuteranno Indiana Jones a superare le tre prove finali prima di arrivare nella stanza del Graal. Dotato di grande ironia, i suoi duetti con il figlio sono una colonna portante del film. Chiama spesso Indiana con l'appellativo \"Junior\", che Indy dimostra di gradire sempre malvolentieri. Sono i suoi studi a portare Indy a Venezia, grazie ai quali viene scoperta la tomba che apre la strada verso il luogo ove \u00e8 celato il Graal. Ha una paura viscerale per i ratti, motivo per il quale secondo Indiana \"non sarebbe mai potuto discendere nelle catacombe di Venezia\". Ha la tendenza a dire \"Tutto ci\u00f2 \u00e8 intollerabile!\" quando la situazione \u00e8 scomoda. Nel quarto film \u00e8 presente una sua foto (insieme a quella dell'amico Marcus Brody) sulla scrivania di casa di Indy e qui si scopre che \u00e8 morto da due anni.\nWalter Donovan.\nWalter Donovan (Julian Glover) \u00e8 un ricco industriale statunitense e collezionista di antichit\u00e0, nonch\u00e9 il principale antagonista nel film.\nDesidera mettere le mani sul Graal per ottenere la vita eterna, e per far questo si allea con Hitler nel tentativo di recuperare l'oggetto. Sar\u00e0 lui ad instradare Indy verso la ricerca del Graal, mettendolo a conoscenza del rapimento di suo padre (si scoprir\u00e0 solo a met\u00e0 film la sua alleanza con i nazisti).\nAll'inizio sembra una persona espansiva, geniale e comprensiva che si preoccupa per altre persone, ma questa \u00e8 una maschera: a met\u00e0 film rivela la sua indole di uomo spietato, arrogante e avido, sebbene distinto. \u00c8 anche un po' ipocrita, poich\u00e9 ha avvertito Indiana a non fidarsi di nessuno, ma si fida di Elsa Schneider, facendo affidamento su di lei a scegliere il Graal giusto per lui, un tratto che alla fine gli costa la vita. Un esempio della sua spietatezza era il suo desiderio di oggetti di grande importanza storica: Henry Jones considerava Donovan un uomo disposto a vendere la propria madre per un vaso etrusco. Il suo desiderio di vita eterna significava che non aveva riguardo per gli altri; quando due soldati vengono decapitati dalla prima trappola per raggiungere il Graal, Donovan ordin\u00f2 semplicemente un altro volontario e non esita a sparare a Henry per costringere Indy a recuperare il Graal e a salvare cos\u00ec la vita di suo padre.\nMorir\u00e0 alla fine, ucciso dalla sua stessa brama: beve infatti dalla coppa sbagliata, che accelera in modo impressionante il suo invecchiamento e lo trasforma presto in polvere.\nElsa Schneider.\nLa Dott.ssa Elsa Schneider (Alison Doody) \u00e8 una professoressa d'arte austriaca che desidera il Graal proprio come Donovan, e come lui non esita a mettere in atto un doppio gioco per ingannare Indy. Nel film nasce una relazione sentimentale tra Elsa e Indiana Jones (si scoprir\u00e0 che anche Henry Jones Sr. fu sedotto dalla bella austriaca), che bruscamente si interrompe quando Elsa dimostra di essere una nazista. \nVentottenne bionda, ben educata, affascinante, colta, intelligente e manipolatrice, \u00e8 la donna pi\u00f9 complessa e combattuta della serie. Ha affermato di non credere nella svastica e, anzi, era rattristata per la distruzione della conoscenza. In qualit\u00e0 di storica dell'arte, era molto devota alla ricerca e considerava molto i libri; al raduno nazista di Berlino, pianse alla vista di tanti libri consegnati alle fiamme. Era capace di qualit\u00e0 come la simpatia, il dolore e la compassione - avendo reagito con orrore quando Donovan spar\u00f2 a Henry Jones Sr. - ma alla fine la sua brama per il guadagno materiale del Graal l'ha corrotta. Al contrario di Donovan, per\u00f2, il suo interesse per il Graal \u00e8 puramente \"artistico\" e scientifico; alla fine agir\u00e0 con un doppio gioco anche nei suoi confronti, consigliandogli appositamente il falso Graal e condannandolo quindi ad una morte inevitabile. Nonostante questa \"parziale riabilitazione\" rester\u00e0 uccisa proprio nel tentativo di recuperare il vero Graal, scivolando in una crepa che si era formata nel pavimento. Mostra pi\u00f9 umanit\u00e0 di Donovan, e alla fine Indy tenta di salvarla, ma volendo ad ogni costo prendere il Graal, Elsa cade nella crepa e muore.\nKazim.\nKazim (Kevork Malikyan) \u00e8 il capo della Confraternita della Spada Cruciforme, un'antica organizzazione formatasi con lo scopo di proteggere il Santo Graal da qualsiasi tentativo di recupero, soprattutto da parte di cacciatori di tesori e mercenari senza scrupoli. Ingaggia con Elsa e Indy una spettacolare battaglia nei canali di Venezia, che termina con Kazim che alla fine dello scontro rivela ad Indy il luogo in cui i tedeschi hanno imprigionato suo padre quando Indiana gli dice che non \u00e8 affatto interessato al Graal ma bens\u00ec a ritrovare suo padre, augurandogli buona fortuna. Pi\u00f9 tardi viene ucciso nel deserto insieme agli altri membri della Confraternita della Spada Cruciforme dagli uomini di Donovan nel tentativo di fermare la marcia nazista verso la dimora del Graal.\nColonnello Vogel.\nIl Colonnello Ernst Vogel (Michael Byrne) \u00e8 lo Standartenf\u00fchrer delle SS e aiuta Donovan nella ricerca del Graal. Ricopre il ruolo di antagonista secondario.\nIl suo obiettivo principale \u00e8 di uccidere entrambi i \"Jones\" dietro ordine diretto del F\u00fchrer. Viene umiliato da Indy quando, fingendosi proprio un tedesco, gli d\u00e0 un pugno in faccia (ricambiando il \"saluto\" fatto al castello di Brunwald) e lo scaraventa fuori dal dirigibile in procinto di partire, giustificandosi con la folla affermando che il Colonnello era \"senza biglietto\".\nIndossa un'uniforme con medaglie, un cappello da ufficiale e guanti e stivali di pelle, porta spesso un bastone da passeggio nero come segno di autorit\u00e0 e usa come pistola una Luger P08.\nSpregevole, spietato, sadico e brutale, uccide Kazim e gli altri membri della Confraternita della Spada Cruciforme, intenti ad impedirgli di avvicinarsi al Canyon dove \u00e8 custodito il leggendario calice.\nAlla fine avr\u00e0 un estenuante scontro col protagonista, salito a bordo del suo carro armato per salvare il padre e Marcus (presi in ostaggio), e muore precipitando in un dirupo insieme al suo stesso mezzo blindato.\nCavaliere custode del Graal.\nIl Cavaliere custode del Graal (Robert Eddison) \u00e8 l'ultimo dei tre fratelli cavalieri (uno dei suoi fratelli \u00e8 sepolto sotto le catacombe di Venezia) che durante il Medioevo hanno dato la caccia al Santo Graal finch\u00e9 quando l'ha trovato ha deciso di rimanere a proteggerlo e a ricevere le persone abbastanza degne da usare il Graal. Nato presumibilmente nel 1066, quest'uomo ha passato gli ultimi sette secoli nella stanza del Graal, proteggendo il prezioso oggetto, sostenendo che lui \u00e8 ancora vivo perch\u00e9 deve eseguire il dovere divino di proteggere il Graal. Il Cavaliere, infatti, spiega ad Indiana che il \"limite e il prezzo dell'immortalit\u00e0\", infatti, \u00e8 proprio quello di non potersi allontanare dal Tempio in cui l'artefatto \u00e8 custodito. Tenta di ingaggiare un fantomatico duello con Indy, ma alla fine rinuncia perch\u00e9 troppo debole (gli anni non gli consentono pi\u00f9 neppure di sollevare la spada) e perch\u00e9 riconosce Indiana Jones come colui che stava aspettando. Lo vediamo salutare i due Jones, nell'ultima scena, all'interno del Tempio, mentre questo crolla su se stesso.\nHerman Mueller.\nHerman Mueller (J.J.Hardy) \u00e8 il compagno Boy-Scout di Indy nel prologo del 1912, che lo vede protagonista passivo nel recupero della Croce di Coronado, e che condurr\u00e0 lo Sceriffo in casa del giovane Indiana.\nFedora.\nGarth, noto anche come Fedora (Richard Young), \u00e8 un cacciatore di tesori e archeologo, che appare nel prologo del 1912. \nGarth \u00e8 il capo di una banda di cacciatori di tesori che trova la Croce di Coronado in una grotta nel profondo del parco nazionale degli Arches. La Croce viene rubata da un adolescente Jones che usa il suo cavallo da Boy Scout per scappare. Garth e i suoi uomini inseguono Jones in auto e lo seguono su un treno. Garth, mostrando un lato buono per un breve periodo di tempo, salva la vita di Jones quando questi \u00e8 caduto nel vagone del leone, ma poi cerca di reclamare la croce. Jones fugge con la croce con l'aiuto di un baule di un mago e corre a casa, con Garth che sorride in ammirazione per il coraggio e la conoscenza di Jones. Tuttavia, Garth e la banda prendono lo sceriffo di Moab dalla loro parte e Jones \u00e8 costretto a restituire la croce. Garth, tuttavia, consola Jones, ammirando i tentativi del giovane di rivendicarlo. Quindi regala a Jones la sua fedora prima di uscire.\nPanama.\nPanama (Tim Hiser e Paul Maxwell) \u00e8 un cattivo minore che appare nel prologo del film.\nHa assunto dei ladri di tombe per dissotterrare la Croce di Coronado, che viene rubata da un adolescente Jones. Seguono una caccia a cavallo e un inseguimento a bordo di un treno di un circo. Indy fugge, torna a casa sua e cerca di parlare con suo padre, che lo respinge. Lo sceriffo arriva con gli uomini di Panama e Indy \u00e8 costretto a restituire la croce. Si vede Panama riprendere la croce e consegnare un mazzo di soldi alla banda.\nNel 1938 Jones ruba di nuovo la Croce, questa volta su una nave, ma viene catturato, lotta con gli uomini di Panama e recupera la croce. Poi Indy salta gi\u00f9 dalla nave mentre un grosso barile di carburante rotola all'impazzata, cadendo su una cassa di TNT. La cassa esplode, facendo affondare la nave e uccidendo Panama e il suo equipaggio.\nIntrodotti in \"Le avventure del giovane Indiana Jones\".\nR\u00e9my Baudouin.\nR\u00e9my Baudouin (Ronny Coutteure) \u00e8 un cuoco belga. Incontr\u00f2 il diciassettenne Indiana in Messico, come sostenitore di Pancho Villa. Si un\u00ec a Pancho spronato dall'assassinio della moglie Lupe da parte dei Federales.\nAnna Jones.\nAnna Jones (Ruth de Sosa) \u00e8 la madre di Indiana Jones. Indiana ha un forte rapporto con la madre, che chiama \"La pi\u00f9 bella, dolce e intelligente donna che sia mai esistita\". Anna, natia della Virginia, ha avuto una breve relazione con il compositore italiano Giacomo Puccini. \u00c8 morta a causa di scarlattina, anche se Indiana ha accennato diverse volte all'influenza come causa.\nNelle sceneggiature i dettagli riguardanti Anna non erano molti e l'attrice che la interpretava aggiunse, d'accordo con il produttore della serie George Lucas, diversi particolari e retroscena.\nHelen Seymour.\nMiss Helen Seymour (Margaret Tyzack) \u00e8 la tutrice di Indiana e del padre, avendogli insegnato quando questi frequentava l'Universit\u00e0 di Oxford. Helen scriver\u00e0 diverse lettere all'allievo, tenendosi in contatto con lui fino alla sua morte, durante la Prima guerra mondiale, prima che Indiana potesse tornare a Oxford per starle accanto. Nell'ultima lettera che ricevette Indiana, Helen lo sprona a finire gli studi e a riconciliarsi con il padre.\nGreat Cloud.\nGreat Cloud (Saginaw Grant) \u00e8 un amico e compagno di Indiana Jones. Lo aiuter\u00e0 in varie avventure giovani dell'eroe. Gli svariati dialoghi che intercorrono tra Great Cloud ed Indiana fanno capire il loro forte legame d'amicizia e la loro intesa. (Great Cloud chiama Indiana alternando i soprannomi \"Dr. Jones\" e \"Indy\"). Costantemente preoccupato e ansiogeno, Great Cloud ha la funzione che avranno Sallah e Shorty nelle successive avventure dell'archeologo.\nIntrodotti in \"Indiana Jones e il regno del teschio di cristallo\".\nMac.\nGeorge \"Mac\" McHale (Ray Winstone) \u00e8 un antieroe, ex colonnello britannico e compagno di Jones, ma ora si \u00e8 alleato con i russi a causa dei suoi problemi finanziari. Al fianco di Indy per circa una trentina di avventure, Mac e Indiana hanno combattuto insieme in guerra, dove Mac ha fatto il doppio gioco fingendo di lavorare per i nazisti ma essendo in realt\u00e0 dalla parte di Indy. Decide in questo capitolo di vendersi ai russi che cercano il prezioso Teschio di cristallo di Akator. Mac, una sorta di incrocio tra Sallah e Belloq, \u00e8 la sintesi della confusione tipica della Guerra Fredda, in cui il confine tra alleato e nemico era sempre molto labile. Mac si definisce un \"capitalista\" e spesso prende la decisione in base a ci\u00f2 che ottiene in cambio; per questo i sovietici comprarono la sua fedelt\u00e0 dopo che la sua passione per il gioco d'azzardo lo aveva portato a un debito sostanziale. Mac \u00e8 anche estremamente avido, entusiasta di accompagnare Indy ad Akator, ed esprime una chiara frustrazione quando Akator non si rivela essere quello che si aspettava, definendo l'impresa una \"perdita del [suo] tempo\". Personalit\u00e0 traditrice a parte, sembra che McHale considera Indy come un amico fino alla fine, insistendo nel far smettere i russi di esporre Indiana al potere del teschio dopo che ha iniziato ad avere le convulsioni, e si \u00e8 lasciato trascinare verso il suo destino in modo che Jones non lo segua.\nAll'inizio del film Indiana e Mac, catturati dai sovietici, vengono portati nel deposito militare per trovare dei resti mummificati. Quando poi Indy approfitta di un momento di distrazione per rubare due fucili e minacciare i sovietici, Mac punta la sua arma contro Indy e gli rivela di lavorare per i Russi. Infuriato per il tradimento, Indiana riesce a scappare, ed a met\u00e0 film durante l'interrogatorio di Indy usando il teschio di cristallo, Mac si giustifica dicendo che i sovietici pagavano bene per poi dirgli \"Come a Berlino\" (facendogli l'occhiolino di nascosto). Durante una colluttazione con Indiana, Mac gli dice di essere membro della CIA, spiegandogli che non faceva altro che il doppio gioco contro i Sovietici come ha fatto in guerra con i nazisti e sembra ritornare ad aiutare Indy.\nPi\u00f9 avanti per\u00f2 lascer\u00e0 delle tracce affinch\u00e9 i russi raggiungano Akator, mandando Indiana su tutte le furie (gli imputer\u00e0 di fare il \"triplo gioco\", ma Mac risponder\u00e0 di aver solo mentito sul doppio gioco). A causa della sua eccessiva brama di ricchezze viene risucchiato dal portale dimensionale mentre \u00e8 intento a recuperare preziosi oggetti d'oro, ed esorta Indiana a lasciarlo andare, nonostante Jones tenti di aiutarlo con la sua frusta.\nIrina Spalko.\nLa Dr.ssa Colonnello Irina Spalko (Cate Blanchett) \u00e8 un'agente del KGB e l'antagonista principale della pellicola. \nNata in Ucraina, divenne presto la scienziata preferita di Stalin, la sua \"cocca\", come viene definita nel corso del film. Ossessionati dal Teschio di Akator, i leader sovietici intendono usare gli enormi poteri che l'oggetto racchiude in s\u00e9 per ottenere il controllo sulla mente umana, e trasformare quindi gli storici rivali statunitensi in loro stessi, facendoli combattere al comando dell'Unione Sovietica, cos\u00ec mandano per questa missione la Spalko. \nDonna dai capelli neri a caschetto, bella, intelligente, fredda, devota ai suoi obiettivi, orgogliosa, molto abile con il fioretto (con cui ingagger\u00e0 anche una spettacolare battaglia con Mutt) e nelle arti marziali, Spalko \u00e8 un leader famigerato, con un crudele disprezzo per le vittime innocenti e nutriva una motivazione segreta ed egoistica. Tuttavia, ha fatto tutto questo in nome del suo paese, e non per pura malvagit\u00e0. \nSegue alcuni segnalatori lampeggianti (lasciati di proposito da Mac) e raggiunge anche lei Akator, dove restituisce il teschio di cristallo di Oxley allo scheletro appartenente e chiede esplicitamente di avere in dono dagli esseri extra-dimensionali il loro immenso sapere. Muore \"consumata\" da questa straordinaria mole di conoscenza, venendo infine avvolta dalle fiamme e dissolvendosi a causa della forza ultraterrena.\nDean Charles Stanforth.\nDean Charles Stanforth (Jim Broadbent) \u00e8 il rettore della Marshall University, nonch\u00e9 vecchio amico di Indiana Jones. Il suo personaggio sostituisce quello di Marcus Brody (l'attore che lo interpretava, Denholm Elliott \u00e8 infatti defunto nel 1992). Stanforth tenta di proteggere Indiana dagli agenti federali, ed \u00e8 costretto a dare le sue dimissioni, alla fine del film verr\u00e0 completamente riabilitato. Parteciper\u00e0 al matrimonio dell\u2019amico Indiana Jones con Marion.\nMutt Williams.\nHenry Jones III, meglio noto come Mutt Williams (Shia LaBeouf), \u00e8 il figlio di Indiana Jones, co-protagonista del film e nato dalla sua relazione con Marion Ravenwood. Marion, fino a met\u00e0 film, \u00e8 l'unica a conoscere la vera identit\u00e0 di Mutt: quest'ultimo crede infatti di essere figlio di un pilota inglese morto in guerra, mentre Indiana ignora totalmente la sua paternit\u00e0. Giacchetto in pelle, motociclista, tenta spesso di darsi un'aria da duro, anche se spesso viene rimproverato da Indy di usare a sproposito questo atteggiamento. Ha un carattere \"impulsivo\" secondo Marion, che non gli perdona d'aver lasciato gli studi (Indiana avaller\u00e0 questa decisione fin quando non scoprir\u00e0 d'essere suo padre: la prima cosa che chieder\u00e0, infatti, sar\u00e0 che il ragazzo torni a scuola). Ribelle, energico e impetuoso, Mutt ricorda a Jones in molti atteggiamenti se stesso quando era molto pi\u00f9 giovane, e la sua intraprendenza cela in malo modo il suo \"dna Jones\". \u00c8 inoltre molto abile con il coltello e la spada (ingaggiando un movimentato duello con Irina Spalko). Mutt voler\u00e0 in Per\u00f9 con Indy alla ricerca della madre e di Harold Oxley.\nInizialmente, il personaggio di Mutt era stato pensato come ad un \"tranquillo bonaccione\"; successivamente nacque il personaggio vero e proprio che appare nel film, una sorta di \"uomo-bambino\", che si dimostra forte esteriormente solo attraverso un coltello ed una moto (come afferma lo stesso Shia LaBeouf nei contenuti speciali del DVD ufficiale). Frank Marshall disse che Mutt rappresenta un giovane arrogante che mostra come Indiana sia diventato pi\u00f9 anziano e pi\u00f9 saggio.\nShia LaBeouf fu la prima ed unica scelta di Spielberg per il ruolo. Eccitato all'idea di prendere parte ad un film di Indiana Jones, LaBeouf firm\u00f2 il contratto senza leggere la sceneggiatura e non sapendo cosa il suo personaggio avrebbe fatto. LaBeouf guard\u00f2 \"Il seme della violenza \" e \"Il selvaggio\" per entrare nella mente del personaggio, seguendo i modi di fare e dire dei personaggi dei film, ed imparando ad usare un coltellino come se fosse un'arma. Autentiche giacche anni '50 vennero usate per creare il costume di LaBeouf, mentre la Harley-Davidson ha fornito la moto.\nGeorge Lucas si \u00e8 detto interessato a produrre uno spin-off su Mutt e le sue avventure, con Indiana in un ruolo di supporto.\nAntonin Dovchenko.\nIl Colonnello Antonin Dovchenko (Igor' \u017di\u017eikin) \u00e8 un ufficiale siberiano che aiuta l'ucraina Irina Spalko nella ricerca del Teschio, e il suo personaggio \u00e8 un tributo al celebre Pat Roach, presente in tutti gli altri film (si ricorder\u00e0 per la notevole stazza e per le numerose colluttazioni con Indiana Jones). \u00c8 un uomo enorme e magro, con la testa rasata e la faccia dura e fredda, non molto intelligente e di poche parole, pi\u00f9 concentrato nel portare a termine le missioni, e un abile combattente corpo a corpo. Dovchenko non apprezza le antiche reliquie, prova un'immediata antipatia per Jones e ha un disgusto per gli insetti. Rapisce Jones e il compagno Mac (che \u00e8 in realt\u00e0 \u00e8 una spia dei russi), uccide le guardie dell'Hangar 51 e, quando il protagonista sta per fuggire, ha una colluttazione, ma il russo viene steso. In tutto il resto del film viene visto sempre al fianco della Spalko. Quando Marion, Mutt e Indiana sono su un camion imprigionati, con loro c'\u00e8 anche Dovchenko, che viene steso a calci da Jones, Marion e Mutt. Ritorner\u00e0 ancora in aiuto della Spalko e, durante uno scontro all'ultimo sangue con Indy, viene attaccato da un branco di formiche rosse giganti mangiatrici di uomini e viene mangiato vivo.\nHarold Oxley.\nHarold Oxley (John Hurt) \u00e8 un brillante archeologo, collega di Indy, con cui perse i contatti nel 1938 in seguito alla fine della sua relazione con Marion. Vecchio amico di quest'ultima, Harold si prender\u00e0 cura di Mutt, diventando una sorta di padre adottivo per lui (ignorando il fatto che il vero padre fosse proprio Indiana Jones). Mente estremamente eccelsa, viene definito un \"genio\" da Indy, ed \u00e8 lui a lasciare le indicazioni su come recuperare il Teschio nelle catacombe in Per\u00f9. Ottenebrato dal potere psichico del Teschio stesso, per gran parte del film agir\u00e0 come uno spostato (il suo abbigliamento trasandato ne \u00e8 la conferma), pronunciando parole apparentemente prive di senso, che la sua mente riceve dall'enorme potere dell'oggetto. Alla fine rinsavisce, e d\u00e0 la sua benedizione al matrimonio tra Marion e Indy.\nIntrodotti nei videogiochi.\nSophia Hapgood.\nSophia Hapgood appare per la prima volta in Indiana Jones e il destino di Atlantide (1992); secondo quanto detto nel gioco, Sophia era una ricca ragazzina di Boston che si ribell\u00f2 alla sua famiglia e che accompagn\u00f2 successivamente Jones come assistente in una spedizione in Islanda, dove trov\u00f2 uno strano medaglione che risvegli\u00f2 i suoi poteri psichici. Divent\u00f2 poi una medium ed ebbe modo di accompagnare ancora un'altra volta Indiana nel tentativo di fermare i nazisti che cercavano di sfruttare le immense risorse del regno perduto date dall'orichalcum. Sophia, ad un certo punto della storia, venne posseduta dal dio Nur-Ab-Sal che risiedeva nel medaglione, e spett\u00f2 proprio a Jones salvarla distruggendolo.\nNel gioco successivo, Indiana Jones e la macchina infernale (1999) Hapgood \u00e8 un'agente della CIA ed assistette Jones nella sua estenuante ricerca della \"macchina infernale\" babilonese.\nMei Ying.\nCompare nel videogioco \"Indiana Jones e la tomba dell'imperatore\" ed \u00e8 inizialmente l'assistente di Kai Ti Chang, un nemico del gioco. In seguito si allea con Indiana Jones spiegandogli di lavorare per il governo cinese e che Kai \u00e8 intenzionato a possedere il Cuore del Drago. Aiuter\u00e0 molto Indiana liberandolo e accompagnandolo molte volte. Viene chiusa in una gabbia da Kai per aver tradito quest'ultimo e viene in seguito posseduta dallo spirito di Kong Tien ma Indiana riesce a liberarla e a farla tornare in s\u00e9. Viene di nuovo catturata e posseduta da Kai attraverso il Cuore del Drago, ma Indiana riesce a salvarla sconfiggendo Kai. Compare infine alla fine del gioco con Indiana e Wu Han.\nGennadi Volodnikov.\nIl Dottor Volodnikov, al servizio dei sovietici, esegue ricerche presso la torre di Babele, la quale ospitava un tempo un potere pi\u00f9 distruttivo della bomba atomica americana. Volodnikov \u00e8 un archeologo, anche se si trova pi\u00f9 a proprio agio con il t\u00e8 e il piroshki rispetto al lavoro sul campo. Appare in Indiana Jones e la macchina infernale.\nSimon Turner.\nTurner \u00e8 il capo di Sophia. Era un ufficiale militare che, in Francia, aiut\u00f2 ad organizzare la resistenza contro i tedeschi durante la seconda guerra mondiale. Quando il Presidente Harry Truman fond\u00f2 la CIA, Turner fu uno dei primi a entrare a farne parte. Odia i comunisti perch\u00e9 nessuno pu\u00f2 diventare ricco nel loro sistema politico. Come Volodnikov, appare anche lui in Indiana Jones e la macchina infernale."}
{"id": "1811474", "revid": "1632387", "url": "https://it.wikipedia.org/wiki?curid=1811474", "title": "Charon", "text": "I Charon erano un gruppo gothic rock finlandese formatosi nel 1992 a Raahe, e scioltosi nel 2011.\nBiografia.\nIl genere su cui si basava la band inizialmente era il death metal, abbandonato gradualmente fino ad arrivare al gothic rock, a partire dal 1995 con l'entrata di Juha-Pekka Lepp\u00e4luoto alla voce.\nCon il nuovo genere intrapreso, il gruppo pubblica \"Sorrowburn\" nel 1998 e \"Tearstained\" nel 2000. Ma solo con \"Downhearted\" del 2002, che prende una svolta decisamente pi\u00f9 melodica dei precedenti album, la band si guadagna il successo in Europa e un tour da band di supporto con i Nightwish e con gli After Forever.\nIl loro successo cresce ancora con \"The Dying Daylights\" del 2003, e l'ultimo album Songs for the Sinners del 2005.\nNel 2010 viene pubblicata la raccolta \"A-Sides, B-Sides &amp; Suicides\", anticipato dal singolo inedito \"The Cure\", contenente anche altre tracce inedite e demo mai pubblicati dal 1992.\nNonostante la band avesse annunciato la probabile uscita di un nuovo album, il 3 giugno 2011 ha dichiarato nel sito ufficiale, attraverso un comunicato, lo scioglimento della band.\nFormazione.\nIl chitarrista Lauri Tuohimaa fa anche parte dei For My Pain..., mentre il cantante Juha-Pekka Lepp\u00e4luoto ha fatto parte dei Poisonblack dal 2001 al 2003, del supergruppo Northern Kings e degli Harmaja."}
{"id": "1811494", "revid": "46291", "url": "https://it.wikipedia.org/wiki?curid=1811494", "title": "Espostoa guentheri", "text": "Espostoa guentheri \u00e8 una pianta succulenta della famiglia delle Cactacee.\nDescrizione.\nFusto alto fino a due metri, tra gli 8 e i 10\u00a0cm di diametro, composto da 12 a 17 costolature arrotondate.\nDistribuzione e habitat.\nL'areale della specie \u00e8 ristretto alla valle di Rio Grande de Lipez, nella parte meridionale delle Ande boliviane, tra gli 800 e i 1300\u00a0m di altitudine."}
{"id": "1811501", "revid": "287204", "url": "https://it.wikipedia.org/wiki?curid=1811501", "title": "Renato Pasquali", "text": "Ha allenato in Italia, Ucraina, Polonia, Canada e Cina.\nCarriera.\nInizia nel 1975 come allenatore del Settore Giovanile e prima squadra di Jesolo, fino al 1981.\nNel 1981-82 diventa assistente della prima squadra della Benetton Treviso in serie A2 con i tecnici Dado Lombardi, Mauro Di Vincenzo, Massimo Mangano e Riccardo Sales e contemporaneamente \u00e8 anche il Responsabile del Settore Giovanile, che in quegli anni vince complessivamente due titoli giovanili (1 cadetti e 1 juniores). Rimane a Treviso fino al 1988-89.\nHa continuato la sua esperienza nella Virtus Bologna tra il 1989-90 e il 1992-93 come vice allenatore ad Ettore Messina, assieme al quale ha vinto 1 Scudetto, 1 Coppa Italia ed 1 Coppa Europa.\nNel 1993-94 torna a Treviso come Responsabile del Settore Giovanile e assistente della prima squadra di Francesco Frates, assieme al quale vince 1 Coppa Italia.\nNel 1996-97 \u00e8 tornato alla Benetton Treviso dove ha assistito Mike D'Antoni.\nHa vissuto la sua prima esperienza da \"Head Coach\" in Serie A2 con la Libertas Forl\u00ec nel 1998-99, con la conquista delle semifinali per i play-off. Non ha potuto continuare per il fallimento della squadra romagnola.\nDal 1999 al 2001 \u00e8 stato Responsabile Tecnico delle squadre giovanili della Federazione Italiana Pallacanestro.\nDal 2003 al 2006 ha allenato il Basketbol'nij klub Kiev, con cui ha vinto un titolo ucraino e ha perso la finale di EuroCoppa.\nNel 2006 \u00e8 allenatore dell'anno per Eurobasket.\nNel 2006-07 torna in Italia come capo allenatore per la Pallacanestro Reggiana, ma dopo appena sei partite viene sostituito. Dopo un periodo di collaborazione con i Toronto Raptors, nel 2007-08 viene chiamato a sostituire Stefano Pillastrini sulla panchina della Virtus Bologna, dove rimane fino al 10 novembre 2008, data in cui viene esonerato.\nDal settembre 2009 \u00e8 assistente della squadra Nazionale Canadese e Direttore Tecnico delle Nazionali Giovanili maschili e femminili.\nDal 2010, contemporaneamente all'impegno con la Federazione Canadese, \u00e8 anche Responsabile del Settore Giovanile della Benetton Treviso.\nDopo una seconda esperienza al BK Kiev, nel mese di giugno 2014 inizia una nuova esperienza in Cina, prima come consulente tecnico e poi come allenatore della squadra di Changsha Bank (NBL).\nA giugno 2014 viene annunciato come Direttore Sportivo della PMS Torino, dove diventa General Manager nei 2 anni successivi.\nDopo aver lasciato la squadra piemontese, l'11 luglio 2016 diventa il nuovo allenatore del SAM Massagno, da cui si dimette il 28 febbraio 2017.\nIl 21 giugno 2017 viene scelto come nuovo General Manager della Pallacanestro Forl\u00ec 2.015, con cui firma un triennale."}
{"id": "1811502", "revid": "580", "url": "https://it.wikipedia.org/wiki?curid=1811502", "title": "Orko", "text": "Orko \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nOrko \u00e8 un \"Trollan\", una razza proveniente da Trolla, una dimensione parallela. I trollans vestono una tunica rossa ed un cappello, e nascondono il proprio volto dietro una sciarpa. Apparentemente, nella societ\u00e0 dei trollan, mostrare il proprio volto \u00e8 un'azione estremamente intima, come scambiarsi un bacio. Bench\u00e9 il suo viso non venga rivelato, Orko, cos\u00ec come gli altri trollan, ha la pelle di colore blu (si vede dalle mani), orecchie a punta, e compensa la bassa statura con la capacit\u00e0 di volare, anzich\u00e9 camminare normalmente. Orko \u00e8 un mago apprendista, e il pi\u00f9 delle volte, i suoi incantesimi si rivelano piuttosto fallimentari, a differenza dei suoi simili su Trolla, che invece sono ottimi maghi. Inoltre Orko ha la capacit\u00e0 di tirare fuori dal proprio cappello un considerevole quantitativo di oggetti, alcuni dei quali troppo grandi per poter essere effettivamente contenuto in un cappello. Orko \u00e8 il giullare di corte nel castello di Re Randor, ed \u00e8 uno dei pi\u00f9 cari amici del principe Adam, di cui conosce anche l'identit\u00e0 segreta di He-Man. Nel corso della serie Orko mostra il volto a qualche personaggio, sempre di schiena verso il telespettatore, provocando ribrezzo nell'astante.\nSerie del 2002.\nNella serie del 2002 il personaggio di Orko \u00e8 pi\u00f9 o meno lo stesso. Viene rivelato che un tempo Orko era un grande mago, ma avendo perso la propria bacchetta magica, i suoi poteri si sono notevolmente limitati. Inoltre Orko scopre la vera identit\u00e0 di He-Man per puro caso, ed in seguito \u00e8 quasi sul punto di rivelare a tutti il suo segreto. In ogni caso il ruolo di Orko \u00e8 sempre quello di spalla comica all'interno del cartone animato."}
{"id": "1811507", "revid": "767487", "url": "https://it.wikipedia.org/wiki?curid=1811507", "title": "Holy Thunderforce", "text": "Holy Thunderforce \u00e8 un singolo del gruppo symphonic power metal italiano Rhapsody."}
{"id": "1811509", "revid": "729019", "url": "https://it.wikipedia.org/wiki?curid=1811509", "title": "Cosmodromo di Sonmiani", "text": "Il cosmodromo di Sonmiani \u00e8 un cosmodromo situato nei pressi della citt\u00e0 pakistana di Sonmiani, nella provincia del Belucistan, circa 45 km a nord-est di Karachi. Il sito occupa un'area di 2 km\u00b2 e viene utilizzato per condurre esperimenti con razzi sonda. \u00c8 gestito dal 1962 dalla SUPARCO, l'ente spaziale pakistano. \u00c8 utilizzato anche dalla Commissione pakistana per l'energia atomica per testare missili balistici a propellente solido come l'Hatf-I/IA ed il Ghaznavi.\nIl centro \u00e8 stato ampliato e modernizzato negli anni '90 e tra le sue installazioni ci sono rampe di lancio per vettori, officine di assemblaggio dei vettori, un'area per preparare il carico dei vettori, equipaggiamenti di comunicazione in volo, radar per il tracciamento ad alta velocit\u00e0, la sala di controllo ed una stazione telemetrica."}
{"id": "1811518", "revid": "59976", "url": "https://it.wikipedia.org/wiki?curid=1811518", "title": "Bouvetoya", "text": ""}
{"id": "1811530", "revid": "119820444", "url": "https://it.wikipedia.org/wiki?curid=1811530", "title": "Peoni", "text": "I Peoni erano un antico popolo indoeuropeo stanziato nella regione che da loro prese il nome di Peonia, corrispondente alla valle del fiume Axios (oggi Vardar). Erano divisi in numerose trib\u00f9 e parlavano la lingua peonia, della quale scarse sono le attestazioni. Le fonti classiche solitamente considerano i Peoni distinti dai vicini Traci, Macedoni, Greci o Illiri, e le scarse testimonianze della loro lingua sembrano confermare tale diversit\u00e0, tanto da farli considerare un ramo autonomo della grande famiglia indoeuropea.\nStoria.\nPoich\u00e9 sono citati nell'Iliade omerica come alleati di Troia, la loro presenza nell'area greca deve risalire almeno all'epoca micenea (1500 a.C.). Popolo di modeste dimensioni, sub\u00ec a lungo la pressione dei pi\u00f9 potenti vicini Traci e Macedoni, ai quali al tempo di Alessandro Magno forn\u00ec contingenti militari (fanteria e cavalleria).\nDopo la morte di Alessandro Magno, sul finire del IV secolo a.C., il re Dropione riusc\u00ec a riunire tutte le trib\u00f9 della Peonia in un regno unitario, che per\u00f2 fu di breve durata: gi\u00e0 Antigono II, re di Macedonia dal 276 a.C. al 239 a.C., riusc\u00ec ad annettere la Peonia al suo regno; da allora i Peoni si confusero con i Macedoni. Le trib\u00f9 orientali invece furono assorbite dall'elemento trace o ne furono fortemente influenzate. Quelle invece, dell'estremo ovest della Peonia, caddero sotto l'influenza illirica. La zona centrale della Peonia, quella lungo il fiume Assio, fu assorbita dalla Macedonia ellenizzata, nel periodo ellenistico. Comunque la maggior parte delle testimonianze della Peonia dal punto di vista archeologico si trova nella odierna Repubblica di Macedonia del Nord.\nLingua.\nDella lingua dei Peoni scarsissime sono le testimonianze, che si riducono quasi interamente a nomi propri riportati da autori greci. Ascritta in passato sia al gruppo illirico sia a quello tracio, oggi \u00e8 considerata generalmente l'unica rappresentante di una famiglia indoeuropea autonoma.\nCultura.\nI Peoni sono presenti nella mitologia greca. Oltre a essere citati da Omero nell'Iliade quali alleati di Troia, il mito mette in relazione il popolo con l'eroe Peone (\"\u03a0\u03b1\u03af\u03c9\u03bd\"), eponimo della stirpe."}
{"id": "1811532", "revid": "1305772", "url": "https://it.wikipedia.org/wiki?curid=1811532", "title": "Peonio", "text": ""}
{"id": "1811534", "revid": "104458", "url": "https://it.wikipedia.org/wiki?curid=1811534", "title": "Antichi Macedoni", "text": ""}
{"id": "1811535", "revid": "61051", "url": "https://it.wikipedia.org/wiki?curid=1811535", "title": "Ume\u00e5 Idrottsklubb (calcio femminile)", "text": "L'Ume\u00e5 Idrottsklubb, noto come Ume\u00e5 IK, \u00e8 la principale squadra di calcio femminile della citt\u00e0 di Ume\u00e5, in Svezia, dove fu fondata nel 1917. Gioca le proprie gare casalinghe allo stadio T3 Arena di Ume\u00e5. I suoi colori sociali sono il nero e il giallo. La societ\u00e0 \u00e8 affiliata alla \"V\u00e4sterbottens Fotbollf\u00f6rbund\", un'associazione calcistica che gestisce il calcio nella contea di V\u00e4sterbotten. Il club ha anche ricevuto l'epiteto di \"club dei giovani\" (\"ungdomens klubb\") per l'impegno profuso nelle serie giovanili sia femminili sia maschili. Ha vinto sette volte il massimo campionato svedese (2000, 2001, 2002, 2005, 2006, 2007 e 2008) e due volte la UEFA Women's Cup nel 2003 e nel 2004. Milita in Elitettan, la seconda serie del campionato svedese.\nStoria.\nL'Ume\u00e5 IK fu fondato nel 1917 come societ\u00e0 polisportiva della citt\u00e0 di Ume\u00e5. La sezione calcistica fu avviata nel 1923, ma solamente nel 1985 fu avviata la sezione calcistica femminile. Dopo una prima partecipazione nel 1996, a partire dal 1998 l'Ume\u00e5 IK partecipa alla Damallsvenskan, la massima serie del campionato svedese di calcio femminile. Nel 2000 conquista il primo di tre campionati vinti consecutivamente (2000, 2001 e 2002). Dopo esser stata sconfitta dal 1. FFC Francoforte nella finale della UEFA Women's Cup 2001-2002, l'Ume\u00e5 IK ha vinto per sue stagioni consecutive la UEFA Women's Cup. Nella UEFA Women's Cup 2002-2003 ha sconfitto in finale le danesi del Fortuna Hj\u00f8rring, vincendo per 4-1 la gara di andata in casa e per 3-0 la gara di ritorno in trasferta. Nella UEFA Women's Cup 2003-2004 ha sconfitto in finale le tedesche del 1. FFC Francoforte, vincendo per 3-0 la gara di andata in casa e per 5-0 la gara di ritorno in trasferta. Per due stagioni consecutive l'Ume\u00e5 IK \u00e8 riuscita ad arrivare nuovamente in finale della UEFA Women's Cup, senza per\u00f2 riuscire a riconquistare il trofeo, venendo sconfitta dalle inglesi dell'Arsenal nell'edizione 2006-2007 e nuovamente dal 1. FFC Francoforte nell'edizione 2007-2008 Il principale artefice di questa serie di successi \u00e8 stato l'allenatore Roland Arnqvist, che ha allenato la squadra sin dagli anni Ottanta, portando l'Ume\u00e5 IK ai vertici del calcio europeo. Nel 2011 la sezione calcistica si \u00e8 staccata dalla polisportiva creando un'associazione indipendente Ume\u00e5 IK Fotbollf\u00f6rening, o Ume\u00e5 IK FF. Al termine della stagione 2016 dopo diciannove stagioni consecutive in Damallsvenskan \u00e8 retrocesso in Elitettan. Dopo tre stagioni nel campionato cadetto riesce ad ottenere la promozione al termine della stagione 2019.\nCalciatrici.\nCalciatrici rappresentative.\nIl seguente elenco parziale include calciatrici che hanno in passato vestito la maglia dell'Ume\u00e5 IK e vantano convocazioni in una nazionale maggiore del loro paese:"}
{"id": "1811540", "revid": "1699816", "url": "https://it.wikipedia.org/wiki?curid=1811540", "title": "Sorceress", "text": "Sorceress \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nSorceress \u00e8 la guardiana e padrona dei segreti del castello di Greyskull, la fonte del potere di He-Man. \u00c8 una delle creature pi\u00f9 potenti di Eternia, e nonostante ci\u00f2 \u00e8 una donna generosa ed umile, in grado di infondere fiducia e coraggio negli altri. Inoltre Sorceress \u00e8 la madre naturale di Teela, che per\u00f2 fu costretta ad affidare a Man-At-Arms, per non distogliersi dal suo compito di guardiana di Grayskull. Oltre a Man-At-Arms, soltanto He-Man \u00e8 a conoscenza di questo segreto. Il suo vero nome \u00e8 Teela'Na e proviene dal piccolo villaggio di Nowella, che fu messo a ferro e fuoco dal malvagio Morgoth. Per poter avere il potere e difendere la sua gente, Teela'Na accett\u00f2 di prendere il posto della Sorceress precedente, acquisendo oltre ad un incredibile potere anche delle gravose responsabilit\u00e0. Sorceress \u00e8 immortale, tuttavia i propri poteri sono legati alle mura del castello, quindi al di fuori di esse la sua magia \u00e8 notevolmente indebolita. Per uscire dal castello di Grayskull, normalmente prende la forma di un falco.\nSerie del 2002.\nNella serie del 2002 l'aspetto di Sorceress \u00e8 notevolmente cambiato, ed assomiglia vagamente ad una dea egizia. Sorceress \u00e8 pur sempre la madre di Teela, e la cosa \u00e8 sempre tenuta segreta. Rispetto alla serie originale per\u00f2 in un flashback viene mostrato il marito di Sorceress, completamente bendato e quindi irriconoscibile. Gli sceneggiatori hanno rivelato che se la serie non fosse stata interrotta, si sarebbe svelato che quel personaggio era in realt\u00e0 Fisto, il fratello di Man-At-Arms. Un'altra novit\u00e0 \u00e8 rappresentata dal fatto che Sorceress \u00e8 anche una ottima combattente. La cosa \u00e8 mostrata in due occasioni, in una delle quali Sorceress ingaggia una lotta contro Evil-Lyn.\nAltre apparizioni.\nNel film \"I dominatori dell'universo\" il suo ruolo \u00e8 interpretato dall'attrice Christina Pickles."}
{"id": "1811544", "revid": "78273", "url": "https://it.wikipedia.org/wiki?curid=1811544", "title": "Sevizie", "text": ""}
{"id": "1811549", "revid": "1543377", "url": "https://it.wikipedia.org/wiki?curid=1811549", "title": "Coppa del mondo per club FIFA 2009", "text": "La Coppa del Mondo per club FIFA 2009 (in arabo: \u0643\u0623\u0633 \u0627\u0644\u0639\u0627\u0644\u0645 \u0644\u0644\u0623\u0646\u062f\u064a\u0629 2009, kas alealam lil'andiat 2009, in inglese: 2009 FIFA Club World Cup), \u00e8 stata la sesta edizione di questo torneo di calcio per squadre maschili di club organizzato dalla FIFA. Si tratta della 5\u00aa edizione da quando ha sostituito la Coppa Intercontinentale. Dopo un quadriennio in Giappone la manifestazione si \u00e8 svolta, per la prima volta, negli Emirati Arabi Uniti, dal 9 al 19 dicembre 2009.\nVincitore della manifestazione \u00e8 stato il Barcellona, che ha sconfitto in finale l'Estudiantes de La Plata per 2-1.\nFormula.\nLa formula del torneo \u00e8 la stessa dall'edizione precedente. Partecipano le sei vincitrici delle rispettive competizioni continentali, pi\u00f9 la squadra campione nazionale del paese ospitante. Se una squadra del paese ospitante vince il proprio trofeo continentale, al posto dei campioni nazionali partecipa la finalista della competizione internazionale, visto il divieto di partecipazione per pi\u00f9 squadre dello stesso paese.\nI campioni nazionali del paese organizzatore devono sfidare i rappresentanti dell'Oceania in un turno preliminare, la cui vincente si aggrega alle detentrici dei titoli di Africa, Asia e Centro-Nord America. Le vincenti di questi scontri sfidano in semifinale le vincitrici della UEFA Champions League e della Coppa Libertadores. Oltre la finale per il titolo si disputano gli incontri per il terzo e il quinto posto.\nArbitri.\nLa FIFA ha selezionato un esponente per ogni singola confederazione, pi\u00f9 uno di riserva.\nAFC\nCAF\nCONCACAF\nCONMEBOL\nOFC\nUEFA"}
{"id": "1811557", "revid": "124052175", "url": "https://it.wikipedia.org/wiki?curid=1811557", "title": "Mauro Mayer", "text": "Carriera.\nGiocatore.\nEsordisce nel campionato di Serie D 1989-1990 con il Sandon\u00e0, arrivato poi terzo in classifica.\nNelle due stagioni successive gioca con pi\u00f9 continuit\u00e0 in Serie C2: nel 1990-1991 con il (che per\u00f2 retroceder\u00e0 in Serie D a fine stagione) e, poi, con il Pergocrema, 8\u00ba nel girone A 1991-1992.\nSi trasferisce al Sud per militare nella categoria superiore con una squadra dell'hinterland catanese, il Giarre, che nel 1992-1993 compie un'ulteriore impresa, confermando la quarta posizione ottenuta l'anno precedente nel girone B di Serie C1.\nMayer rimane in Sicilia, ma la stagione 1993-1994 \u00e8 quello del fallimento per la squadra giallobl\u00f9.\nTornato al Nord, disputa un altro campionato di Serie C1 (girone A) con il Palazzolo, ma la squadra retrocede in Serie C2.\nTornato in Serie C2 (girone B) alla societ\u00e0 che lo aveva lanciato, il Sandon\u00e0, disputa un buon campionato, contribuendo all'agevole salvezza della squadra, poi giunta 10\u00aa in classifica, e facendosi notare dai dirigenti di una delle squadre avversarie del girone, l'ambiziosa , che ne acquisisce le prestazioni. \u00c8 la svolta per la carriera di Mauro Mayer.\nAlla diventa difensore centrale di una squadra che, guidata da Luigi Delneri, otterr\u00e0 due promozioni di fila, mantenendo un'imbattibilit\u00e0 di ben 39 gare consecutive a cavallo dei due vittoriosi campionati.\nTra i compagni di reparto di Mayer, in questa difesa, si possono annoverare Cristian Silvestri e Cristian Stellini; durante il prosieguo delle rispettive carriere, i tre riusciranno, con squadre diverse, ad ottenere altre promozioni ed a giocare in Serie A.\nNel 1998-1999 Mayer continu\u00f2 la carriera con la maglia rossoverde, esordendo quindi in Serie B, ma l'anno fu travagliato e costellato da continui cambi al vertice dell'area tecnica. La salvezza arriv\u00f2 soltanto all'ultima giornata in uno scontro diretto casalingo contro la Fidelis Andria, battuta per 2-1.\nNell'anno successivo si trasfer\u00ec al , diventando titolare inamovibile nella difesa della squadra trainata da Gianni De Biasi. Dopo una salvezza in Serie C1 (12\u00ba posto finale), anche a Modena Mayer fu tra i protagonisti di una doppia promozione consecutiva, ma dalla Serie C1 alla Serie A, vincendo anche la Supercoppa di Serie C nel 2000-2001. Con i canarini Mayer milit\u00f2 a lungo, contribuendo alla salvezza della squadra in Serie A nella stagione 2002-2003, e diventandone anche capitano. \nDopo due campionati in A, per\u00f2, arriv\u00f2 la retrocessione degli emiliani al termine della stagione 2003-2004.\nMayer rimase in Emilia un ulteriore anno, con la squadra giunta all'ottavo posto finale in Serie B.\nLascia Modena dopo 6 stagione, di cui 3 da capitano, dove colleziona 159 presenze e 3 reti.\nSi trasfer\u00ec nell'estate 2005 alla , tornando cos\u00ec in Serie C1. La stagione inizialmente si rivel\u00f2 sofferta per una squadra tanto impenetrabile in difesa quanto asfittica in attacco, che per\u00f2 seppe salvarsi grazie ad una rimonta finale, sino ad arrivare al 9\u00ba posto.\nIl 2006-2007 vede Mayer prender parte della rosa della neo-promossa in Serie C1 . La squadra si classifica 4\u00ba, ma poi perde ai play-off contro il la possibilit\u00e0 di tornare in Serie B.\nMauro Mayer nella stagione 2007-2008 \u00e8 approdato alla Canavese, giunta 6\u00aa nel girone A della Serie C2.\nDal 2009 milita invece nella Virtus Castelfranco in Serie D, dove gioca fino al 2011, quando conclude la propria carriera da calciatore.\nAllenatore.\nDal giugno 2011 assume l'incarico di allenatore degli Allievi Regionali del .\nDa agosto 2013 assume l'incarico di allenatore degli Allievi Nazionali sempre del Sassuolo.\nDa agosto 2015 assume l'incarico di allenatore degli Allievi del Venezia\nPalmar\u00e8s.\nGiocatore.\nCompetizioni nazionali.\nSerie C1 "}
{"id": "1811564", "revid": "1543377", "url": "https://it.wikipedia.org/wiki?curid=1811564", "title": "Economia a bamb\u00f9", "text": "L'economia a bamb\u00f9 \u00e8 un settore economico basato sulla coltivazione del bamb\u00f9 e sulla trasformazione industriale degli assortimenti mercantili. A differenza dell'economia forestale, per ragioni climatiche queste colture sono ristrette a paesi in via di sviluppo delle fasce climatiche tropicali e subtropicali. La pianta del bamb\u00f9 \u00e8 la maggiore come dimensioni tra le piante erbacee, esistono pi\u00f9 di 75 generi e 1500 specie, 65% originarie dell'Asia sudorientale, 32 % crescono in America Latina, ed il resto in Africa e Oceania. In Nord America esistono tre specie native e in Sud America 440 specie.\nIl bamb\u00f9 cresce spontaneamente in molte regioni calde e temperate dell'Africa, Asia, Americhe, Oceania, fino alle medie quote di montagna; alcune specie (ad es. sasa e pseudosasa), molto pi\u00f9 rare, riescono anche a resistere a climi notevolmente pi\u00f9 freddi fino ad un limite di -18\u00a0\u00b0C, come nel nord del Giappone, anche se le dimensioni di queste piante sono solitamente inferiori delle sorelle cinesi e a stento raggiungono i 3-5 metri. In Europa viene coltivato in serra e in campo aperto, in quantit\u00e0 molto limitate, in orti botanici, grazie al teleriscaldamento ed altri accorgimenti. Attualmente, stime approssimate calcolano che il valore mondiale dell'economia basata sul bamb\u00f9 si aggiri attorno ai 10.000 milioni di dollari.\nDescrizione.\nIntroduzione.\nI tronchi di bamb\u00f9 vengono impiegati in primo luogo come materiale per la costruzione di abitazioni di medie e piccole dimensioni, di piccoli ponti, di mulini ad acqua e generatori microidro. Nell'edilizia tradizionale si utilizza per le intelaiature di tetti di edifici, anche di considerevoli dimensioni, e addirittura (come avviene a Hong Kong) come tralicci adoperati nella fase costruttiva dei grattacieli.\nNel settore dell'arredamento i tronchi di bamb\u00f9 si adoperano tipicamente per costruire tavoli e sedie molto resistenti all'intemperie, anche in ambienti particolarmente umidi e piovosi.\nIl loro aspetto \u00e8 caratteristico, difficilmente dissimulabile, e danno un tocco orientaleggiante agli ambienti dove si trovano.\nRidotto in polpa, il bamb\u00f9 pu\u00f2 essere utilizzato per fabbricare carta da giornale oppure tessuti.\nDistribuzione geografica.\nLa maggiore diffusione dei fabbricati e prodotti in bamb\u00f9 coincide con le zone tropicali del lontano oriente, in paesi come Birmania, Cambogia, India (nordorientale), Indonesia, Laos, Thailandia, Vietnam e nel sud della Cina (nel Guangdong, zona di Canton).\nLa distribuzione geografica dei fabbricati corrisponde strettamente con quella delle zone a crescita spontanea del bamb\u00f9, si tratta di climi tropicali, subtropicali e tropicali di montagna, caratterizzati dalla grande umidit\u00e0 e piovosit\u00e0.\nRadice di Malacca.\nLa radice di malacca \u00e8 un materiale naturale ricavato dalle radici di malacca, famiglia delle bambusacee. Estremamente resistente per durezza e impermeabilit\u00e0 non teme l'umidit\u00e0. Di colore marrone scuro assume col tempo sfumature che gli conferiscono il particolare aspetto tigrato."}
{"id": "1811572", "revid": "183976", "url": "https://it.wikipedia.org/wiki?curid=1811572", "title": "Daniele Carbonera", "text": ""}
{"id": "1811573", "revid": "767487", "url": "https://it.wikipedia.org/wiki?curid=1811573", "title": "El Zotz", "text": "El Zotz \u00e8 un sito archeologico mesoamericano costruito dalla civilt\u00e0 Maya, situato nel bacino di Pet\u00e9n in Guatemala e distante circa 30\u00a0km a ovest rispetto a Tikal. Il sito \u00e8 stato chiamato in questo modo perch\u00e9 vi erano molti pipistrelli nelle caverne vicino alle pendici circostanti (il nome Maya originale era Pa'Chan). Il sito si trova all'interno del Parco Nazionale San Miguel la Palotada, confinante con il Parco Nazionale di Tikal del dipartimento di Pet\u00e9n. \u00c8 un sito esteso e possiede molti tumuli e rovine non ancora riportate alla luce.\nIl Museo d'arte di Denver ha restituito un architrave rubata dal sito, uno dei pochi della zona mesoamericana. Datato intorno al 550-650, venne preso dal Tempio I, nella piramide della piazza principale, intorno al 1960. Il lintello mostra il figlio di un governatore di Tikal. Attualmente si trova nel Museo di Archeologia Nazionale di Citt\u00e0 del Guatemala. La struttura pi\u00f9 alta del luogo \u00e8 un tempio che misura 45 metri e che \u00e8 conosciuto con il nome \"El Diablo\" (il diavolo).\nL'universit\u00e0 di San Carlos del Guatemala svolge regolarmente dei lavori nella zona, ed \u00e8 stata costruita una zona adibita al campeggio per turisti. La zona possiede caverne e paludi, ed \u00e8 un biotopo soggetto a protezione."}
{"id": "1811580", "revid": "729019", "url": "https://it.wikipedia.org/wiki?curid=1811580", "title": "Facomatosi", "text": "Si intende per facomatosi un insieme di sindromi a carattere ereditario che interessano la cute, gli occhi e il sistema nervoso.\nTipologia.\nSi ricordano cinque forme principali:"}
{"id": "1811581", "revid": "28592", "url": "https://it.wikipedia.org/wiki?curid=1811581", "title": "Oleg di Novgorod", "text": ""}
{"id": "1811587", "revid": "729019", "url": "https://it.wikipedia.org/wiki?curid=1811587", "title": "Sclerosi tuberosa", "text": "La sclerosi tuberosa \u00e8 conosciuta anche come sindrome di Bourneville-Pringle ed \u00e8 una facomatosi che si trasmette con carattere autosomico dominante.\nSintomatologia.\n\u00c8 caratterizzata da una iperplasia geneticamente determinata delle cellule ectodermiche e mesodermiche, con formazione di lesioni amartomatose a livello della cute, del sistema nervoso centrale, e di altri organi come il cuore e i reni. \nNella sua forma pi\u00f9 classica si manifesta con le seguenti caratteristiche:\nLe manifestazioni cliniche della patologia sono per\u00f2 estremamente variabili perfino tra i membri affetti della stessa famiglia: alcuni soggetti possono addirittura essere asintomatici e trascorrere tutta la vita senza sapere di essere malati o venirne a conoscenza solo quando la diagnosi viene formulata ai loro figli. L'incidenza \u00e8 di 1 su 6.000-7.000 nati, ma la frequenza potrebbe essere maggiore, considerata l'alta variabilit\u00e0 di sintomi che impedisce una diagnosi precisa e tempestiva: al mondo si calcolano oggi circa un milione di individui affetti.\nLe crisi epilettiche sono il primo sintomo in circa l'80% dei casi e si manifestano di solito nella prima infanzia, ma in alcuni casi l'esordio non si verifica prima del secondo o terzo decennio di vita. Nel 40-50% dei pazienti \u00e8 presente un grave ritardo mentale, mentre il 60-90% dei neonati affetti da questa sindrome presenta alla nascita macchie cutanee biancorosacee (ipocromiche); ci\u00f2 \u00e8 dovuto a formazioni amartomatose dell'epidermide, e queste ipopigmentazioni prendono il nome di macchie di Fitzpatrick. Le crisi epilettiche sono causate dai tuberi che si formano a livello del sistema nervoso centrale e che fungono da focolai epilettogeni. Tra le manifestazioni cutanee pi\u00f9 precoci ricordiamo le chiazze acromiche a forma di tubero, di solito presenti alla nascita.\nIl segno anatomico tipico della malattia \u00e8 l'amartoma, tumore benigno che si presenta sotto forma di focolai multipli di cellule lentamente proliferanti, appartenenti a tipi istologici diversi, a seconda dell'organo interessato. Bench\u00e9 possa essere colpito qualunque organo, le sedi pi\u00f9 frequentemente coinvolte sono rappresentate dal sistema nervoso centrale, dal cuore, dai reni, dalla cute, dagli occhi e dai polmoni. Quando ad essere colpito \u00e8 il sistema nervoso centrale, possono insorgere lesioni di varia entit\u00e0 a carico del cervello. Sono queste ultime all'origine di ritardo mentale, ritardo del linguaggio e dello sviluppo motorio, crisi epilettiche e, talvolta, disturbi comportamentali e autismo. Non mancano casi, seppur rari, in cui si sviluppano tumori maligni.\nLa manifestazione cutanea pi\u00f9 caratteristica della patologia \u00e8 l\"'adenoma sebaceo\", recentemente rinominato con un termine pi\u00f9 specifico:angiofibromi facciali. Essi compaiono fra i tre e i cinque anni e si accrescono di numero durante la pubert\u00e0. Si dispongono \"a macchia di farfalla\" sul naso, sulle guance, tra le pieghe labiali e, spesso, sul mento. L'accumulo sottocutaneo di collagene, localizzato sul fondo della schiena e sul retro del collo, si manifesta con macchie leggermente rilevate, di colore bruno-giallastro, con aspetto di buccia d'arancia. Le placche sono soffici e rossastre.\nIncidenza sintomatologica.\nA 3 anni di vita, il 92% dei malati presente della macchie biancastre sulla pelle, l'87% ha gi\u00e0 varie crisi epilettiche, il 71% presenta crisi convulsive con pi\u00f9 di un episodio al mese, il 47% \u00e8 ritardato mentalmente (nel 70% lieve o moderato e nel restante 30% grave o gravissimo), il 33% ha una placca zigrinata con papule ocra in rilievo localizzata sul retro del collo e, ancora pi\u00f9 frequentemente, sul fondo della schiena, il 72% presenta gi\u00e0 tutti i sintomi tipici dell'angiofibroma, con ghiandole tumorali benigne di colore rosso acceso, rossobrunastro o aranciorosaceo, disposte \"a macchia di farfalla\" sulla cartilagine nasale, sulla parte alta delle guance (creando una sorta di strisce che si irradiano fino ai bordi della faccia), sotto la bocca, attorno alle pieghe nasali, labiali e nel cuore delle guance; amartomi retinici, segno tipico della malattia, sono raramente apprezzabili nei primi anni di vita del malato, mentre divengono uno dei sintomi caratteristici dell'iperplasia tuberosa a partire dalla prima et\u00e0 adulta, risultando addirittura nel 97% dei malati ultraquarantenni; ritornando ai minori di 36 mesi, una discreta percentuale tra i malati (circa il 20%) presenta un insolito accumulo di grasso e collagene sulla fronte, rendendola pi\u00f9 o meno ingrossata e flaccida, a seconda della gravit\u00e0 dell'accumulo.\nUn tumore molto frequente, tra i pi\u00f9 classici della sclerosi tuberosa, \u00e8 l'angiomiolipoma renale: \u00e8 un tumore in teoria benigno, ad evoluzione lenta ma inarrestabile, che interessa le ghiandole surrenali e pu\u00f2 comparire a qualunque et\u00e0, e di norma, dalla sua comparsa, \u00e8 rara la sopravvivenza oltre i 15 anni di vita dall'origine delle cellule tumorali. Nel corso della sua vita, un malato di sclerosi tuberosa presenter\u00e0 questa forma tumorale in almeno ottanta casi su cento. Non \u00e8 da meno, infine, l'astrocitoma a cellule giganti:frequentissimo focolaio di epilessia e portatore di ipertensione intracranica, questo tumore prolifera in modo graduale e continuo, non essendo vulnerabile ad alcuna terapia.\n\u00c8 un tumore tipico della sclerosi tuberosa, infatti il 60% circa dei malati di astrocitoma a cellule giganti \u00e8 affetto da sclerosi tuberosa. La precocit\u00e0 dell'insorgenza di questo tumore, inoltre, influenza immancabilmente l'aspettativa di vita dei soggetti che ne sono affetti, svantaggiandoli rispetto a quelli che non lo presentano. L'astrocitoma a cellule giganti si presenta nel 53% dei malati di sclerosi tuberosa, nell'arco della loro vita. Dalle due percentuali si deduce che questo tumore \u00e8 meno frequente, in generale, della sclerosi tuberosa generica, perci\u00f2 va posta molta attenzione diagnostico-eziologica in caso di qualunque astrocitoma cerebrale, nell'et\u00e0 evolutiva specificatamente.\nIn circa la met\u00e0 dei pazienti, prima di nascere si forma, a livello cardiaco, un rabdomioma, un tumore sicuramente benigno e non cronico, che pu\u00f2 essere facilmente diagnosticato con una semplice ecografia del feto durante la gestazione. Esso regredisce spontaneamente dopo al massimo un anno di vita del paziente, e nel 93% dei casi non lascia strascichi sulla salute, ma nel rimanente 7% \u00e8 la causa delle pi\u00f9 svariate aritmie cardiache, \nSono frequenti anche le anomalie gengivali nei malati di sclerosi tuberosa, in quanto i due quinti degli individui affetti accusano diversi ristagni di liquidi e di materiale semisolido in particolari \"sacche\" a livello della gengiva superiore, pi\u00f9 tipicamente definiti \"pozzi gengivali\"; questi, nella maggioranza dei casi, sono praticamente congeniti ed appaiono biancastri, molto rigonfi e doloranti al tatto. Essi si presentano sopra i denti, gli incisivi in particolare, che spesso sono influenzati nel loro sviluppo, essendo causa di difetti a carico della crescita completa della parte esterna del dente.\nIn ultima analisi, sembra esistere un importante correlazione tra la fibrosi cistica polmonare e la sclerosi tuberosa, fatto sta che le cisti alveolari, generalmente asintomatiche o con segni aspecifici relegati agli stadi pi\u00f9 avanzati di esse, sono considerate un criterio diagnostico di consistente utilit\u00e0 laddove non si riscontri una causa organica ad esse, che nel caso della sclerosi tuberosa sarebbe imputabile ad una o pi\u00f9 particolari e singolari mutazioni genetiche.\nEziologia.\nDal punto di vista eziologico, due sono i geni coinvolti nell'insorgenza della malattia: il TSC1 - la cui probabile localizzazione \u00e8 il braccio lungo del cromosoma 9 - e il TSC2, localizzato sul braccio corto del cromosoma 16. Il 68% dei casi di insorgenza della patologia \u00e8 dovuto a una nuova e, quasi sempre, sporadica mutazione del DNA.\nTerapia.\nDal punto di vista terapeutico, molto importante \u00e8 il trattamento delle crisi epilettiche associate alla patologia che - come detto - possono essere alla base di un ritardo mentale la cui gravit\u00e0 \u00e8 in relazione diretta con l'esordio precoce, la gravit\u00e0 e la persistenza delle crisi. La scelta terapeutica \u00e8 di competenza dello specialista che segue il paziente.\nUn tempo considerata una malattia rara, la sclerosi tuberosa sembra oggi molto pi\u00f9 frequente, ci\u00f2 che \u00e8 riscontrabile grazie all'impiego dei moderni metodi diagnostici pi\u00f9 sofisticati quali la TAC e la risonanza magnetica nucleare."}
{"id": "1811590", "revid": "110157", "url": "https://it.wikipedia.org/wiki?curid=1811590", "title": "Pinheiro Preto", "text": "Pinheiro Preto \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811593", "revid": "110157", "url": "https://it.wikipedia.org/wiki?curid=1811593", "title": "Rio das Antas", "text": "Rio das Antas \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811594", "revid": "486946", "url": "https://it.wikipedia.org/wiki?curid=1811594", "title": "Codex Legum Langobardorum", "text": ""}
{"id": "1811596", "revid": "110157", "url": "https://it.wikipedia.org/wiki?curid=1811596", "title": "Salto Veloso", "text": "Salto Veloso \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811601", "revid": "198277", "url": "https://it.wikipedia.org/wiki?curid=1811601", "title": "Treze T\u00edlias", "text": "Treze T\u00edlias (\"Dreizehnlinde\" in tedesco) \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba.\nFondata il 13 ottobre 1933 da immigrati tirolesi, la citt\u00e0 presenta architetture tipiche austriache. Oltre al portoghese, una parte della popolazione parla la variante sud-bavarese del tedesco e il dialetto trentino.\nTipica \u00e8 la festa tirolese che si svolge annualmente all'insegna delle bandiere e delle tradizioni del Tirolo storico."}
{"id": "1811603", "revid": "1782831", "url": "https://it.wikipedia.org/wiki?curid=1811603", "title": "Ettore Pietro Pirovano", "text": "Biografia.\n\u00c8 padre della senatrice Daisy Pirovano.\nDeputato (1996-2001) e Senatore (2001-2011) della Lega Nord.\nMilitante nelle file della Lega Nord, Pirovano \u00e8 stato membro della Camera dei deputati nel corso della XIII Legislatura (1996-2001).\nPirovano \u00e8 stato successivamente eletto al Senato della Repubblica italiana nella circoscrizione Lombardia, ricoprendo l'incarico di capogruppo della Lega Nord nel corso della XIV Legislatura (2001-2006) e durante le prime fasi della XV Legislatura (dal 3 al 16 maggio 2008), rimanendo in seguito senatore all'interno del gruppo della Lega Nord per tutta la XV legislatura (2006-08).\nNella XVI Legislatura (2008) \u00e8 stato rieletto alla carica di deputato ricoprendo il ruolo di vicepresidente della IV Commissione Difesa\nDopo che la corte costituzionale aveva stabilito l'incompatibilit\u00e0 tra deputato e sindaco dei Comuni sopra i 20.000 abitanti, la giunta per le elezioni della Camera decide di votare la proposta del vicepresidente della giunta Pino Pisicchio (Api) che stabilisce l'incompatibilit\u00e0 anche tra deputati e presidenti di provincia (\"ex\" art.7 d.P.R. 391/1957). Il testo passa all'unanimit\u00e0 cos\u00ec il 21 dicembre 2011 Pirovano \u00e8 il primo a rassegnare le dimissioni da parlamentare optando per la carica di presidente della provincia di Bergamo. Lo stesso giorno gli subentra Fabio Meroni che aderisce al gruppo della Lega Nord\nCoinvolgimento tra i casi di voto multiplo.\nPirovano non ha acconsentito alla presa delle impronte digitali necessario per l'introduzione del nuovo sistema di voto, inaugurato alla Camera nel marzo 2009 e che impedisce il voto multiplo (cosiddetti \"pianisti\"). Il 27 luglio 2009 \u00e8 risultato presente e votante alla Camera nonostante si trovasse a Bergamo, in quanto il deputato leghista Nunziante Consiglio ha votato anche per lui agendo da \"pianista\".\nSindaco (1997-2006) e vicesindaco (2006-2009) di Caravaggio.\nCome esponente della Lega Nord \u00e8 stato anche sindaco della sua citt\u00e0 natale, Caravaggio, dal 27 aprile 1997 al 29 maggio 2006.\nDal 2006 fa parte della giunta comunale in qualit\u00e0 di assessore alla Cultura, al Personale ed ai Lavori pubblici, ricoprendo anche la carica di vicesindaco nella giunta del suo successore Giuseppe Prevedini\nAl termine del consiglio comunale del 25 giugno 2009 annuncia le dimissioni da assessore e vicesindaco del comune.\nCondanna della Corte dei Conti sulla \"scuola padana\".\nNel 2003 \u00e8 stato condannato, insieme alla sua giunta, dalla Corte dei conti a risarcire il comune di Caravaggio per una cifra di 251.000 euro per aver finanziato per cinque anni una scuola elementare \"padana\" nella frazione di Masano. In seguito il risarcimento venne ridotto a circa .\nPresidente della Provincia di Bergamo (2009).\nIl 30 aprile 2009, durante un'intervista all'emittente Radio Padania ha espresso l'intenzione di candidarsi alla presidenza della provincia di Bergamo. Nel corso della stessa intervista ha affermato: \u00abal pronto soccorso debbano essere curati prima gli anziani italiani e poi gli stranieri, a prescindere da gravit\u00e0 e ordine di arrivo\u00bb ed ha sottolineato che negli ospedali del bergamasco si stiano avviando procedure in tal senso, ottenendo l'assenso del conduttore della trasmissione.\nDurante le elezioni amministrative del 6 e 7 giugno 2009 con il sostegno di Il Popolo della Libert\u00e0, Lega Nord e Partito Pensionati, ha raccolto il 59% dei voti validi, aggiudicandosi l'elezione a presidente della provincia di Bergamo.\nDurante la puntata del 3 novembre 2009 della trasmissione televisiva \"Le Iene\", Pirovano viene accusato di detenere due incarichi incompatibili (Presidente della provincia di Bergamo e Deputato). Il politico ribatte dichiarando che i due incarichi non sono incompatibili e che comunque percepisce un solo stipendio.\nNell'agosto 2010, ha proposto la deportazione dei mendicanti, dichiarando: \u00abVedo troppi straccioni per le strade che chiedono la carit\u00e0; gente che sicuramente in tasca non ha il permesso di soggiorno, da caricarli sui pullman e, poi, sui charter\u00bb.\nNel gennaio 2011 ha nominato Fabrizio Ferrari presidente di Azienda Bergamo Formazione (centro di formazione professionale facente capo alla Provincia). Ferrari, gi\u00e0 sindaco leghista di Castione della Presolana nei primi anni '90 e consigliere regionale lombardo dal 1995 al 2005, \u00e8 stato scelto da Pirovano \u00abin un recinto che mi sta simpatico\u00bb. La Cgil ha denunciato la nomina come esempio di spoils system e di politicizzazione di una carica pubblica precedentemente di carattere tecnico.\nCapogruppo della Lega Nord (2016-2018).\nNel 2016 si candida alla carica di Sindaco della citt\u00e0 di Caravaggio sostenuto da due liste (una civica ed una collegata alla Lega Nord). Il 19 giugno per\u00f2 perde al ballottaggio contro il candidato di centro-sinistra Claudio Bolandrini. Al primo consiglio comunale del 7 luglio assume la carica di capogruppo della Lega Nord, salvo poi dimettersi nel giugno 2018 a causa di polemiche interne nel circolo della citt\u00e0."}
{"id": "1811604", "revid": "57342", "url": "https://it.wikipedia.org/wiki?curid=1811604", "title": "Luigi Masi", "text": "Biografia.\nMaggiore, generale e comandante della brigata \"Umbria\".\nCon Aurelio Saffi, che poi sarebbe diventato Triumviro, fu vicepresidente dell'Assemblea costituente della Seconda Repubblica Romana.\nDifese strenuamente la Porta Cavalleggeri, Porta Angelica e le mura del Vaticano con la II brigata della milizia cittadina e col battaglione leggero di fanteria.\nSi distinse durante la rivolta del sette e mezzo di Palermo (1866).\nAl Gen. Luigi Masi \u00e8 dedicato un libro: \"Un Petrignanese Gloria del Risorgimento\" di Alessandro Cianetti (2010).\nA Luigi Masi sono dedicati una strada in Trastevere, alle pendici del Gianicolo, e due monumenti:"}
{"id": "1811606", "revid": "28057", "url": "https://it.wikipedia.org/wiki?curid=1811606", "title": "Luigi Ceccarini", "text": "Biografia.\nMilitare dell'esercito pontificio, illuso dai discorsi patriottici di papa Pio IX, come buona parte dei patrioti italiani, chiese ed ottenne di partecipare, nel 1848, alla guerra contro l'Austria. \nPart\u00ec col grado di capitano e fu promosso sul campo a maggiore. Comandante del Battaglione Universitario Romano nella difesa di Vicenza, sostenne eroicamente l'urto di una brigata austriaca nei posti avanzati fuori della citt\u00e0 alla Rotonda del Palladio. Caduta Vicenza, Ceccarini riusc\u00ec a condurre il suo battaglione a Venezia, gi\u00e0 pronta a resistere, e vi rimase a difesa dei forti di Marghera, Brondolo, Chioggia e Pellestrina.\nAvuta notizia dell'intervento francese, deciso da Luigi Napoleone, torn\u00f2 nello Stato Pontificio, assumendo il grado di colonnello e il comando delle piazzeforti di Forl\u00ec, Ancona e Terni che tentavano di resistere alle truppe austriache. \nGiunto a Roma partecip\u00f2 alla difesa della Repubblica Romana e ricevette l'incarico di organizzare e dirigere la difesa delle mura, da porta Maggiore a porta San Paolo. Durante i combattimenti riusc\u00ec ad infliggere gravi perdite all'esercito francese. \nRestaurato il governo pontificio, il colonnello Ceccarini fu escluso dall'amnistia e ripar\u00f2 in Piemonte, entrando nell'esercito sardo e prendendo parte alla seconda e alla terza guerra di indipendenza. In seguito, contribu\u00ec alla repressione del brigantaggio nelle provincie meridionali.\nIl busto di Ceccarini, realizzato dallo scultore Odoardo Tabacchi, venne posto sul Gianicolo, tra gli eroi della difesa di Roma. Nel 2004 alla statua venne staccata la testa e trafugata da una banda di malviventi specializzata il reperti storici e archeologici. Ritrovata dalle forze dell'ordine, nel 2005, il busto \u00e8 stato ridotto in pristino."}
{"id": "1811607", "revid": "54354", "url": "https://it.wikipedia.org/wiki?curid=1811607", "title": "AoL", "text": ""}
{"id": "1811610", "revid": "17654", "url": "https://it.wikipedia.org/wiki?curid=1811610", "title": "Tema conduttore", "text": ""}
{"id": "1811614", "revid": "1965197", "url": "https://it.wikipedia.org/wiki?curid=1811614", "title": "Pietro Pietramellara", "text": "Marchese di orientamento liberale, difese Vicenza nel 1848 e poi difese la Seconda Repubblica Romana morendo a seguito delle ferite riportate nel combattimento di Porta san Pancrazio.\nBiografia.\nDopo aver iniziato gli studi nel collegio (Liceo) militare di Venezia, ritorn\u00f2 a Bologna prendendo la laurea in Giurisprudenza. Quindi lasci\u00f2 Bologna per andare al servizio di Carlo Alberto divenendo ufficiale di una compagnia di granatieri, durante questo servizio a Genova divenne membro della Giovine Italia, finendo per essere coinvolto nei falliti moti del 1833, durante i quali, alla guida di una compagnia di granatieri, avrebbe dovuto occupare il forte Sperone innalzando la bandiera tricolore. Sfuggito all'arresto, ripar\u00f2 a Bologna ottenendo la conversione della relativa condanna piemontese ad un esilio dagli stati sardi. A Bologna riprese l'attivit\u00e0 cospirativa, fondando una sezione di patrioti fin quando, scoperto dalle autorit\u00e0 pontificie, dovette fuggire in Francia.\nRitorn\u00f2 nel 1847 a Bologna, dove contribu\u00ec alla organizzazione della guardia civica e divenne, come colonnello, il comandante del battaglione \"VI fucilieri\", distintosi nella difesa di Vicenza durante la prima guerra di indipendenza. \nDopo la vittoriosa controffensiva austriaca, che obblig\u00f2 Carlo Alberto a chiedere l'armistizio, Pietramellara, come altri patrioti si diresse a Roma, dove la Repubblica Romana si trovava a difendersi contro le truppe francesi.\nPietramellara, colonnello dei bersaglieri, comandava la difesa di Villa Doria Pamphilj, assalita improvvisamente la notte del 3 giugno 1849 dalla truppe francesi, e guidando un assalto alla baionetta riusc\u00ec a contenere l'attacco nemico coprendo la ritirata delle tre compagnie ivi presenti. Alla fine di questa azione rientr\u00f2 illeso con la sciabola spezzata e tre fori di proiettile nella divisa. Due giorni dopo venne colpito alla spalla a Villa Savorelli, e mor\u00ec il 5 luglio quando le truppe francesi, ormai vinta la resistenza, erano entrate da due giorni nella citt\u00e0.\nIl suo funerale, nella chiesa di San Vincenzo Anastasio venne interrotto dall'ingresso nell'edificio di truppe francesi con baionetta in canna, ed uno dei militari tolse dal cadavere la coccarda tricolore appuntatavi sul petto."}
{"id": "1811617", "revid": "117977175", "url": "https://it.wikipedia.org/wiki?curid=1811617", "title": "Sh\u014dtar\u014d Ishinomori", "text": "Biografia.\nNato come , il suo cognome \u00e8 stato cambiato in \"Ishinomori\" nel 1986 in seguito al matrimonio.\n\u00c8 stato una delle figure pi\u00f9 influenti nel campo dei manga, degli anime e dei tokusatsu, ed ha creato alcune popolarissime serie come \"Cyborg 009\" o \"Kamen Rider\". \u00c8 stato premiato con lo Shogakukan Manga Award per due volte: nel 1968 per \"Sabu to Ichitori Monohikae\" e nel 1988 per \"Hotel\" e \"Manga Nihon Keizai Nyumon\".\nIshinomori \u00e8 morto per arresto cardiaco il 28 gennaio 1998. Il suo ultimo lavoro \u00e8 stata la serie televisiva tokusatsu, \"Voicelugger\", trasmessa mesi dopo. Un museo in suo onore \u00e8 stato aperto a Ishinomaki nel 2001.\nI suoi lavori postumi lo hanno fatto entrare nel Guinness dei primati, come autore di fumetti con un maggior numero di tavole pubblicate, un totale di 128.000.\nG\u014d Nagai ha iniziato la sua carriera come suo assistente."}
{"id": "1811620", "revid": "30478", "url": "https://it.wikipedia.org/wiki?curid=1811620", "title": "Pietro Roselli", "text": "Biografia.\nAppartenente all'esercito pontificio, dopo l'accademia militare fu tenente del genio nell'esercito e Maestro di Scherma.\nNel 1848 alla testa di un battaglione di volontari prese parte con il grado, prima di capitano, e poi di maggiore alla prima guerra di indipendenza in Veneto.\nNel 1849 furono richiamate a Roma tutte le truppe ed il Roselli vi giunge ad aprile 1849 quando il Pontefice Pio IX aveva gi\u00e0 abbandonato la citt\u00e0.\nQui ricevette dal Governo provvisorio l'ordine di recarsi a Macerata dove si occup\u00f2 con 10 compagnie di fanteria del problema del brigantaggio nell'ascolano.\nIl 13 maggio 1849 fu richiamato a Roma, e sebbene avesse una notevole cultura militare / strategica dal punto di vista teorico, ma un'esperienza limitata di guerra, fu promosso il 14 maggio, sotto spinta di Giuseppe Mazzini, \"generale di divisione Comandante in Capo dell'Esercito\" e gli venne affidato il comando supremo delle truppe composte di 11.500 uomini, in maggioranza provenienti dallo Stato pontificio.\nSi giustific\u00f2 la nomina del Roselli, a scapito di quella di Giuseppe Garibaldi, con la motivazione che sarebbe stato meglio accetto da parte dell'esercito regolare, dalla stessa Repubblica e all'estero essendo romano, ex militare regolare pontificio e di sentimenti moderati.\nInfatti, per arginare le difficolt\u00e0 che la Repubblica avrebbe incontrato da l\u00ec a poco si riteneva che occorresse un esercito pronto alla guerra e disciplinato che avesse un capo esperto di guerra.\nUn capo che conoscesse la logistica locale e che godesse la simpatia dei combattenti.\nTra i soldati, infatti, incominciava a circolare uno spirito di insofferenza campanilistico per quei capi stranieri che venivano a comandare un esercito che non conoscevano.\nPer questo motivo si fece un rimpasto nelle alte sfere militari ed il 14 maggio si scisse la carica di Ministro della Guerra da quella di Generale in Capo dell'Esercito, ed a quel posto fu nominato il colonnello Pietro Roselli.\nGaribaldi fu promosso generale di divisione e Carlo Pisacane pass\u00f2 alla dipendenza del Roselli.\nIn un istante di crisi durissima come quello, probabilmente questi cambiamenti non furono molto opportuni: innanzitutto si venivano a creare delle nuove interferenze di autorit\u00e0 tra il Comando dell'esercito, il Ministero della Guerra ed il Triumvirato con pieni poteri; ma, soprattutto, mettendo il Garibaldi alla dipendenza del Roselli si veniva a creare una pericolosa autonomia direttiva nei due generali, della quale non si tardarono a veder le conseguenze, in capo a cinque giorni, al combattimento di Velletri.\nA Velletri il Roselli prepar\u00f2 un piano che Garibaldi fece fallire contravvendendo a degli ordini diretti portando un assalto con l'avanguardia senza aspettare l'arrivo del Roselli con il grosso delle truppe.\nPisacane commenter\u00e0 nei suoi scritti che la mossa avventata di Garibaldi aveva rovinato tutto il piano di guerra e tutti gli storici, anche quelli non sospetti di partigianeria, hanno concordato su questo punto.\n\u00c8 da sottolineare come il bilancio del fatto d'arme di Velletri presenti le caratteristiche comuni a tutte le azioni militari della Repubblica svoltesi fino a quel momento.\nAlla fine non fu altro che una vittoria che aveva s\u00ec allontanato l'esercito invasore, ma che non risolveva alcuno dei problemi vitali della difesa.\nLe ragioni di questa mancanza di efficacia delle operazioni militari va ricercata proprio nella mancanza di una direttiva univoca che danneggiava tutte le mosse politiche e militari della Repubblica.\nPresi il Mazzini, il Roselli, il Garibaldi ed il Pisacane singolarmente erano tutti ottime persone, ma probabilmente erano incapaci di collaborare insieme e la loro non unione di intenti non fu di certo di aiuto alla difesa della Repubblica.\nCos\u00ec cominci\u00f2 il conflitto fra il Roselli ed il Garibaldi che si protrasse per anni.\nCaduta la Repubblica Romana, il Roselli, dopo una breve permanenza nel dintorni di Roma, pass\u00f2 in Piemonte ritrovandosi da un lato isolato dai conservatori, perch\u00e9 lo ritenevano mazziniano, e dall'altro dagli stessi mazziniani che lo ritenevano conservatore.\nPer difendersi dalle voci messe in giro dai seguaci di Garibaldi, nel 1853 il Roselli pubblic\u00f2 un opuscolo sui fatti di Velletri a causa del quale un anno dopo Garibaldi lo sfid\u00f2 a duello per riscattare il suo onore a suo dire macchiato dalle affermazioni contenute nella pubblicazione.\nIl Roselli, stando agli articoli dei giornali del periodo, era una delle prime lame di Italia ed era stato Maestro di scherma e per questo motivo amici in comune ai due vollero trovare un escamotage per evitare il duello e non mettere in pericolo la vita di Garibaldi, ritenuto fondamentale per portare a compimento il sogno italiano.\nIl Roselli accett\u00f2 il duello e furono nominati i padrini, ma fu convinto a mettere come condizione che il duello si sarebbe tenuto solo dopo che il Garibaldi avesse dimostrato la falsit\u00e0 delle sue affermazioni.\nDimostrazioni che l'altra parte non fece mai.\nIn questo periodo il Roselli si ritir\u00f2 a vita privata in esilio a Genova, evitando vari sicari garibaldini che lo cercavano per \"ristabilire\" l'onore del loro comandante.\nNel 1854 sper\u00f2 di poter venire a Trieste per la costruzione dell'acquedotto, essendo specialista in costruzioni idrauliche.\nNel 1859 fu Generale nell'Esercito dell'Italia Centrale e assunse il comando di una divisione di volontari.\nNel 1860 entr\u00f2 nell'esercito italiano con il grado di tenente generale.\nCon l'esercito italiano partecip\u00f2 alla conquista di Ancona dove liber\u00f2 dai lavori forzati il fratello Ercole Roselli.\nFino a quando fu collocato a riposo nel 1865 comand\u00f2 la piazza di Ancona.\nPietro Roselli mor\u00ec ad Ancona nel 1885 solo e dimenticato ed in un primo tempo fu sepolto, per sua esplicita volont\u00e0, in quella citt\u00e0.\nNel 1886 il comune di Roma decise di onorare la memoria dell'illustre concittadino concedendo gratuitamente l'area di sepoltura nel cimitero monumentale del Verano e partecipando alle spese per la realizzazione della sua tomba.\nIl monumento fu progettato da Ignazio Roselli Lorenzini, nipote del Generale, e nel 1896 fu realizzato in pietra gabina dallo scultore Adalberto Cencetti (1847 - 1907).\nLa tomba monumentale \u00e8 composta da un'ara decorata sul fronte da un bassorilievo raffigurante un leone e sormontata da una copertura curvilinea con volute laterali.\nL'ara \u00e8 posta su di un alto basamento a pianta rettangolare formato da tre gradoni.\nSul fronte del gradone inferiore \u00e8 incisa la dedica da parte del Comune di Roma al Generale, mentre sul retro sono riportate la data di nascita e di morte dell'eroe.\nA fine Ottocento, dopo l'unit\u00e0 di Italia, il comune di Roma dedic\u00f2 ai combattenti della Repubblica Romana una serie di Busti dei patrioti sul Gianicolo. Quello del Generale Pietro Roselli fu realizzato dallo scultore Pietro Benedetti nel 1893.\nNel maggio 2005 il busto del Generale Pietro Roselli, insieme a quelli del Generale garibaldino Masi e del Maggiore Luigi Ceccarini, fu decapitato da dei vandali. Ad agosto 2005 i carabinieri di Civitavecchia, insieme ai colleghi del comando tutela del patrimonio culturale, ritrovarono i busti e la sovrintendenza si occup\u00f2 dei lavori di restauro.\nQualche mese dopo il restauro, il busto del Generale Roselli, insieme a quello di uno degli altri due eroi risorgimentali gi\u00e0 danneggiati in precedenza, fu nuovamente decapitato e abbattuto al suolo. Da allora la testa non \u00e8 stata pi\u00f9 ritrovata.\nA febbraio 2011 grazie ai fondi per i festeggiamenti dell'Unit\u00e0 d'Italia la sovrintendenza, grazie anche al materiale fotografico fornitogli dai discendenti del Generale, si \u00e8 occupata di far realizzare un duplicato della testa in modo da poter far restaurare il busto.\nA Pietro Roselli, inoltre, fu dedicata dallo stato italiano una caserma sita in Roma a via Sforza 17. \nNell'ordine di servizio del Genio n\u00b068 del 1 Maggio 1905 \"Cambio di denominazione di caserme nei territori del I, VI e IX corpo d'armata\" viene stabilito il cambio di nome della caserma Filippine in caserma Pietro Roselli.\nLa caserma \u00e8 ancora visibile nelle scene del film \"Il bigamo\" del 1955 diretto da Luciano Emmer al minuto 1:08:03.\nDopo il 1955, alla caserma fu cambiata nuovamente la denominazione, andandola a intitolare a Rodolfo Betti, medaglia d'oro al valor militare della seconda guerra mondiale."}
{"id": "1811622", "revid": "167080", "url": "https://it.wikipedia.org/wiki?curid=1811622", "title": "Ceramica attica", "text": ""}
{"id": "1811623", "revid": "1356", "url": "https://it.wikipedia.org/wiki?curid=1811623", "title": "Alfabeto leponzio", "text": ""}
{"id": "1811624", "revid": "1356", "url": "https://it.wikipedia.org/wiki?curid=1811624", "title": "Alfabeto lepontico", "text": ""}
{"id": "1811625", "revid": "433605", "url": "https://it.wikipedia.org/wiki?curid=1811625", "title": "Takalik Abaj", "text": "Takalik Abaj (conosciuto anche come \"Abaj Takalik\") \u00e8 un sito archeologico di epoca maya, che mostra anche caratteristiche tipiche della civilt\u00e0 degli Olmechi. Il sito fior\u00ec durante l'et\u00e0 pre-classica, dal 900 a.C. all'800. Era un centro importante e uno snodo commerciale, ubicato lungo un'antica via commerciale olmeca ed era strettamente correlato a Kaminaljuy\u00fa e Chocol\u00e1.\nIl sito si trova vicino ad El Asintal, nel dipartimento di Retalhuleu del Guatemala, a 190\u00a0km di distanza da Citt\u00e0 del Guatemala. Il nome del sito significa: \"Pietre Erette\", nella lingua locale K'ich\u00e8 Maya; il nome antico \u00e8 sconosciuto.\nIl nucleo del sito copre circa 6,5\u00a0km quadrati, dove vi sono 82 strutture monumentali sparse in una dozzina di piazze. Vi sono anche 2 campi adibiti al gioco della palla centroamericano e oltre 282 monumenti in pietra, stele, e altari. Il materiale usato per costruirli \u00e8 composto da pietre granitiche, diverse dalle pietre calcaree usate nelle varie citt\u00e0 del dipartimento di Pet\u00e9n, in stile olmeco e maya arcaico.. Il sito \u00e8 conosciuto per il suo sistema di drenaggio idraulico, che fa uso di un \"temazcal\", e per le sue tombe risalenti al periodo pre-classico scoperte da alcuni dottori dell'Universit\u00e0 Del Valle del Guatemala.\nEtimologia.\nIl nome del sito significa \"pietra eretta\" nella lingua locale K'iche' Maya, dalle parole \"tak'alik\" (\"eretto, in piedi\") e \"ab\u00e4j\" (\"pietra, roccia\"). Tak'alik A'baj venne chiamato \"Abaj Takalik\" dall'archeologa americana Susanna Miles, usando l'ordine grammaticale della lingua spagnola. Questo \u00e8 grammaticalmente scorretto nella lingua K'iche'; il governo del Guatemala ha corretto il nome in \"Tak'alik A'baj\"'. Il nome antico del sito \u00e8 sconosciuto.\nLuogo.\nIl sito si trova nella regione sud-occidentale del Guatemala, a circa 45\u00a0km (28 miglia) dal confine con il Messico e 40\u00a0km (25 miglia) dall'oceano pacifico.\nTakalik Abaj si trova a nord della municipalit\u00e0 di El Asintal, nella zona settentrionale estrema del dipartimento di Retalhuleu, a 120\u00a0km dalla citt\u00e0 del Guatemala. Il sito si trova tra cinque piantagioni di caff\u00e8 ai piedi della Sierra Madre; nello specifico le piantagioni sono Santa Margarita, San Isidro Piedra Parada, Buenos Aires, San El\u00edas e Dolores.\nTakalik Abaj si trova a un'altitudine di 600 metri sopra il livello del mare, in una regione ecologica classificata come foresta umida subtropicale. La temperatura varia tra i 21 e i 25\u00a0\u00b0C. La zona riceve una precipitazione annuale tra i 2136 e i 4372\u00a0mm, con una media di 3284\u00a0mm. La vegetazione della zona \u00e8 composta da Pascua de Monta\u00f1a (\"Pogonopus spesiosus\"), Chichique (\"Aspidosperma megalocarpum\"), Tepecaulote (\"Leuhea speciosa\"), Caulote (\"Guazuma ulminofolia\"), Hormigo (\"Platymiscium dimorphandrum\"), Cedro messicano (\"Cedrela odorata\"), \"Brosimum alicastrum\", tamarindo e Papaturria (\"Coccoloba montana\").\nUna strada, chiamata 6W, passa attraverso il sito partendo dalla citt\u00e0 di Retalhuleu e arrivando a Colomba Costa Cuca nel dipartimento di Quetzaltenango.\nTakalik Abaj si trova a circa 100\u00a0km dal sito di Monte Alto, 130\u00a0km da Kaminaljuyu e 60\u00a0km da Izapa.\nEtnia.\nLa popolazione del periodo Preclassico Medio probabilmente parlava una lingua della famiglia Mixe-Zoque, associata agli Olmechi. Dopo che i Maya si stanziarono nel sito nel periodo Tardo Preclassico, la citt\u00e0 inizi\u00f2 a parlare una lingua maya, tuttavia non si sa ancora quale nello specifico. Alcuni indizi riportati dai racconti indigeni indicano che gli abitanti potessero essere Yoc Cancheb, un gruppo della gente Mam.\nEconomia e commercio.\nTakalik Abaj fu uno di una serie di siti sulla costa pacifica che furono centri di elevata importanza commerciale, politica e cerimoniale. La risorsa maggiore prodotta era il cacao, e quando i conquistadores spagnoli arrivarono presso la citt\u00e0 essa era ancora un centro importante di produzione di quel bene.\nL'ossidiana ritrovata a Takalik Abaj proviene in gran parte da El Chayal e San Mart\u00edn Jilotepeque. Altre fonti di ossidiana furono Tajumulco, Ixtepeque e Pachuca. La proporzione di ossidiana raccolta cambi\u00f2 nel tempo:\nStoria.\nAnche se Takalik Abaj venne occupato all'inizio del Preclassico, la produzione architettonica inizi\u00f2 a vedersi solo nel Preclassico. Il sito ha una lunga storia riguardo al popolamento della zona, che avvenne dal Preclassico Medio fino al Postclassico. In questo periodo ci fu una produzione di ceramiche in stile ocosito, che continu\u00f2 a fiorire fino al Tardo Classico, quando si mischi\u00f2 allo stile dei K'iche', il quale in seguito prese il posto dello stile originario.\nPreclassico iniziale.\nTakalik Abaj venne occupato alla fine del Preclassico iniziale. I resti di una zona residenziale sono stati ritrovati a ovest del gruppo centrale, sul banco del corso d'acqua El Chorro. Le prime case erano costruite con pavimenti fatti di ciottolame ottenuto dai fiumi, e soffitti di canne sostenuti da pali di legno. L'analisi del polline ha rivelato che i primi abitanti arrivarono sulla zona quando ancora vi era la foresta, e che iniziarono l'opera di disboscamento per coltivare il mais e altre piante. In questa zona sono state ritrovati oltre 150 pezzi di ossidiana, provenienti principalmente dalle riserve di minerali presso le odierne San Mart\u00edn Jilotepeque ed El Chayal.\nPreclassico medio.\nTakalik Abaj venne occupato di nuovo all'inizio del Preclassico Medio da gente di origine Mixe-Zoque, come testimoniato dai ritrovamenti di sculture in stile olmeco risalenti a quel periodo. La costruzione di abitazioni pubbliche inizi\u00f2 nel Preclassico medio; le prime erano state realizzate in argilla, parzialmente bruciata per farla indurire. Le ceramiche di questo periodo erano realizzate nello stile locale Ocosito. Lo stile locale mostra diverse affinit\u00e0 con i metodi di modellazione usati nella regione di Escuintla.\nTardo Preclassico.\nDurante il Tardo Preclassico (400 a.C. \u2013 200) diversi siti nella regione sulla costa Pacifica si svilupparono diventando vere citt\u00e0; Takalik Abaj fu una di queste, arrivando a contare 4\u00a0km\u00b2 in estensione. L'influenza Olmeca sulla zona costiera fin\u00ec all'inizio del Tardo Preclassico. In questo periodo Takalik Abaj emerse come un centro importante, caratterizzato da un proprio stile di arte e architettura; gli abitanti iniziarono a creare sculture dalla roccia e a erigere steli e altari. I monumenti venivano creati con significati politici e religiosi, alcuni dei quali con date in stile maya e rappresentazioni di governatori. Questi monumenti portano iscrizioni di date che possono essere le prime ad usare il calendario a lungo conteggio. Lo stile di scultura \"potbelly\" (a pancia di vaso) inizi\u00f2 a vedersi attorno a questo periodo.\nL'apparizione delle sculture in stile maya e la fine dell'influenza olmeca rappresentano un segno di intrusione di nuovi abitanti nella zona, occupata in precedenza da gente di origini Mixe-Zoque. Le \u00e9lite Maya raggiunsero la citt\u00e0 per prendere controllo del commercio del cacao. Ci fu un regime di continuit\u00e0 negli stili locali con cui si facevano ceramiche dal Medio al Tardo Preclassico, e la transizione di stile da olmeco a maya potrebbe essere stata ideologico piuttosto che fisica. I ritrovamenti di steli maya e una tomba reale maya suggeriscono che i Maya fossero in una posizione dominante, essendo giunti o come commercianti o come conquistatori.\nVi sono prove che riguardano contatti culturali con Kaminaljuyu, una citt\u00e0 che emerse come centro importante in quel periodo, fungendo da collegamento commerciale con la rotta del Rio Motagua, e di contatti con altri siti sulla costa pacifica. All'interno di questa rotta commerciale estesa, Takalik Abaj e Kaminaljuyu furono le principali fonti di scambio di beni. Lo stile maya nelle sculture si diffuse attraverso questa rete commerciale.\nDurante il Tardo Preclassico le strutture vennero costruite usando pietre vulcaniche tenute assieme da argilla, come si faceva nel Preclassico Medio. Le costruzioni cominciarono a includere strutture con scale e scalinate con ciottoli rotondeggianti.\nGli abitanti continuarono a usare lo stile Ocosito per produrre le ceramiche, e i manufatti del Tardo Preclassico a Takalik Abaj iniziarono a subire l'influenza degli stili della zona di Miraflores, che includeva Escuintla, la Valle del Guatemala e la zona occidentale dell'attuale El Salvador.\nClassico Iniziale.\nNel periodo Classico, a partire dal secondo secolo, lo stile con cui si realizzavano le stele cambi\u00f2, e venne adottato quello in uso nelle terre del bacino di Pet\u00e9n. In questo periodo alcuni monumenti costruiti molti anni prima vennero intenzionalmente distrutti.\nLo stile ocosito delle ceramiche sub\u00ec l'influenza dello stile Solano, associato con la cultura maya dei K'iche'.\nGli scavi archeologici hanno rivelato indizi sulla distruzione dei monumenti, e l'arresto della produzione di nuove costruzioni coincide con l'arrivo delle ceramiche in stile Naranjo, imparentato con gli stili della citt\u00e0 di Teotihuacan nella Valle del Messico. Lo stile locale ocosito cominci\u00f2 a cadere in disuso. La presenza di invasori che importarono lo stile di Naranjo non dur\u00f2 a lungo, esercitando il proprio potere sulla citt\u00e0 a distanza, ponendo governatori propri sul trono senza influenzare la composizione etnica generale.\nLa conquista di Takalik Abaj spezz\u00f2 le antiche rotte commerciali che passavano attraverso la costa pacifica dal Messico a El Salvador, che vennero sostituite da una nuova strada passante per la Sierra Madre e le terre nordoccidentali del Guatemala.\nTardo Classico.\nNel Tardo Classico il sito inizi\u00f2 a riprendersi dalla sconfitta precedente. Le ceramiche in stile Naranjo cominciarono a essere prodotte in quantit\u00e0 minore e inizi\u00f2 la costruzione di nuovi monumenti, inclusi molti di quelli distrutti in precedenza dagli invasori.\nPostclassico.\nL'uso dello stile Ocosito continu\u00f2 nel tempo, ma ci fu un'intrusione marcata di ceramiche K'iche' provenienti dalle alture, concentrate in particolar modo nella zona settentrionale del sito, in seguito portate in tutta la zona. I rapporti fatti dagli indigeni K'iche' asseriscono che essi conquistarono la regione sulla costa, e che quindi la presenza delle ceramiche sia associata alla conquista di Takalik Abaj.\nLa conquista K'iche' avvenne intorno all'anno 1000, quattro secoli prima di quanto era stato calcolato sulle basi di racconti indigeni. La conquista non caus\u00f2 alcuna brusca interruzione dell'attivit\u00e0 al sito; dopo l'arrivo dei K'iche' gli stili locali vennero sostituiti con quelli dei conquistatori. Con ogni probabilit\u00e0 gli abitanti originali dei sito avevano gi\u00e0 abbandonato la citt\u00e0 che avevano occupato per quasi due millenni.\nStoria moderna.\nIl primo resoconto pubblicato sul sito risale al 1888, scritto da Gustav Bruhl. Karl Sapper descrisse la Stele 1 nel 1894 dopo che la vide vicino alla strada per la quale stava passando. Max Vollmberg, un artista tedesco, ritrasse la Stele 1 e not\u00f2 altri monumenti che attrassero l'attenzione di Walter Lehmann.\nNel 1902 l'eruzione del vulcano Santiaguito copr\u00ec il sito con uno strato di cenere spesso 40-50 centimetri.\nWalter Lehmann inizi\u00f2 gli studi delle sculture di Takalik Abaj negli anni venti. Nel gennaio del 1942 J. Eric S. Thompson visit\u00f2 il sito con Ralph L. Roys e William Webb per conto del Carnegie Institution, studiando anche la costa pacifica, e pubblic\u00f2 un resoconto nel 1943. Altre ricerche vennero svolte da Susanna Miles, Lee Parsons ed Edwin Shook. Nel 1965 Susanna Miles diede al sito il nome \"Abaj Takalik\", conosciuto in precedenza con altri nomi come San Isidro Piedra Parada, Santa Margarita e Colomba, un villaggio a nord del dipartimento di Quetzaltenango.\nGli scavi al sito negli anni 70 vennero finanziati dall'Universit\u00e0 della California. Iniziarono nel 1976 con l'opera di John A. Graham, Robert F. Heizer ed Edwin M. Shook. La prima stagione permise di riportare alla luce 40 nuovi monumenti, tra cui la Stele 5. Gli scavi continuarono fino al 1981, con la scoperta di altri monumenti. Dal 1987 in poi gli scavi vennero eseguiti dall'Instituto de Antropolog\u00eda e Historia del Guatemala sotto la direzione di Miguel Orrego e Christa Schieber, scoprendo altri nuovi monumenti. Il sito \u00e8 stato classificato come parco nazionale.\nIl sito.\nIl nucleo del sito copre circa 6,5\u00a0km\u00b2 e vi sono circa 70 strutture attorno a una dozzina di piazze raggruppate su nove gradonate. Takalik Abaj possiede due cortili del gioco della palla e oltre 239 monumenti in pietra, steli e altari. Il granito usato per fare i monumenti in stile olmeco e maya \u00e8 molto diverso dal calcare tenero usato nelle citt\u00e0 della regione di Pet\u00e9n. Il sito possedeva un sistema idraulico, tra cui un \"temazcal\" o bagno di sauna con un sistema di drenaggio sotterraneo.\nTakalik Abaj \u00e8 suddiviso in quattro gruppi; quelli Centrale, Nord e Ovest sono raggruppati assieme, mentre il gruppo Sud si trova a 5\u00a0km di distanza verso sud. Il sito era facilmente difendibile in quanto confina con vallate con pareti scoscese. Il sito occupa una serie di nove gradonate di diversa larghezza, 140-220 metri. Le tre gradonate principali che sostengono la citt\u00e0 sono artificiali con oltre 10 metri di materiale riempitivo usato.\nQuando Takalik Abaj era al suo apice, l'area coperta da costruzioni era pari a 2\u20134\u00a0km, anche se la zona occupata dalle abitazioni residenziali non \u00e8 stata calcolata.\nControllo dell'acqua.\nIl sistema idraulico comprendeva canali di pietra, che non venivano usati per l'irrigazione, ma per fungere da scolo e mantenere l'integrit\u00e0 strutturale dell'architettura principale. Questi canali venivano usati per portare l'acqua alle zone residenziali della citt\u00e0, ed \u00e8 possibile che servissero funzioni rituali. Sono stati scoperti i resti di 25 canali. I canali pi\u00f9 grandi misurano 30\u00a0cm in altezza e 25 in larghezza, mentre quelli secondari sono grandi la met\u00e0.\nCi sono due metodi di costruzione usati per i canali dell'acqua. I canali di argilla risalgono al Medio Preclassico mentre i canali in pietra risalgono al Tardo Preclassico e al Classico, e alcuni di questi ultimi sono i pi\u00f9 grandi. Nel Tardo Classico alcuni pezzi di pietra staccatisi dai monumenti vennero riutilizzati per costruire altri canali.\nMonumenti in pietra.\nA Takalik Abaj sono stati trovati pi\u00f9 di 239 monumenti, principalmente intagliati su rocce di andesite locale. Questi monumenti sono sia piatti che intagliati e si trovano principalmente nei gruppi centrali e occidentali. I monumenti lavorati possono essere divisi in quattro classificazioni generiche: sculture in stile olmeco che rappresentano il 21% del totale, sculture in stile maya per il 42%, monumenti \"panciuti\" per il 14% e lo stile locale di oggetti a forma di animale, 23%.\nLa maggior parte dei monumenti di Takalik Abaj non si trovano nella posizione originale, essendo stati spostati in epoca antica, quindi la datazione si basa spesso su comparazione stilistica. Un esempio \u00e8 la serie di quattro monumenti che si trovano in una piazza di fronte a una piattaforma del Periodo Classico, con almeno due dei quattro (Altare 12 e Monumento 23) datati intorno al Preclassico.\nCi sono diverse steli scolpite in stile maya che portano dei testi geroglifici con il calendario a conteggio lungo, con date del Tardo Preclassico. Questo stile di scultura \u00e8 antecedente a quello Classico delle terre basse maya.\nTakalik Abaj possiede diversi monumenti \"panciuti\", che rappresentano figure umane obese scolpite su grandi massi, del tipo trovato anche nelle terre vicino alla costa pacifica, a Izapa e in El Salvador. La loro funzione \u00e8 sconosciuta, ma sono state datate intorno al Tardo Preclassico.\nSculture in stile olmeco.\nVi sono molte sculture in stile olmeco, tra cui il monumento 23, una testa colossale che venne intagliata pi\u00f9 volte per trasformarla in una figura di nicchia, che indicano che ci fu una presenza di questa popolazione che controllava il sito.\nLe sculture in stile olmeco potrebbero semplicemente indicare che ci fu un'iconografia comune sulla costa Pacifica e del Golfo. In ogni caso, Takalik Abaj fu un luogo importante per gli Olmechi. Tutte le sculture in stile olmeco sono datate al Medio Preclassico. Ad eccezione dei monumenti 1 e 64, tutti gli altri non sono posizionati nella loro locazione originale.\nSculture in stile maya.\nCi sono pi\u00f9 di 30 monumenti in stile maya, datati al Tardo Preclassico, e rappresentano lo stile pi\u00f9 usato a Takalik Abaj. La grande quantit\u00e0 di sculture maya e la presenza di esempi di scritture geroglifiche suggeriscono che il sito gioc\u00f2 un ruolo importante nello sviluppo dell'ideologia maya. Lo stile maya di Takalik Abaj \u00e8 collegato a quello dei monumenti di Kaminaljuyu, e mostra un'influenza reciproca. Questo stile si diffuse anche in altri siti che commerciavano con Takalik.\nSculture panciute.\nLe sculture in stile \"panciuto\" si trovano lungo la costa pacifica, dal Messico meridionale a El Salvador, e anche in altri siti maya della zona. Anche se alcuni hanno suggerito che questo stile sia pre-olmeco, gli scavi archeologici effettuati sulla costa pacifica, tra cui quelli a Takalik Abaj, mostrano che questo stile inizi\u00f2 a venire usato alla fine del Preclassico Medio e raggiunse il suo splendore nel Tardo Preclassico. Le sculture panciute di Takalik Abaj sono tutte risalenti al Tardo Preclassico e sono molto simili a quelle trovate a Monte Alto in Escuintla, e Kaminaljuyu nella valle del Guatemala. Le sculture sono in genere grezze, che mostrano variazioni nella dimensione degli arti e nella loro posizione. Rappresentano figure umane obese, di solito sedute con le gambe incrociate, e con le braccia sopra lo stomaco. Le guance sono prominenti, gli occhi sono chiusi, e il sesso dei soggetti non \u00e8 determinabile.\nSculture in stile locale.\nLe sculture in stile locale sono in genere massi scolpiti e intagliati a rappresentare animali, tra cui rane, rospi e coccodrilli.\nSepolcro reale.\nNel sito \u00e8 stata trovata una tomba risalente al Tardo Preclassico, e si ritiene che sia il sepolcro di una persona regale. Questa tomba \u00e8 stata chiamata sepolcro 1; venne trovata durante gli scavi presso la struttura 7A e venne inserita al centro di questa struttura del Preclassico Medio. Il sepolcro \u00e8 associato anche alla Stele 13 e a una quantit\u00e0 di oggetti donati, oltre 600 artefatti in ceramica trovati alla base della struttura 7A. Queste ceramiche vennero costruite nel Tardo Preclassico. Nella tomba non sono stati trovati resti umani, ma a causa degli oggetti trovati si pensa comunque che questo sia un sepolcro. Tra i beni ritrovati nella tomba vi sono una collana di giada, due ornamenti per le orecchie ricoperti di cinabro, diversi specchi-mosaico fatti con pirite, uno dei quali formato da oltre 800 pezzi, una maschera mosaico fatta di giada, due lame di ossidiana prismatica, un pesce scolpito nella giada, diversi gioielli, braccialetti e ceramiche. Questi oggetti permettono di affermare che la tomba risalga al 100-200."}
{"id": "1811626", "revid": "599013", "url": "https://it.wikipedia.org/wiki?curid=1811626", "title": "Nardino Previdi", "text": "Biografia.\nHa assistito squadre come , , Brescia, , , e Hellas Verona.\n\u00c8 stato direttore sportivo della anche nel 1983, anno in cui ha conquistato uno storico scudetto. Nel 1986 viene assunto dal Brescia come direttore sportivo. Durante il suo mandato confida all'avvocato Ugo Del Lago di presunti condizionamenti arbitrali ad opera dell'arbitro fiorentino Gino Menicucci, in relazione allo scandalo del calcio italiano del 1986. Raggiunto da comunicazione giudiziaria, nega ogni accusa e viene arrestato per reticenza; verr\u00e0 rilasciato e scagionato da ogni imputazione.\nIn seguito diviene una figura di spicco nella dirigenza della , ma \u00e8 costretto ad abbandonare il posto dopo l'annuncio mai realizzato dell'esonero dell'allenatore Bruno Giorgi e la conseguente frizione con la tifoseria viola; quest'ultima delusa anche dalle cessioni di Roberto Baggio, Nicola Berti e Sergio Battistini. Va all'Hellas Verona, dimettendosi poi dopo il calciomercato dell'estate 1997.\nDiventa vicepresidente del Venezia fino alle sue dimissioni nel gennaio del 1997. Dopo pochi giorni torna alla Roma nel ruolo di consulente di mercato.\nSuccessivamente diventa consulente del di Luciano Gaucci. In questa parentesi perugina verr\u00e0 accusato di aver ricevuto, dal presidente dei grifoni, un assegno in nero da 252\u00a0000 euro, in relazione al crack fraudolento della societ\u00e0 umbra.\nNella primavera del 2008 viene ingaggiato nuovamente dall'Hellas Verona, dando un contributo importante al raggiungimento della salvezza. In seguito ne diviene anche presidente, prima di essere costretto a lasciare a causa delle precarie condizioni di salute nel dicembre dello stesso anno. per ricoprire il ruolo di consigliere nello staff dirigenziale veronese.\n\u00c8 deceduto il 3 giugno 2009 all'ospedale di Reggio Emilia."}
{"id": "1811627", "revid": "32116", "url": "https://it.wikipedia.org/wiki?curid=1811627", "title": "Abaj Takalik", "text": ""}
{"id": "1811628", "revid": "666668", "url": "https://it.wikipedia.org/wiki?curid=1811628", "title": "Campionato cipriota di calcio a 5", "text": "Il Campionato di calcio a 5 di Cipro \u00e8 la massima competizione cipriota di calcio a 5 organizzata dalla Cyprus Football Association.\nIl campionato cipriota viene regolarmente disputato dalla stagione 1999/2000, mentre dalla stagione 2003/2004 sono stati inseriti i playoff al termine della stagione regolare per designare il campione nazionale. Nello stesso anno di fondazione del campionato nazionale, ha preso il via anche la Coppa che si disputa al termine del campionato e che si articola con gare di andata e ritorno con finale in campo neutro.\nLa squadra pi\u00f9 titolata di Cipro \u00e8 senza alcun dubbio l'AGBU Ararat, formazione fondata da membri dell'Armenian General Benevolent Union che dal 1999 ha vinto sette allori nazionali e quattro coppe, negli ultimi anni la sua principale rivale \u00e8 stata prima il , con due titoli e una coppa nazionale, e negli ultimi anni l'Omonia Nicosia."}
{"id": "1811630", "revid": "205250", "url": "https://it.wikipedia.org/wiki?curid=1811630", "title": "Ramiro de Maeztu", "text": "Dichiaratamente a favore delle forze nazionaliste, dopo lo scoppio della Guerra civile spagnola venne ucciso dai Repubblicani.\nBiografia.\nNato nel paese basco da padre spagnolo e madre inglese.Trasferitosi giovanissimo a Madrid, dove frequenta l'ambiente letterario, scrivendo in diverse riviste e divenendo amico di Azor\u00edn e P\u00edo Baroja. Dopo un iniziale interesse per il Psoe, scrisse sulla rivista \u201cEl socialista\u201d, nel 1899 pubblica \"Hacia otra Espa\u00f1a\" dove emerge la preoccupazione per i problemi e per la realt\u00e0 della Spagna che si apriva al nuovo secolo, e la necessit\u00e0 di una politica che rimediasse ai mali del Paese. Nel 1905 va a Londra dove resta oltre 15 anni come corrispondente di giornali spagnoli. Diventa, inoltre, collaboratore della rivista di estrazione \"fabiana\", corporativista ed esoterista \"The New Age\", diretta da Alfred Richard Orage, sulla quale scrivono anche Ezra Pound, William Butler Yeats e George Bernard Shaw.\nTornato in Spagna simpatizza per Miguel Primo de Rivera e accetta nel 1928 l'incarico di ambasciatore in Argentina.\nNel 1926 pubblica \"Don Quijote, Don Juan y La Celestina\", il suo saggio sul Chisciotte, secondo lui \"il libro esemplare della decadenza della Spagna\", uno studio fondamentale per analizzare l'opera di Cervantes.\nEsponente de l'\"Unione Monarchica Nazionale\", fu contrario alla proclamazione della Repubblica nel 1931. Si tratta dell'ultima fase del suo pensiero, quando si avvicina al pensiero tradizionalista spagnolo: il suo ideale \u00e8 la civilt\u00e0 ispanica e cattolica. Sviluppato negli articoli su \"Acci\u00f2n Espanola\", e sul suo libro \"Defensa de la Hispanidad\" (1934), dove esalta il valore della \"hispanidad\". Dal 1931 collabor\u00f2 con la rivista tradizionalista cattolica Acci\u00f3n Espa\u00f1ola.\nNel 1934 pubblic\u00f2 \"Defensa de la Hispanidad\".\nNel 1935 viene chiamato a far parte della \"Real Academia Espa\u00f1ola\".\nMonarchico, fu eletto nel novembre 1933 deputato alle Cortes per Renovaci\u00f3n Espa\u00f1ola(1933-1936), si oppose al regime della seconda repubblica. \nLa morte.\nAll'inizio della guerra civile spagnola, il 30 luglio 1936, fu arrestato dalle forze repubblicane e rinchiuso in un carcere madrileno. \nMor\u00ec fucilato, senza processo, nel cimitero di Aravaca il 29 ottobre, insieme al filosofo Ramiro Ledesma Ramos. Le sue ultime parole: \u201c\"Voi non sapete perch\u00e9 mi uccidete, ma io so perch\u00e9 muoio: perch\u00e9 i vostri figli siano migliori di voi\"\u201d."}
{"id": "1811631", "revid": "1429175", "url": "https://it.wikipedia.org/wiki?curid=1811631", "title": "Giovanni Boselli Sforza", "text": "Biografia.\nNato in Eritrea, allora colonia italiana, si trasfer\u00ec con la famiglia a Roma all'et\u00e0 di dieci anni; mentre studia per diventare ingegnere, si appassion\u00f2 al disegno iniziando a collaborare con varie riviste satiriche come Marc'Aurelio, L'Umorista e Don Basiglio pubblicando vignette e illustrazioni. Nel dopoguerra crea personaggi suoi come \"Joe Felix\", edito nella collana \"Albi del Quadrifoglio\" della Casa Editrice Centrale, oltre a illustrare libri per bambini e collabora come illustratore per diversi editori romani.\nNel \"Pioniere\" dal 1951 al 1954 furono pubblicati i seguenti suoi racconti: \"Tartarino\" - \"Sor Gervaso, zio Faustino e Calimero\" - \"Il debutto di Charlot\" - \"Figli dalla Cina\" - \"La tigre sacra\" e \"Il cavaliere dell'Umanit\u00e0\". \nNegli anni sessanta, anche con lo pseudonimo Ellis, realizza anche serie a fumetti realistiche; a fine anni sessanta inizi\u00f2 anche una lunga collaborazione con la rivista per bambini \"Il Giornalino\", edito dalle Edizioni Paoline, ideando diverse serie di fumetti come \"\"Susy la Rossa\" (1969) e \"Gec Sparaspara\" insieme a Mario Basari (1970); sempre con Basari realizz\u00f2 le serie \"Zia Rapunzia\" e \"Pachito Ol\u00e9\"; con Corrado Blasetti realizz\u00f2 invece negli anni settanta e ottanta le serie \"Bellocchio e Leccamuffo\" (1970), \"Signor Beniamino\" (1972), \"Dodo &amp; Cocco\" (1986) e \"Quelli del West\" (1988). Nel 1995, con Giuseppe Ramello realizza la serie \"Topo Leonardo\"\". \nMor\u00ec a Roma il 24 giugno 2007."}
{"id": "1811638", "revid": "712828", "url": "https://it.wikipedia.org/wiki?curid=1811638", "title": "Ben Beckman", "text": ""}
{"id": "1811639", "revid": "712828", "url": "https://it.wikipedia.org/wiki?curid=1811639", "title": "Lucky Roux", "text": ""}
{"id": "1811640", "revid": "1452843", "url": "https://it.wikipedia.org/wiki?curid=1811640", "title": "Ferrovia Adriatica", "text": "La ferrovia Adriatica \u00e8 la linea ferroviaria che percorre la costa adriatica dell'Italia seguendola per buona parte del percorso. \u00c8 una delle direttrici fondamentali delle ferrovie italiane e collega tra loro e con il nord del paese citt\u00e0 ed aree produttive tra le pi\u00f9 importanti dell'Italia centro-meridionale.\nLa sua costruzione fu opera della Societ\u00e0 Italiana per le strade ferrate meridionali, tra il 1863 e il 1872. Nel 1906 venne riscattata interamente dalle Ferrovie dello Stato. Nel 1933 la tratta terminale a sud, Lecce-Otranto, \u00e8 stata ceduta alle Ferrovie del Sud Est; la restante tratta, da Ancona a Lecce, di propriet\u00e0 dello Stato, dal 2001 \u00e8 assegnata a RFI.\nStoria.\nAppena dopo la proclamazione del Regno d'Italia il governo si occup\u00f2 delle concessioni ferroviarie che, negli anni precedenti, erano state rilasciate dai vari Stati della penisola e dai governi provvisori dittatoriali a varie societ\u00e0, annullandone alcune, modificandone altre e rilasciando ulteriori nuove concessioni.\nA novembre del 1861 entr\u00f2 in funzione la Milano-Piacenza, unita prima da un ponte in legno e poi da quello in ferro sul fiume Po alla Piacenza-Bologna che in data successiva al 1859 aveva connesso la linea proveniente da Torino e dalla Francia alla Bologna-Ancona, realizzata dalla Societ\u00e0 generale delle Strade Ferrate Romane, dell'allora Stato Pontificio, nel novembre del 1861.\nRimaneva ancora da intraprendere la costruzione dell\"Adriatica\" gi\u00e0 da tempo auspicata, ma mai definita soprattutto a causa della difficolt\u00e0 di mettere d'accordo le diverse esigenze degli stati che ne venivano attraversati: lo Stato Pontificio e il Regno delle Due Sicilie. Il primo era pago del congiungimento di Roma con il porto di Ancona e con Bologna tramite la sua \"Pio Centrale\". Il secondo invece progettava il collegamento dalla capitale del regno, Napoli, con Foggia e il Porto di Manfredonia con eventuali diramazioni per le altre due importanti strutture marittime di Brindisi e Taranto. C'era poi il progetto della Salerno-Eboli-Conza con collegamenti verso Foggia e verso Sulmona e l'Aquila, ma nessun interesse a un collegamento costiero con il nord. Neanche l'Austria era interessata alla linea visto che aveva gi\u00e0 in Venezia e Trieste i suoi sbocchi nell'Adriatico su cui incanalare la \"Valigia delle Indie\" e i suoi interessi militari la spingevano a collegamenti ferroviari verso il Tirreno e Livorno.\nLa costituzione del regno d'Italia nel 1860 sconvolse tutti i vecchi programmi degli stati pre-unitari dato che l'imprenditoria piemontese e lombarda aveva invece interesse a uno sbocco commerciale verso i porti dell'Adriatico pi\u00f9 vicini e agevoli per il commercio con l'Oriente attraverso il Canale di Suez. E inoltre ne aveva necessit\u00e0 anche per gli scopi militari connessi al controllo dell'Adriatico.\nPer le linee dell'Italia meridionale gi\u00e0 nel maggio 1861 venne quindi presentato alla Camera dei Deputati del Regno un complesso progetto di fattibilit\u00e0 di nuove strade ferrate in concessione di cui si riteneva vitale la costruzione. In particolare era ritenuta essenziale la costruzione della ferrovia lungo il litorale adriatico da Ancona fino a Brindisi e a Otranto che da pi\u00f9 parti erano ritenute in procinto di diventare la \"porta d'oriente\" per l'Europa.. In quegli anni infatti vari stati europei facevano a gara per accaparrarsi il transito della \"Valigia delle Indie\" con il suo flusso di merci tra l'Inghilterra e il suo vasto impero coloniale. Si arrivava a favoleggiare sugli effetti quasi fosse un fiume di ricchezza quindi non meraviglia che ci fosse una vera e propria lotta per la concessione dell\"Adriatica\". Nel luglio del 1862 il conte Pietro Bastogi, gi\u00e0 Ministro delle finanze nel Regno d'Italia la spunt\u00f2 su tutti: La nuova concessionaria, costituita a Torino il 18 settembre 1862 raccolse l'adesione di ben 92 banchieri e l'enorme somma (per quei tempi) di 100 milioni di lire di capitale interamente italiano; ebbe come presidente il conte Bastogi, e vice presidenti, il conte Bettino Ricasoli e il barone Giovanni Barracco. Il nome della societ\u00e0 fu \"Societ\u00e0 Italiana per le strade ferrate meridionali\". Realizz\u00f2 rapidamente il programma di costruzione finanziandolo direttamente: la tratta Ancona-Pescara fu aperta all'esercizio il 13 maggio 1863, da Pescara a Ortona il 15 settembre 1863, da Ortona a Foggia il 25 aprile 1864, il 29 aprile 1865 la Foggia-Brindisi e il 15 gennaio 1866 la Brindisi-Lecce. Rimaneva la Lecce-Otranto per la quale aspre polemiche impedivano la scelta del percorso a cui pose fine lo stesso Ministro dei lavori pubblici Stefano Jacini decretandone il tracciato. Solo nel 20 settembre del 1872 venne completato l'ultimo tratto di 19\u00a0km da Maglie a Otranto.\nLa nuova linea ferroviaria adriatica fu la prima comunicazione tra il meridione e il centro-nord Italia. Nel 1866 infatti non c'erano ancora ferrovie sul versante tirrenico a sud di Eboli. Vittorio Emanuele II il 9 novembre 1863 inaugur\u00f2 con il viaggio in treno la Pescara-Foggia, aperta in fretta per terminare i lavori nel tempo previsto, ma che dovette ritardare fino al 25 aprile 1864 l'apertura al pubblico. Gli atti della prima legislatura del Regno d'Italia scrivono: \"Fra non molto il porto di Brindisi, rinato a vita nuova, vedr\u00e0 giungere nel suo seno la Valigia delle Indie, sicuro indizio che il commercio del mondo sar\u00e0 tratto una seconda volta nei nostri mari. Or pochi giorni (24 maggio) merc\u00e9 la grande operosit\u00e0 spiegata dalla Societ\u00e0 delle Meridionali, malgrado gli ostacoli di ogni specie che ebbe a superare spingevasi la locomotiva fino al porto di Brindisi.\" Nel settembre del 1871 l'entrata in esercizio della Galleria del Frejus attraverso il Moncenisio realizz\u00f2 il sogno ambito: gli accordi tra le compagnie ferroviarie interessate permisero l'instradamento del treno di lusso \"Peninsular-Express\" attraverso le rete ferroviaria italiana, che in 45 ore compiva il percorso Londra-Brindisi, via Calais e Parigi.\nLa linea era stata costruita a tempo di record utilizzando la via pi\u00f9 semplice e meno impegnativa dal punto di vista delle opere d'arte (gallerie e viadotti), spesso, troppo a ridosso della costa. Ci\u00f2 nel tempo fu causa di interruzioni e lavori a causa di forti mareggiate.\nNel 1885 a seguito della legge di riordino delle ferrovie detta \"delle Convenzioni\" la linea \"adriatica\" entr\u00f2 a far parte del complesso di linee denominato, proprio da essa che era la maggiore, Rete Adriatica e lo rimase fino al 1906 quando in seguito alla statalizzazione delle \"Ferrovie Italiane\" del 1905 venne riscattata dallo Stato dopo estenuanti trattative tra i governi del Regno e la \"Societ\u00e0 Meridionale\" e il pagamento di una ingente somma.\nNel 1933 l'Adriatica venne decurtata della sua tratta terminale Lecce-Maglie-Otranto ceduta in concessione alla nuova societ\u00e0 privata denominata Ferrovie del Sud Est.\nIl 1\u00ba gennaio 1957 venne attivata la trazione elettrica a corrente continua tra Bari e Foggia, il 1\u00ba aprile dello stesso anno venne estesa tra Foggia e Pescara e il 16 maggio 1959 l'elettrificazione venne attivata sulla tratta tra Pescara e Ancona.\nIl 30 maggio 1996 venne inaugurato l'esercizio a trazione elettrica tra Bari e Lecce. Il 30 luglio 2006 venne completato il raddoppio della stessa tratta.\nCaratteristiche.\nLa caratteristica principale della linea Adriatica \u00e8 la quasi totale assenza di gallerie, ad eccezione della tratta tra Pescara e Vasto-San Salvo, dove ne sono presenti sette, di cui tre aventi lunghezza superiore a 5000\u00a0m. Il suo lungo percorso \u00e8 quasi del tutto a doppio binario banalizzato (eccetto la tratta tra Termoli e Lesina) ed \u00e8 elettrificato a corrente continua a 3000 volt.\n\u00c8 attrezzata con Sistema Controllo Marcia Treno e di Sistema di Comando e Controllo (da Ancona a Brindisi).\nEsercita dal Dirigente Centrale Operativo con sede a Bari Lamasinata per il tratto Termoli-Lecce e con sede a Pescara per il tratto Ancona-Termoli, fa uso dei regimi di circolazione Blocco Automatico a Correnti Codificate (tratte Ancona-Pescara Centrale, San Severo-Bari Torre a Mare e Brindisi-Lecce) e Blocco Conta Assi (tratte Pescara Centrale-San Severo e Bari Torre a Mare-Brindisi) consentendo velocit\u00e0 massime comprese tra 135 e 180\u00a0km/h nei tratti Ancona-Pescara Centrale e San Severo-Bari Torre a Mare e di circa 150\u00a0km/h nei tratti Pescara Centrale-San Severo e Bari Torre a Mare-Brindisi e di 200\u00a0km/h nel tratto Brindisi-Lecce.\nDa essa diramano molte linee, alcune delle quali di fondamentale importanza per il collegamento Adriatico-Tirreno; altre sono secondarie, ma tuttavia importanti per il territorio interno. Altre linee ferroviarie, per lo pi\u00f9 \"concesse\", nel tempo sono state chiuse all'esercizio. Una di esse, la Foggia-Lucera, \u00e8 stata riaperta all'esercizio il 14 luglio 2009 dopo la cessione alle Ferrovie del Gargano, la ristrutturazione e l'elettrificazione.\nDal 2015 la linea \u00e8 interessata da importanti lavori di potenziamento infrastrutturale, conseguentemente a questi lavori la velocit\u00e0 massima in alcuni tratti della linea sar\u00e0 elevata a 200\u00a0km/h. La conclusione dei lavori \u00e8 prevista entro il 2018.\nInoltre, \u00e8 in corso la progettazione del raddoppio dell'unica tratta a binario unico, quella fra Termoli e Lesina, di circa 33\u00a0km. Il progetto prevede lo spostamento di un tratto di ferrovia a monte, al fine di prevenire le interruzioni causate da mareggiate ed esondazioni di fiumi.\nPercorso.\nAncona-Pescara.\nLa linea parte dalla stazione di Ancona e, sottopassata la viabilit\u00e0 urbana in luogo del preesistente passaggio a livello con cui si intersecavano la Tranvia Ancona-Falconara M. e la rete tranviaria di Ancona, si tiene ad ovest del promontorio del Conero, giunge in prossimit\u00e0 della costa Adriatica marchigiana a Porto Recanati, la segue sino a raggiungere il litorale abruzzese, che segue per quasi tutto il percorso fino alla stazione di Pescara.\nProprio per la vicinanza della ferrovia a molte localit\u00e0 marine, la linea registra il maggior traffico di viaggiatori durante l'estate.\nDal tronco ferroviario si diramano verso l'interno diverse linee ferroviarie:\nDalla stazione di Porto San Giorgio, si dipartiva la linea a scartamento ridotto Porto San Giorgio-Amandola, dismessa nel 1956, mentre dallo scalo di Pescara Centrale si diramava la Pescara-Penne chiusa nel 1963.\nPescara-Bari.\nPartendo dalla stazione di Pescara Centrale, la ferrovia attraversa le regioni di Abruzzo, Molise e Puglia e le province di Pescara, Chieti, Campobasso, Foggia, Barletta-Andria-Trani e Bari. Essa si estende su un territorio costiero - collinare fino al Posto di Movimento di Ripalta, dopodich\u00e9 piega verso la piana del Tavoliere, per poi ritornare parallela alla costa nei pressi di Barletta e giungere alla stazione di Bari Centrale.\nLungo questo tronco si diramano diverse linee ferroviarie verso l'interno:\nAmmodernamento e potenziamento.\nNel novembre 2003, sono terminati i lavori che hanno permesso al vecchio tracciato fra Apricena e Lesina di esser dismesso e ricostruito in variante, allo scopo di incrementare sia la velocit\u00e0 che il numero di treni che vi possono circolare, eliminando anche il problema delle precedenze. La doppia progressiva chilometrica attribuita alla stazione di San Severo \u00e8 motivato dalla presenza di questa variante che ha abbreviato la tratta di circa 2,5\u00a0km.\nNell'ottobre 2005 \u00e8 stato attivato un nuovo tracciato in variante a doppio binario parallelo al precedente, ma non pi\u00f9 a ridosso della costa, tra la stazione di Ortona e la fermata di Casalbordino-Pollutri e fra Porto di Vasto e Vasto-San Salvo. Lo scopo primario della costruzione di questa variante \u00e8 stata la necessit\u00e0 di ovviare alle tortuosit\u00e0 del vecchio tratto e alle ingenti spese di manutenzione della massicciata, spesso danneggiata dalle mareggiate e dall'erosione della costa. Il tracciato storico \u00e8 stato contestualmente dismesso: in alcuni tratti \u00e8 stato recuperato e riqualificato a pista ciclabile, per l'elevato valore paesaggistico dei territori attraversati.\nNel 2007 \u00e8 stato attivato il raddoppio del binario in affiancamento a quello esistente, nel tratto compreso fra Apricena e San Severo.\nIl 2 dicembre 2018 \u00e8 entrata in funzione la Galleria dei Frentani, ponendo fine alla strozzatura presente a Nord della stazione di Ortona. L'opera consiste in un tunnel a singola canna in affiancamento a quello esistente (Galleria Castello) dove si ricollega al binario discendente all'interno del camerone della Galleria Cimitero ove prima avveniva il passaggio da doppio a semplice binario.\nA seguito dell'entrata in funzione della nuova Galleria dei Frentani la Galleria Castello verr\u00e0 interessata da importanti lavori di adeguamento della sagoma che permetteranno il passaggio delle merci con carico di semirimorchi e container aventi sagoma P/C 400 (ci\u00f2 \u00e8 gi\u00e0 possibile nella Galleria dei Frentani).\nBari-Lecce.\nDalla stazione di Bari Centrale fino a Monopoli, la ferrovia prosegue nel suo percorso costiero nei pressi del mare Adriatico. Dalla cittadina barese fino all'immissione della ferrovia Taranto-Brindisi, il percorso \u00e8 pi\u00f9 interno di qualche chilometro rispetto alla linea costiera.\nPresso la stazione di Brindisi, la ferrovia si riavvicina alla costa per raccordarsi con il porto, dopodich\u00e9 riprende a correre verso l'interno in direzione di San Pietro Vernotico e Lecce con un percorso quasi rettilineo e compreso tra la Strada statale 613 Brindisi-Lecce e la ex strada statale 16 Adriatica (questo tronco corre parallelamente alle due strade).\nDa Bari si diramano diverse linee ferroviarie:\nA Brindisi avviene la congiunzione con la gi\u00e0 citata ferrovia Taranto-Brindisi.\nA Lecce si congiungono alla rete statale diverse linee gestite dalle Ferrovie del Sud Est. Di queste ferrovie, le linee Lecce-Otranto e Zollino-Gallipoli erano state concepite come ultimo tratto della ferrovia Adriatica.\nAmmodernamento e potenziamento.\nNel 1977 venne raddoppiato il binario tra Fasano e Brindisi, il primo della tratta tra Bari e Lecce. Raddoppio poi sancito dal Programma Integrativo del 1981 e proseguito il 10 ottobre 1993 con l'attivazione della tratta tra Torre a Mare e Mola di Bari e nell'estate 1994 della tratta compresa tra Brindisi e Tuturano.\nDall'orario invernale 1993 cominci\u00f2 l'elettrificazione della tratta Bari-Lecce con la messa sotto tensione della linea tra Bari Parco Sud e Mola di Bari, consentendone cos\u00ec l'utilizzo da parte dei servizi metropolitani (precedentemente attestati a Bari Parco Sud) effettuati con ALe 582 e rimorchiate. L'elettrificazione prosegu\u00ec quindi nell'ottobre 1995 con la tratta tra Mola di Bari e Monopoli, il 10 aprile dell'anno successivo l'elettrificazione venne attivata nella tratta da Monopoli a Brindisi Centrale con diramazione fino a Brindisi Marittima e infine il 23 maggio 1996 venne messa sotto tensione la tratta compresa tra Brindisi Centrale e Lecce.\nL'elettrificazione tra Bari e Lecce venne ufficialmente inaugurata il 30 maggio 1996.\nTra il 1996 e il 2006 venne eseguito il raddoppio del binario nelle tratte comprese tra Bari Parco Sud e Bari Torre a Mare, tra Mola di Bari e Fasano e tra Tuturano e Lecce. Il raddoppio dell'ultimo tratto mancante, da Monopoli a Fasano, venne completato il 30 luglio 2006. Il raddoppio della linea tra Bari e Lecce venne inaugurato il 16 dicembre dello stesso anno.\nNel 2006 si \u00e8 cos\u00ec concluso un importante intervento di potenziamento dell'infrastruttura comprendente:\nIl 16 novembre 2018 la velocit\u00e0 massima di linea sulla tratta Brindisi-Lecce \u00e8 stata elevata da 140 a 200 km/h. Importanti investimenti sono in corso d'opera da parte di RFI per unificare a tale velocit\u00e0 la linea ferroviaria fino a Foggia. "}
{"id": "1811641", "revid": "1632387", "url": "https://it.wikipedia.org/wiki?curid=1811641", "title": "We Have Arrived", "text": "We Have Arrived \u00e8 il primo album in studio del gruppo musicale statunitense thrash metal Dark Angel, pubblicato nel 1985 dalla Metal Storm negli Stati Uniti d'America e dalla francese Axe Killer in Europa."}
{"id": "1811643", "revid": "712828", "url": "https://it.wikipedia.org/wiki?curid=1811643", "title": "Yasop", "text": ""}
{"id": "1811644", "revid": "17654", "url": "https://it.wikipedia.org/wiki?curid=1811644", "title": "Motivo conduttore", "text": ""}
{"id": "1811646", "revid": "666668", "url": "https://it.wikipedia.org/wiki?curid=1811646", "title": "Campionato danese di calcio a 5", "text": "Il Campionato di calcio a 5 danese \u00e8 la massima competizione danese di calcio a 5 organizzata dalla Dansk Boldspil Union.\nIl campionato \u00e8 stato organizzato per la prima volta dalla Federazione danese nel 2008, avviando allo stesso tempo sia il torneo maschile che quello femminile. Entrambi giocati a Kalundborg Hallerne, hanno avuto formula similare con due gironi da tre squadre, con le prime classificate che hanno avuto accesso alla finale, le seconde alla finalina.\nIl titolo maschile \u00e8 stato ad appannaggio della formazione dell', sezione di calcio a 5 della omonima societ\u00e0 che milita in \"Kvalifikationsr\u00e6kken\", quinta divisione calcistica danese; secondo \u00e8 giunto il D\u00f8llefjelde Musse IF, anch'esso club calcistico che milita in quarta serie.\nIl titolo femminile \u00e8 andato invece al Fortuna Hj\u00f8rring che ha battuto 6-2 in finale la formazione del IK Skovbakken."}
{"id": "1811647", "revid": "1793900", "url": "https://it.wikipedia.org/wiki?curid=1811647", "title": "Ritratto di re Carlo I e della regina Enrichetta Maria", "text": "Il dipinto, uno dei primi eseguito da Antoon van Dyck durante il suo soggiorno inglese, raffigura il re d'Inghilterra Carlo I assieme alla moglie Enrichetta Maria. Il ritratto sostitu\u00ec quello realizzato da Daniel Mytens, che non era piaciuto al re."}
{"id": "1811651", "revid": "767487", "url": "https://it.wikipedia.org/wiki?curid=1811651", "title": "Colton Ford", "text": "Dal 2001 al 2004 ha lavorato principalmente come attore pornografico, partecipando a numerosi film pornografici gay, dal 2004 in poi si dedica alla carriera di musicista dance.\nBiografia.\nHa iniziato la sua carriera come musicista, ma in seguito, spinto dal fidanzato, l'ex pornodivo Blake Harper, entra nel mondo della pornografia gay, partecipando, negli anni, ad oltre 20 film pornografici gay, ricoprendo sia il ruolo di passivo che di attivo.\nAbbandona la carriera pornografica nel 2004, e si dedica esclusivamente alla sua prima passione, la musica, diventando un cantante e cantautore di musica house/dance. Pubblica i singoli \"Everything\" e \"The Way You Love Me\", inoltre realizza un cover del brano di Stevie Wonder \"Signed, Sealed, Delivered, I'm Yours\". La musica gli ha permesso di esibirsi nei pi\u00f9 esclusivi club statunitensi ma soprattutto europei.\nParallelamente alla musica, continua con la recitazione, avendo il primo ruolo non per adulti, nel documentario \"Naked Fame\", che racconta la sua transizione dal porno alla musica. Nel 2007 partecipa alla serie tv horror a tematica gay, \"The Lair\", dove interpreta lo sceriffo Trout. Nello stesso anno pubblica il suo primo album, \"Tug of War\".\nNel 2008 ha partecipato al film \"\", sequel di \"Another Gay Movie\", nello stesso anno ha fatto parte del cast del True Colors Tour, in quell'occasione conosce Cyndi Lauper e successivamente appare nel video clip di lei, \"Into the Night Life\"."}
{"id": "1811653", "revid": "150809", "url": "https://it.wikipedia.org/wiki?curid=1811653", "title": "DBU Futsal Championship", "text": ""}
{"id": "1811655", "revid": "167080", "url": "https://it.wikipedia.org/wiki?curid=1811655", "title": "Sopra Ceneri", "text": ""}
{"id": "1811656", "revid": "167080", "url": "https://it.wikipedia.org/wiki?curid=1811656", "title": "Sotto Ceneri", "text": ""}
{"id": "1811657", "revid": "287204", "url": "https://it.wikipedia.org/wiki?curid=1811657", "title": "Il cavaliere dei draghi", "text": "Il cavaliere dei draghi \u00e8 un romanzo fantasy per ragazzi del 1997 della scrittrice tedesca Cornelia Funke.\nTrama.\nL'ultima valle abitata dai draghi sta per essere invasa dagli uomini. Il giovane drago Lung \u00e8 stanco di vivere nascosto, per questo lui e Fiore di Zolfo (un coboldo femmina) decidono di partire alla ricerca della Terra ai Confini del Cielo, un luogo incantato nel quale i draghi possono vivere al sicuro e lontani dagli uomini. Ai due si uniscono poi un ragazzino senzatetto chiamato Ben ed un omuncolo di nome Filo di Ragno. Il gruppo affronter\u00e0 innumerevoli peripezie per scappare dal nemico, Stralidor, Colui Che Come Oro Sfavilla, e raggiungere il prefissato obiettivo."}
{"id": "1811660", "revid": "2039709", "url": "https://it.wikipedia.org/wiki?curid=1811660", "title": "Sallustio Stombelli", "text": "Caratteristiche tecniche.\nStombelli era una mezzala, tecnicamente dotata e abile nell'impostazione del gioco.\nCarriera.\nGiocatore.\nEsordisce poco pi\u00f9 che diciottenne nel campionato di Serie A 1941-1942 con la maglia dell'Atalanta, il 22 febbraio 1942 nella vittoria interna per 3-0 sul . Nella sua prima stagione colleziona 4 presenze con una rete, realizzata il 25 aprile 1943 sul campo della . Nella stagione successiva le presenze salgono a 11, con 4 reti.\nDurante l'interruzione bellica dei campionati milita nella , per poi ritornare all'Atalanta per il campionato 1945-1946. Con i bergamaschi disputa 4 partite realizzando un gol, nella sconfitta sul campo del . Nel 1946 scende in Serie B, ingaggiato dal ; in Emilia gioca una sola partita, la prima di campionato sul campo della Mestrina, e al termine del campionato viene ceduto alla Trevigliese, in Serie C. Chiude la carriera tra i dilettanti con il .\nAllenatore.\nNel campionato di Prima Categoria Lombardia 1966-1967 allena il Melzo. In seguito allena il Vailate, neonata squadra partecipante al campionato di Terza Categoria 1971-1972."}
{"id": "1811661", "revid": "1494169", "url": "https://it.wikipedia.org/wiki?curid=1811661", "title": "Santa Edvige", "text": ""}
{"id": "1811662", "revid": "1632387", "url": "https://it.wikipedia.org/wiki?curid=1811662", "title": "Leave Scars", "text": "Leave Scars \u00e8 il terzo album in studio del gruppo musicale statunitense thrash metal Dark Angel, pubblicato nel 1989 dalla Combat Records."}
{"id": "1811664", "revid": "767487", "url": "https://it.wikipedia.org/wiki?curid=1811664", "title": "Worshipful Company of Painter-Stainers", "text": "La Worshipful Company of Painter-Stainers \u00e8 una delle centootto \"Livery Companies\" della citt\u00e0 di Londra. Queste sono organizzazioni, gilde, di artisti, specialmente pittori; la Worshipful Company of Painter-Stainers esiste sin dal 1268. Il motto della gilda \u00e8 \"Amor Queat Obedientiam\". Nel XVII secolo, van Dyck rifiut\u00f2 di farne parte."}
{"id": "1811676", "revid": "119485958", "url": "https://it.wikipedia.org/wiki?curid=1811676", "title": "Firmino (romanzo)", "text": "Firmino (\"Firmin. Adventures of A Metropolitan Lowlife\") \u00e8 il romanzo d'esordio dello scrittore statunitense Sam Savage, pubblicato nel 2006 dalla Coffee House Press. L'opera \u00e8 stata editata in lingua italiana presso la casa editrice Einaudi nel 2008.\nTrama.\nLa storia \u00e8 ambientata a Boston, nei primi mesi del 1960 ed \u00e8 raccontata dallo stesso protagonista, quindi in prima persona. Firmino, un ratto di esile costituzione nato nel seminterrato della libreria Pembroke Books da una pantegana ubriaca, si trova costretto, per sfuggire alla fame e alle prepotenze degli altri fratelli, a mangiare libri e, in seguito, inizia a leggerli. In breve tempo Firmino inizia a esplorare la libreria e la sua conoscenza della letteratura si accompagna sempre pi\u00f9 assiduamente agli svaghi dati dalla proiezione di film d'epoca. Sorgono cos\u00ec, dalle immagini monocromatiche e sorridenti o lascive delle spogliarelliste, i sogni proiettati verso un mondo diverso dalla libreria, il sentimento sconosciuto e profondo che lo legher\u00e0 per sempre all'umanit\u00e0. Avvertendo la presenza del proprietario della libreria, Norman Shine, come un ulteriore stimolo allo studio degli uomini, Firmino non esita a descriverne con puntuale accuratezza gli sguardi, il modo di agire, le abitudini.\nL'attenzione di Firmino per quell'uomo nasce dal suo bisogno d'amore ed essere riconosciuto: l'eccezionale sensibilit\u00e0 e la comunione con le emozioni proprie del genere umano gli hanno infatti precluso tutti gli aspetti della vita condivisa con i suoi ottusi e superficiali simili. Firmino ha bisogno di mostrare al mondo e a s\u00e9 stesso che \"esiste\" come un essere del tutto particolare ed unico: la sua curiosit\u00e0 nei confronti di Norman Shine scaturisce dal suo percepirsi \"uomo\", non topo e la curiosit\u00e0 diviene proiezione del suo atavico desiderio di accoglienza: immagina di scorgere sul capo di Norman, tra i ciuffi scomposti dei suoi capelli grigi, la conformazione \"adatta\" alla cura verso il prossimo. La sua ingenuit\u00e0 fa tenerezza, il suo frustrato bisogno di comunicare suscita compassione nel lettore ma non nel proprietario della libreria che, scorgendo soltanto un topo, attua la modalit\u00e0 di comportamento pi\u00f9 ovvia: cerca di avvelenarlo. Rendendosi conto del \"tradimento\" dell'oggetto del suo amore e sopravvissuto per pura casualit\u00e0 ai bocconi avvelenati, il piccolo derelitto decide di tentare una sortita al parco per incontrare degli esseri umani e qui, dopo essere stato bastonato da alcuni passanti, viene raccolto da Jerry Magoon, uno scrittore stravagante di poco successo, che accudisce e \"civilizza\" il ratto. Il rapporto con lo scrittore rivela ancora una volta il profondo sentimento di solitudine che ha caratterizzato l'intera vita di Firmino: nell'immaginario di Jerry infatti, il suo ospite \u00e8 semplicemente un animaletto sperduto e dalle abitudini bizzarre (basti citare il suo stupore quando lo scorge intento a \"fingere\" di leggere un libro), non un amico o un compagno. Dopo la morte di Jerry, il quartiere dove Firmino ha vissuto viene lentamente distrutto per permettere l'attuazione del nuovo piano edilizio e Firmino si trova sempre pi\u00f9 solo a fantasticare nella sua malinconia. Solo, disilluso si ritrova impigliato in una vecchiaia pi\u00f9 suggerita dal contesto agonizzante che da un vero trascorso cronologico: avverte prepotente la stanchezza del vivere, il desiderio struggente di abbandono nelle braccia di quegli idoli di celluloide che tanto avevano popolato la sua giovinezza."}
{"id": "1811677", "revid": "237256", "url": "https://it.wikipedia.org/wiki?curid=1811677", "title": "Scala di Rosiwall", "text": ""}
{"id": "1811681", "revid": "1243", "url": "https://it.wikipedia.org/wiki?curid=1811681", "title": "Ferrovia Acqui Terme-Ovada-Genova", "text": ""}
{"id": "1811685", "revid": "1573940", "url": "https://it.wikipedia.org/wiki?curid=1811685", "title": "Cornularia cornucopiae", "text": "Cornularia cornucopiae () \u00e8 un ottocorallo alcionaceo della famiglia Cornulariidae, endemico del mar Mediterraneo.\nDescrizione.\nForma colonie aderenti al substrato tramite stoloni molto ramificati da cui sporgono i polipi, di colore biancastro, alti circa un centimetro e di pochi millimetri di larghezza, avvolti alla base da un piccolo calice corneo, di colore giallastro, bruno chiaro o beige, da cui deriva il nome. I polipi sono privi di scleriti e hanno otto piccoli tentacoli, ciascuno portante da 14 a 18 paia di pinnule.\nBiologia.\nQuesta specie manca di esemplari maschili e pu\u00f2 riprodursi solo asessualmente, per partenogenesi o per distacco di una parte di colonia originaria.\nDistribuzione e habitat.\nLa specie \u00e8 endemica del mar Mediterraneo. In Italia \u00e8 comune nel mar Ligure, nel Tirreno meridionale e nell'Adriatico centro-settentrionale.\nFrequente su fondali rocciosi esposti alla corrente, sino a 25 m di profondit\u00e0."}
{"id": "1811686", "revid": "1573940", "url": "https://it.wikipedia.org/wiki?curid=1811686", "title": "Cornularia", "text": "Cornularia \u00e8 un genere di ottocoralli appartenenti all'ordine Alcyonacea. \u00c8 l'unico genere della famiglia Cornulariidae.\nDescrizione.\nIl genere \u00e8 caratterizzato dalla presenza di uno strato esterno di chitina che forma una sorta di teca attorno al polipo.\nDistribuzione e habitat.\nIl genere comprende due specie con areale disgiunto: \"Cornularia\u00a0cornucopiae\" \u00e8 endemica del mar Mediterraneo, mentre \"Cornularia\u00a0capoi\" \u00e8 diffusa nelle acque del Sudafrica.\nTassonomia.\nComprende le seguenti specie:"}
{"id": "1811687", "revid": "21880", "url": "https://it.wikipedia.org/wiki?curid=1811687", "title": "Cornulariidae", "text": ""}
{"id": "1811688", "revid": "1573940", "url": "https://it.wikipedia.org/wiki?curid=1811688", "title": "Stolonifera", "text": "Gli Stoloniferi (Stolonifera ) sono un sottordine di coralli alcionari.\nDescrizione.\nComprende specie coloniali, con polipi uniti basalmente da stoloni che possono fondersi a formare nastri o sottili membrane. Abitualmente partecipano alla costruzione delle barriere coralline attraverso il deposito di incrostazioni di calcite, sebbene non possiedano uno scheletro calcitico. La maggior parte delle specie di questo sottordine hanno un mesentere poco sviluppato e quindi non sono adatte a catturare le prede. La loro dieta \u00e8 fotosintetica, grazie alle zooxantelle simbionti, e attraverso l'assorbimento di materia organica disciolta in acqua.\nDistribuzione e habitat.\nIl sottordine Stolonifera ha una distribuzione cosmopolita, essendo presente in tutti gli oceani e a tutte le latitudini.\nTassonomia.\nComprende le seguenti famiglie:"}
{"id": "1811694", "revid": "641883", "url": "https://it.wikipedia.org/wiki?curid=1811694", "title": "Fen-phen", "text": "Il fen-phen \u00e8 una associazione di due farmaci ad azione anoressizzante: fenfluramina e fentermina. La specialit\u00e0 medicinale \u00e8 stata fino al 1998 prescritta come terapia dell'obesit\u00e0, soprattutto da medici statunitensi, prima che fosse ritirata dal commercio in seguito alla segnalazione di gravi reazioni avverse a carico delle valvole cardiache. In Italia erano disponibili in commercio i due farmaci ma non come associazione."}
{"id": "1811695", "revid": "1282260", "url": "https://it.wikipedia.org/wiki?curid=1811695", "title": "Gold standard (medicina)", "text": "In medicina, gold standard (o standard di riferimento) \u00e8 l'esame diagnostico pi\u00f9 accurato per confermare un determinato dubbio diagnostico, al quale ogni altro esame (e soprattutto ogni altro \"nuovo\" esame) deve rapportarsi per avere validit\u00e0 diagnostica.\nIn medicina il \"gold standard\" \u00e8 quasi sempre l\u2019esame istologico, mentre le tecniche di diagnosi per immagini (come la TC e la RM) hanno un'accuratezza inferiore. Nonostante ci\u00f2 il test istologico soffre delle medesime : il confine tra situazione patologica e situazione fisiologica non \u00e8 quasi mai ben netto, definito. Questo comporta l'esistenza, anche per il \"gold standard\", di falsi positivi e falsi negativi che ne inficiano l'accuratezza."}
{"id": "1811703", "revid": "287204", "url": "https://it.wikipedia.org/wiki?curid=1811703", "title": "Ippodromo del Casalone", "text": "L'ippodromo del Casalone \u00e8 un impianto sportivo situato nella parte meridionale della citt\u00e0 di Grosseto. La sua ubicazione \u00e8 all'inizio della strada provinciale per Principina a Mare, nell'omonima zona della citt\u00e0.\nL'impianto venne costruito nel 1925 per far fronte al crescente interesse della cittadinanza grossetana per l'equitazione e le gare di ippica; per la realizzazione dell'ippodromo fu scelta l'area a sud della citt\u00e0, non lontana dalla Fattoria di Gorarella della famiglia Ricasoli che, fino ad allora, era il luogo in cui si svolgevano le gare e le rassegne legate a queste discipline sportive.\nIl 25 agosto 1990, la struttura fu teatro di una tragedia: il venticinquenne fantino Marco Paganini riport\u00f2 una grave caduta dal cavallo, finendo poi travolto dagli altri corridori e morendo dopo tre giorni di coma.\nCaratteristiche.\nL'impianto sportivo \u00e8 costituito da un campo ad ostacoli in erba per concorsi ippici, un anello di sabbia per addestramento siepi e trotto, un tondino di sabbia e sei diversi tipi di piste: una di sabbia, una per corse ad ostacoli e in siepi, una ovale piana in erba, una a forma di otto in erba con due diagonali doppie e una circolare lunga, una per corse primaverili e autunnali e una per corse estive in piano che viene usata quasi esclusivamente nelle ore notturne.\nEventi.\nPresso l'ippodromo del Casalone si svolgono prevalentemente le specialit\u00e0 di galoppo, trotto e sella, con eventi che si svolgono in notturna durante la stagione estiva; mediamente, si svolgono circa 60 corse all'anno. L'impianto, oltre alle tradizionali gare, ospita anche manifestazioni, rassegne ed esibizioni legate al cavallo maremmano.\nL'impianto \u00e8 gestito dalla Societ\u00e0 Maremmana Corse Cavalli S.p.A."}
{"id": "1811704", "revid": "1784938", "url": "https://it.wikipedia.org/wiki?curid=1811704", "title": "Id\u00e9ologues", "text": "Gli id\u00e9ologues (ideologi), nella Francia tra la fine del XVIII e l'inizio del XIX secolo, furono un eterogeneo gruppo di intellettuali - giuristi, matematici, filosofi, medici, tecnici e insegnanti - legati alla cultura illuminista, successori dei \"philosophes\", che si posero come guida morale dei circoli culturali dopo la scomparsa, nel periodo 1755-1789, dei principali esponenti dell'illuminismo storico (Voltaire, Montesquieu, Diderot, Rousseau, d'Alembert, d'Holbach ecc., chiamati appunto \"philosophes\"). Tra i principali de Tracy, Cabanis, Condorcet, Roederer, de Volney, Madame de Sta\u00ebl, Jean-Baptiste Say, Cambac\u00e9r\u00e8s, Bailly, Naigeon, Marat e Siey\u00e8s. Molti di essi furono politicamente attivi durante la Rivoluzione francese, specialmente durante il Direttorio.\nQuadro storico.\nNel 1793, la Convenzione nazionale francese scioglie tutte le accademie e, due anni pi\u00f9 tardi, il Direttorio istituisce un unico Istituto di Francia articolato in classi corrispondenti alle varie scienze.\nAl suo interno erano intellettuali che perseguivano ideali politici miranti a un riformismo su base laica e anti-autoritaria e contrari, pertanto, al fanatismo e al dispotismo. Particolarit\u00e0 delle loro ricerche era l'analisi dei fenomeni mentali e sensoriali. Alcuni erano moderati e sostenitori della monarchia costituzionale o dei girondini, altri aderirono alle politiche giacobine e montagnarde. Dopo la caduta di Robespierre, gli ideologi in attivit\u00e0 supportarono i termidoriani e il Direttorio, in seguito Napoleone fino a che lui li mise da parte o diede loro incarichi esterni alla politica, specie dopo il Concordato del 1801 con cui il Consolato, poi divenuto Impero, ricominci\u00f2 ad intessere nuovamente rapporti diplomatici tra la Francia e la Chiesa cattolica.\nUfficialmente la \"Soci\u00e9t\u00e9 des id\u00e9ologues\" nacque solo nel 1795, sotto il Direttorio, come un \"club\" di ispirazione materialista e antiteista, anche se gi\u00e0 in precedenza aveva fatto sentire la sua influenza, accogliendo nel proprio ambito anche credenti anticlericali e favorevoli alla secolarizzazione. Fu nel periodo direttoriale e consolare che l'influenza degli ideologi, forte nei primi anni rivoluzionari ma poi sostituita dal revival del rousseauismo, fu al suo apice. Essi si impegnarono particolarmente nel mantenere una Repubblica moderata, laica e secolarizzata, borghese e ostile ai tentativi realisti o neogiacobini.\nEsponenti, in senso lato, del gruppo degli ideologi furono il conte Antoine-Louis-Claude Destutt de Tracy, Pierre Jean Georges Cabanis, il marchese Nicolas de Condorcet, Pierre-Louis Roederer, Constantin-Fran\u00e7ois de Chasseb\u0153uf de Volney, Madame de Sta\u00ebl (Germaine Necker), Jean-Baptiste Say, Jean-Jacques R\u00e9gis de Cambac\u00e9r\u00e8s e l'abate Emmanuel Joseph Siey\u00e8s, quest'ultimo considerato, sebbene pi\u00f9 moderato di Robespierre e Marat, uno dei teorici della Rivoluzione francese assieme a Marat.\nVi furono tra essi anche enciclopedisti che avevano collaborato con Diderot (Condorcet, Naigeon, Cabanis...), molti dei quali aderirono alla Rivoluzione (alcuni vi perderanno la vita, come Condorcet e Bailly durante il regime del Terrore) e al successivo regime napoleonico, spostandosi per\u00f2 a volte sulle posizioni culturali del romanticismo e politicamente moderate. Tra gli ideologi Siey\u00e8s in particolare, nonostante i suoi trascorsi rivoluzionari, fu gradito al Bonaparte che lo nomin\u00f2 conte dell'Impero; fu l'unico a mantenere una posizione politica importante durante l'et\u00e0 napoleonica, assieme a Cambac\u00e9r\u00e8s.\nTra gli italiani che vivevano a Parigi, Giulia Beccaria (figlia di Cesare) e il suo giovane figlio Alessandro Manzoni frequentarono, nei primissimi anni del XIX secolo, i circoli culturali legati agli ideologi.\nNella Restaurazione francese, gli ideologi superstiti confluirono politicamente nei liberali dottrinari.\nLe critiche di Napoleone.\nDopo il colpo di Stato del 18 brumaio di Bonaparte - che si far\u00e0 incoronare imperatore cinque anni dopo, dando vita al Primo Impero francese - la situazione delle Accademie non muta.\nNegli anni seguenti Bonaparte potenzia l'Istituto di Francia nei suoi rami tecnico-scientifici necessari allo sviluppo industriale francese, diffidando invece della filosofia, considerata fonte di divisioni e polemiche.\nNel 1801, Bonaparte proclama il cattolicesimo religione della maggioranza dei francesi, in accordo con papa Pio VII.\nNel 1802 istituisce la censura e il controllo sulla stampa.\nNel 1803 decide di chiudere la classe di scienze morali e politiche dell'Institut considerando l'inutilit\u00e0 delle astratte teorie degli ideologi per lo sviluppo civile ed economico della Francia.\nGli ideologi, quasi tutti politicamente partecipi delle vicende rivoluzionarie, furono successivamente considerati da Napoleone Bonaparte, nel momento della sua assunzione al potere assoluto, dottrinari sostenitori di idee astratte, dediti ad un'inutile e vuota speculazione.\nIl significato originario del termine ideologia, usato per la prima volta da Antoine-Louis-Claude Destutt de Tracy come metodo del corretto ragionare, discorso razionale sulle idee, con Napoleone , che non aveva pi\u00f9 bisogno di atteggiarsi a sostenitore delle idee illuministe di questi filosofi, progressisti atei e razionalisti, dei quali si era servito agli inizi della sua carriera politica, assunse, in un suo discorso del 1812, un significato del tutto negativo:\nGi\u00e0 nel 1803 in un colloquio con Fran\u00e7ois-Ren\u00e9 de Chateaubriand (riportato dal poeta d scrittore cattolico nelle sue memorie, incentrato sul cristianesimo (dopo il Concordato del 1801) Napoleone aveva criticato gli ideologi.\nIl pensiero.\nLa fisiologia della \"spiritualit\u00e0\" dell'uomo.\nQuasi tutti questi filosofi erano soliti riunirsi nel salotto di Madame Helvetius prendendo a modello delle loro teorie il pensiero di Claude-Adrien Helv\u00e9tius e di Condillac (unito in parte a quello di Diderot, d'Alembert, d'Holbach) e alla riflessione materialista sull'uomo di La Mettrie, che forniva loro la base di una gnoseologia sensista applicata alla ricerca della formazione delle idee (da qui il nome che essi si danno di ideologi) e ai pi\u00f9 diversi campi della morale e della politica.\nGli ideologi abbandonano le teorie \"metafisiche\" (come il deismo o la ricerca della causa prima anche nel materialismo) dei \"philosophes\" della generazione illuministica precedente la loro, giudicandole dei \"romans\", dei romanzi, delle fantasticherie non comprovate dall'esperienza e dal buon senso. In questo senso essi sono anticipatori del positivismo.\nLa concretezza \u00e8 il loro principio ispiratore che li porta ad identificare nella fisiologia quanto finora era stato considerato patrimonio della spiritualit\u00e0.\nEssi pensano che la stessa struttura fisica dell'uomo e le alterazioni che pu\u00f2 avere, patologiche o meno, possano modificare il \"morale\", com'essi dicono, cio\u00e8 le passioni, l'intelligenza, il carattere ecc.\nQueste loro teorie, originate da un materialismo di base, essi stessi non pretendono per\u00f2 che abbiano un carattere di validit\u00e0 generale ma vengono ritenute sostenibili sempre nell'ambito di particolari e specifici aspetti.\nLa loro non vuol essere una teoria universale dell'uomo ma l'analisi empirica di alcuni suoi aspetti particolari.\nIl metodo statistico.\nAltro campo d'indagine degli ideologues \u00e8 quello riguardante la societ\u00e0 nei suoi aspetti relativi al suo sviluppo, alle sue modifiche, ai suoi fenomeni statisticamente osservati nelle loro ricorrenze.\nCondorcet per primo analizzer\u00e0 i fenomeni sociali secondo un'impostazione matematica ottenendone leggi di tendenza, aspetti di probabilit\u00e0 sulla importanza di certi fenomeni e sulla ripetitivit\u00e0 di altri.\nIl metodo statistico matematico viene esteso all'economia politica, con studi approfonditi sui processi di industrializzazione in Francia, alla medicina, alla morale e alla politica.\nGli ideologi rifiutano ogni considerazione metafisica e ritengono che il metodo scientifico, che ha gi\u00e0 dimostrato la sua validit\u00e0 nel campo dei fenomeni naturali, sia anche il migliore per l'analisi delle scienze sociali e degli aspetti dell'uomo e per conseguire, non solo una conoscenza basata sui fatti ma anche una previsione certa e un dominio dei fenomeni umani sottraendoli definitivamente alle declamazioni e descrizioni retoriche e alla incertezza propria dei \"philosophes\".\nLa morale.\nNell'economia il teorico di riferimento per la maggioranza degli ideologi \u00e8 il liberale britannico Adam Smith le cui teorie vengono estese anche alla morale concepita utilitaristicamente (sul modello di Jeremy Bentham) in termini contrapposti di bene-male e sul conseguimento del fine materiale della massima felicit\u00e0 della societ\u00e0. La politica \u00e8 la capacit\u00e0 di mettere in atto questo obiettivo sulla base di quei presupposti.\nGli ideologi presenti nelle istituzioni culturali quali la \"Societ\u00e0 degli osservatori dell'uomo\" e l'\"Istituto di Francia\" ritengono utili ai loro fini anche lo studio etnografico dei popoli o attraverso lo studio di resoconti di viaggio o tramite indagini dirette condotte sul campo."}
{"id": "1811706", "revid": "1917962", "url": "https://it.wikipedia.org/wiki?curid=1811706", "title": "XXL (Myl\u00e8ne Farmer)", "text": "XXL \u00e8 il primo singolo del album \"Anamorphos\u00e9e\" della cantautrice francese Myl\u00e8ne Farmer, pubblicato il 19 settembre 1995.\nIl singolo segna il ritorno della cantautrice sulla scena dopo l'insuccesso del film di Laurent Boutonnat, \"Giorgino\".\nLa traccia \u00e8 una canzone pop-rock accompagnata da un assolo di chitarra che costituisce la caratteristica principale della canzone. \u00c8 ad oggi una delle canzoni pi\u00f9 apprezzate e conosciute di Myl\u00e8ne Farmer.\nNel videoclip della canzone, diretto da Marcus Nispel, la Farmer \u00e8 attaccata davanti ad una locomotiva che si muove nel paesaggio californiano.\nIl singolo ha venduto circa 120.000 copie ed \u00e8 il terzo singolo della carriera della Farmer ad arrivare al primo posto nelle classifiche francesi."}
{"id": "1811713", "revid": "1543377", "url": "https://it.wikipedia.org/wiki?curid=1811713", "title": "Maestro di Tavarnelle", "text": "Si tratta di un anonimo pittore di stile ghirlandaiesco che prende il nome di Maestro di Tavarnelle dal dipinto raffigurante una \"Sacra Conversazione\" che ora \u00e8 esposto nel Museo di Arte Sacra a Tavarnelle Val di Pesa. Alcuni critici lo ritengono un allievo e poi anche un collaboratore di Filippino Lippi. Da questa ipotesi deriva anche una seconda ipotesi riguardo al suo vero nome. Viene infatti identificato con Niccol\u00f2 Cartoni che fu un assistente di Filippino alla fine del secolo XV.\nTra le opere che la critica attribuisce al pittore vi sono dipinti prevalentemente di soggetto sacro e mitologico, oggi esposti in vari musei e collezioni private d'Europa e d'America.\nSecondo Federico Zeri, che accettava solo in parte le attribuzioni di gran parte della critica, il Maestro di Tavarnelle potrebbe avere un'origine francese e un diverso pseudonimo, ovvero quello di Maestro dei Cassoni Campana.\nQuanto al catalogo dell'artista Federico Zeri, concorda con gli altri critici solo su alcuni dipinti, fra i quali si segnala la pala con i \"Santi Antonio Abate, Sebastiano e Rocco\" del Museo di San Casciano a San Casciano in Val di Pesa e i Cassoni della collezione Campana."}
{"id": "1811720", "revid": "1086846", "url": "https://it.wikipedia.org/wiki?curid=1811720", "title": "Atalanta Bergamasca Calcio 1942-1943", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1942-1943.\nStagione.\nLa stagione 1942-1943 \u00e8 l'ultima prima della sospensione dovuta alla seconda guerra mondiale. L'Atalanta ottiene un ottimo nono posto (a pari merito con la e ) condito dalle vittorie contro il \"Grande Torino\" (1-0) (dominatore di quegli anni), contro il Milano in trasferta (1-0) e contro la campione in carica (2-1).\nSulla panchina degli orobici c'\u00e8 ancora J\u00e1nos Nehadoma; a sopperire le partenze di uomini importanti come Fabbri e Gaddoni (ceduti entrambi all'Ambrosiana) arriva dal G\u00e8 che realizzer\u00e0 12 goal in 28 partite.\nIn Coppa Italia l'Atalanta viene eliminata agli ottavi di finale dal , dopo che nel turno precedente aveva estromesso il Liguria.\nOrganigramma societario.\nArea direttiva\nArea tecnica\nArea sanitaria"}
{"id": "1811722", "revid": "106908", "url": "https://it.wikipedia.org/wiki?curid=1811722", "title": "Gonin", "text": ""}
{"id": "1811725", "revid": "729019", "url": "https://it.wikipedia.org/wiki?curid=1811725", "title": "Renault Nepta", "text": "La Renault Nepta \u00e8 un'autovettura concept car stata presentata dalla casa automobilistica Renault, al Mondiale dell'Automobile 2006.\nContesto.\nLa macchina, in versione cabriolet, \u00e8 dotata di un motore twin turbo a benzina V6 con una cilindrata di 3,5 litri ed \u00e8 stata dichiarata una velocit\u00e0 massima di circa 310 km/h.\nDella vettura esposta non vi \u00e8 stata in seguito nessuna evoluzione in modelli di serie."}
{"id": "1811726", "revid": "117721857", "url": "https://it.wikipedia.org/wiki?curid=1811726", "title": "Strumenti di misura per grandezze elettriche", "text": "Gli strumenti di misura delle grandezze elettriche si possono suddividere in base al principio di funzionamento e in base al tipo di corrente presente nel circuito da misurare.\nUnit\u00e0 misurata.\nElenchiamo alcuni di questi strumenti:\nStruttura.\nGli strumenti indicatori analogici possiedono un equipaggio mobile che, quando \u00e8 attraversato dalla corrente elettrica \u00e8 sollecitato da una coppia motrice che dipende dal valore dalla corrente medesima e da una coppia antagonista, che si oppone alla coppia motrice, e che cresce in funzione dall'angolo di deviazione. Quando si raggiunge l'equilibrio tra le due coppie (coppia motrice e coppia resistente) l'equipaggio mobile (indicatore) si arresta e la deviazione raggiunta (l'angolo che l'indicatore ha percorso) \u00e8 una funzione univoca del valore della grandezza che si voleva misurare. Per cui gli strumenti indicatori sono muniti di una scala graduata in vario modo (scala uniforme, scala uniforme a zero centrale, scala quadratica, scala ticonica, ecc.) sulla quale si pu\u00f2 leggere direttamente il valore della grandezza da misurare.\nIn verit\u00e0, se fossero costruiti nel modo appena descritto l'indice oscillerebbe tra il valore 0 (zero) ed il doppio del valore che lo strumento deve segnare, e per attrito (molto lentamente) le oscillazioni persistenti andrebbero piano piano a sparire. Per cui bisogna trovare un metodo per dissipare molto velocemente questa energia di movimento (energia cinetica) che possiede l'equipaggio mobile. Il metodo pi\u00f9 efficiente consiste nel collegare all'equipaggio mobile uno smorzatore ad aria o elettromagnetico.\nStrumenti magnetoelettrici (correnti continue).\nGli strumenti magnetoelettrici (o elettromeccanici) consistono in una bobina di filo conduttore immersa in un campo magnetico prodotto da un magnete permanente. Nello spazio interno alla bobina \u00e8 collocato un nucleo di ferro dolce con lo scopo di creare un piccolo intraferro, di spessore costante, indipendente dalla rotazione della bobina. Questo scopo viene raggiunto anche grazie alla sagomatura del magnete permanente (vedi figura). Quando una corrente scorre nella bobina, si genera su di essa, una coppia motrice direttamente proporzionale alla corrente elettrica medesima.\nAlla coppia motrice si oppone una coppia antagonista, creata dalla reazione elastica di una adeguata molla, direttamente proporzionale all'angolo di deviazione dell'equipaggio mobile (o, nel caso di strumenti molto sensibili, dalla torsione del filo di sospensione della bobina mobile). Attraverso tali molle (una sopra la bobina, l'altra al di sotto) circola la corrente che attraversa l'equipaggio mobile dello strumento. Solidale all'equipaggio mobile (bobina) c'\u00e8 una lancetta indicatrice con sotto una scala graduata. Alla condizione di equilibrio tra le due coppie, quella motrice e quella antagonista, l'equipaggio mobile si arresta e la deviazione raggiunta \u00e8 una funzione direttamente proporzionale alla corrente che transita nell'equipaggio mobile. Per questo motivo costruttivo la scala di misura \u00e8 di tipo \"uniforme\".\nSe si inverte il verso della corrente che attraversa la bobina, si inverte anche il verso della coppia motrice. Se questo strumento viene attraversato da una corrente alternata l'equipaggio mobile osciller\u00e0 leggermente nella posizione di assenza di corrente visto che la coppia motrice, anch'essa alternata, sar\u00e0 di valore medio nullo.\nPer questo motivo gli strumenti magnetoelettrici non sono utilizzabili per correnti alternate, e per funzionare correttamente con le correnti continue necessitano della segnatura di entrata dello strumento. Se esiste la necessit\u00e0 di avere uno strumento da inserire in un circuito dove il verso della corrente continua si pu\u00f2 invertire bisogna utilizzare uno strumento a \"zero\" centrale, in modo che la lancetta indicatrice possa deviare sia a destra che a sinistra senza che lo strumento medesimo subisca dei danni. Uno strumento del genere pu\u00f2 avere una portata massima (la massima corrente transitabile) di poche decine di milliampere (millesimi di ampere).\nQuesto strumento \u00e8 quasi insensibile alle perturbazione di campi elettrici e magnetici esterni, visto che il magnete permanente possiede un campo di intensit\u00e0 decisamente elevata. Sono abbastanza sensibili alle variazioni termiche; per ovviare (o meglio ridurre a livelli accettabili in base alla classe dello strumento) a questo difetto si aggiunge in serie all'equipaggio mobile una resistenza addizionale (in serie allo strumento, ma dentro la custodia dello stesso) di manganina, in modo che la resistenza totale (resistenza della bobina e delle due molle pi\u00f9 la resistenza della manganina) vari poco al variare della temperatura. In questi strumenti la coppia di smorzamento si ottiene, in genere, grazie al campo elettromagnetico (legge di Lenz) che si genera nel telaio portabobina oppure nella bobina stessa.\nStrumenti elettromagnetici (Correnti continue ed alternate).\nGli strumenti elettromagnetici sono basati sulle forze che si esercitano tra una bobina, attraversata da una corrente elettrica, ed un piccolo pezzo di ferro dolce sagomato. In pratica, all'interno dello strumento, esiste una bobina fissa e l'equipaggio mobile \u00e8 costituito da un piccolo pezzo di ferro magnetico rigidamente fissato all'asse dello strumento.\nQuesti strumenti sono comunemente chiamati, per la loro caratteristica costruttiva, strumenti \"a ferro mobile\", visto che l'ago dello strumento \u00e8 rigidamente fissato ad un piccolo nucleo di ferro.\nLa coppia motrice dello strumento dipende dal prodotto di due grandezze, la prima grandezza \u00e8 la corrente che circola nella bobina, la seconda grandezza \u00e8 il campo magnetico generato dal pezzo metallico presente. Visto che comunque anche la seconda grandezza (il campo magnetico generato dal pezzo metallico) \u00e8 generato dalla corrente che circola nello strumento, la coppia motrice risulta proporzionale al quadrato della corrente che circola nello strumento, motivo per cui la scala dello strumento \u00e8 di tipo quadratico (divisioni molto fitte all'inizio scala e abbastanza rade verso il finescala). Sagomando opportunamente i vari elementi in gioco si pu\u00f2 rendere la scala dello strumento abbastanza vicina a una scala uniforme.\nSe lo strumento viene attraversato da una corrente alternata la coppia motrice varia con i quadrati dei valori istantanei, ma alle frequenze industriali (da 42\u00a0Hz a 60\u00a0Hz) il sistema mobile non \u00e8 in grado di seguire le rapidissime variazioni della coppia, per cui l'asse dello strumento si posizioner\u00e0 sul valore della coppia media. Cio\u00e8 nella media dei valori istantanei della corrente. In definitiva l'elongazione dello strumento dipender\u00e0 dal quadrato del valore efficace della corrente che lo attraversa. Per i motivi costruttivi appena elencati questi strumenti risentono della variazione di frequenza e vanno tarati con una taratura empirica alla frequenza di utilizzo.\nLa coppia antagonista di questi strumenti pu\u00f2 essere generata da una coppia di molle, ma pu\u00f2 essere utilizzata anche la gravit\u00e0 terrestre applicata al pezzo di ferro mobile fissato eccentricamente all'asse dello strumento. Questi strumenti sono usati soprattutto negli indicatori da pannello visto la non grande precisione. Sono per\u00f2 molto economici e se ben costruiti, possono essere iscritti nella classe 0,5 (pi\u00f9 la classe dello strumento \u00e8 piccola, pi\u00f9 lo strumento \u00e8 preciso). La coppia di smorzamento si ottiene, in genere, con smorzatori ad aria.\nGli strumenti elettromagnetici si dividono in due grandi categorie:\nStrumenti elettromagnetici ad attrazione.\nGli strumenti elettromagnetici ad attrazione sono costituiti da una bobina molto schiacciata (che pu\u00f2 essere composta anche da una sola spira) che attrae un piccolo pezzo di ferro al suo interno. Per questo motivo questi strumenti non sono molto precisi e vanno utilizzati solamente nella posizione prevista dal costruttore.\nStrumenti elettromagnetici a repulsione.\nGli strumenti elettromagnetici a repulsione sono costituiti da una bobina cilindrica dove al suo interno \u00e8 meccanicamente fissato un pezzo di ferro aderente alla bobina medesima. Parzialmente contrapposto a questo pezzo di ferro c'\u00e8 un altro pezzo di ferro che \u00e8 libero di muoversi (ruotare) che \u00e8 solidale all'asse dello strumento. Al passaggio della corrente elettrica nella bobina, il pezzo di ferro fissato alla bobina si magnetizza, ma si magnetizza anche il pezzo di ferro solidale all'asse della bobina. I due pezzi di ferro si magnetizzano in modo uguale (nel solito senso) per cui vanno a respingersi. Il pezzo di ferro libero di ruotare provoca la deviazione dell'asse dello strumento.\nStrumenti elettrodinamici (Correnti continue ed alternate).\nGli strumenti elettrodinamici si basano sul principio delle interazioni esistenti tra due circuiti percorsi da correnti elettriche.\nQuesto tipo di strumento \u00e8 costituito da due bobine: una fissa ed una mobile. La bobina fissa \u00e8 un po' pi\u00f9 grande rispetto alla bobina mobile in modo che la bobina mobile si possa muovere all'interno di quella fissa. In realt\u00e0 la bobina fissa si compone di due bobine fisse, identiche tra loro, e leggermente separate tra loro. Al centro, nello spazio tra le due bobine, \u00e8 presente l'asse dell'equipaggio mobile sul quale si trova l'ago dello strumento.\nAl passaggio della corrente nelle due bobine fisse si genera una coppia motrice sulla bobina mobile (si genera anche un'altrettanta coppia sulla bobina fissa) che \u00e8 pressoch\u00e9 proporzionale al prodotto delle due correnti elettriche. Questa dipendenza tra la coppia motrice ed il prodotto delle correnti non \u00e8 perfettamente proporzionale perch\u00e9 dipende anche dall'angolo con cui il campo magnetico, generato dalla bobina fissa, incontra i fili che compongono la bobina mobile. Tale angolo non \u00e8 sempre identico, anche se non si discosta mai troppo da un angolo retto. Questo fatto crea uno strumento che possiede una scala pressoch\u00e9 di tipo quadratico ma nonostante tutto (visto che l'angolo tra il campo magnetico e la bobina mobile non \u00e8 rigorosamente fisso al variare del movimento dell'equipaggio mobile) necessita di una taratura di tipo empirico.\nIl principio di funzionamento rimane identico anche se le correnti circolanti sono correnti alternate. Se facciamo circolare due correnti elettriche alternate avremo una coppia motrice alternata, di frequenza doppia rispetto alle correnti che l'hanno generata, e data dal prodotto istantaneo delle due correnti. L'equipaggio mobile ha troppa inerzia alle frequenze industriali (da 42\u00a0Hz a 60\u00a0Hz) per poter seguire questa coppia alternata per cui si posizioner\u00e0 sul valore della coppia media.\nSenza entrare troppo nei calcoli (anche se sono molto semplici) la coppia motrice sar\u00e0 data da una costante moltiplicato la corrente elettrica che attraversa la bobina mobile, moltiplicato la corrente elettrica che attraversa la bobina fissa, moltiplicato il coseno dell'angolo tra le due correnti elettriche. La coppia antagonista \u00e8 data da due molle o, nel caso di strumenti molto sensibili, dalla torsione del filo di sospensione della bobina mobile. Uno strumento cos\u00ec costruito risulta possedere una coppia motrice molto piccola e perci\u00f2 lo strumento risulta molto sensibile e molto influenzabile dai campi magnetici esterni (compreso quello terrestre) ed elettrici esterni (compreso quello creato dagli stessi fili del circuito in prova).\nPer poter ridurre queste influenze, l'utilizzatore dovr\u00e0 avere molta cura nel montaggio del circuito elettrico e deve avere anche molta esperienza. Questi sono degli strumenti di grande pregio perch\u00e9 la coppia motrice, nonostante sia molto piccola, \u00e8 praticamente proporzionale al prodotto delle due correnti e dal coseno dell'angolo di sfasamento.\nQuesti strumenti sono ideali per misurare correnti elettriche alternate e possono essere utilizzati anche per misurare correnti elettriche continue, sebbene per queste ultime occorra sempre preferire gli strumenti magnetoelettrici.\nStrumenti ferrodinamici.\nPer creare una coppia molto pi\u00f9 grande e uno strumento molto pi\u00f9 robusto sotto il profilo meccanico ed anche insensibile ai campi esterni le bobine possono essere avvolte intorno a dei nuclei di ferro speciale: gli strumenti cos\u00ec costruiti vengono comunemente chiamati strumenti ferrodinamici.\nQuesto artificio provoca un errore, dovuto a fenomeni di isteresi nel ferro, che non garantisce pi\u00f9 la perfetta proporzionalit\u00e0 tra corrente elettrica e campo magnetico da essa generato. Inoltre, bench\u00e9 questi strumenti possiedano una coppia anche se le correnti elettriche circolanti sono continue, gli errori introdotti dalla magnetizzazione residua del ferro presente nel nucleo ne rendono sconsigliabile l'uso per la misurazione di tale tipo di corrente.\nStrumenti termici (Correnti continue ed alternate).\nGli strumenti termici si suddividono in due grandi famiglie.\nPrincipio di funzionamento degli strumenti a dilatazione termica.\nNegli strumenti a dilatazione termica un filo conduttore (resistore) si riscalda per effetto Joule grazie ad una corrente che lo percorre. Il calore generato nel resistore, che \u00e8 proporzionale al quadrato della corrente che lo attraversa, va a riscaldare una spirale bimetallica. La spirale, essendo formata da due metalli aventi coefficiente di dilatazione termica diversi l'uno dall'altro, con l'aumentare della temperatura, per effetto del calore generato dal resistore, si deforma determinando la deviazione dell'indice dello strumento.\nUno strumento cos\u00ec congegnato \u00e8 molto sensibile alle variazioni termiche ambientali. Per renderlo insensibile alle variazioni termiche ambientali si installa, sull'asse dello strumento, una nuova spirale bimetallica, identica alla precedente, e avvolta in senso contrario. In questo modo abbiamo, sull'asse dello strumento, due spirali bimetalliche, la prima riscaldata dal resistore, la seconda \u00e8 invece tenuta alla temperatura ambiente. Uno strumento cos\u00ec costruito \u00e8 completamente insensibile ai campi elettrici, ai campi magnetici e alle variazioni termiche.\nGli strumenti a dilatazione termica possiedono, in genere, una coppia motrice abbastanza grande, Questo fatto viene sfruttato per poter collegare all'indicatore dello strumento un \"indicatore di massima\". Questo nuovo indicatore consiste in una lancetta supplementare che viene trascinata dall'indicatore vero e proprio; quando l'indicatore torna indietro, l'indicatore di massima rimane fermo nella posizione raggiunta fintanto che non viene volutamente riportato indietro con un apposito tasto comandato manualmente.\nPrincipio di funzionamento degli strumenti a termocoppia o termoelettrici.\nGli strumenti a termocoppia si possono suddividere in due grandi famiglie.\nGli \"strumenti a termocoppia a riscaldamento diretto\" sono concettualmente costruiti da un milliamperometro magnetoelletrico (vedi amperometri magnetoelettrici) e da una coppia termoelettrica riscaldata dalla corrente che attraversa un adeguato conduttore. La coppia termoelettrica \u00e8 saldata sul conduttore medesimo. Al passaggio della corrente si genera, sulla saldatura, un aumento di temperatura e tra i due capi della coppia termoelettrica conseguentemente si genera una tensione continua misurabile con un milliamperometro magnetoelettrico.\nGli \"strumenti a termocoppia a riscaldamento indiretto\" sono concettualmente identici agli strumenti a termocoppia a riscaldamento diretto, differendosi da questi per il fatto che la termocoppia non \u00e8 saldata sul filo che si scalda. La termocoppia \u00e8 riscaldata per conduzione termica o per irraggiamento termico.\nQuesti strumenti a termocoppia sono tarati in modo empirico e sono ideali per misurare (visto la grande sensibilit\u00e0 degli strumenti magnetoelettrici) anche correnti ad alta frequenza. Nel caso si debba misurare una corrente ad alta frequenza \u00e8, per\u00f2, molto meglio utilizzare gli amperometri a termocoppia a riscaldamento indiretto perch\u00e9 la capacit\u00e0 parassita dello strumento \u00e8 inferiore.\nTutti gli strumenti a termocoppia non possono sopportare nessun sovraccarico, visto la gi\u00e0 grande temperatura della termocoppia.\nStrumenti elettrostatici (Correnti continue ed alternate).\nGli strumenti elettrostatici si basano sul principio delle forze elettrostatiche che si manifestano tra le armature metalliche sottoposte a una differenza di potenziale.\nCome \u00e8 facile capire questi strumenti sono essenzialmente dei misuratori di tensione (voltmetri), ma con opportuni artifici si possono costruire anche amperometri (questo impiego, se pur fattibile sotto il profilo teorico, \u00e8 nella pratica rarissimo) e wattmetri (anche questo impiego \u00e8 molto raro). Vediamo, in linea di principio, come si possono costruire.\nSono essenzialmente costituiti da una coppia di armature metalliche, di forma e dimensioni opportune, affacciate tra di loro. Un'armatura \u00e8 fissa e costituisce l'equipaggio fisso, l'altra \u00e8 libera di muoversi, rispetto alla precedente, ed \u00e8 l'equipaggio mobile. Su quest'ultima \u00e8, in varie modalit\u00e0, fissato l'indice dello strumento. L'armatura mobile si pu\u00f2 muovere, rispetto a quella fissa, con due movimenti diversi. Un movimento pu\u00f2 essere dato da una variazione di distanza tra le armature, un altro movimento pu\u00f2 essere dato da una variazione di superfici contrapposte. Indipendentemente da quale sia il movimento dell'armatura mobile rispetto a quella fissa le forze in gioco sono molto piccole, ed ovviamente lo strumento non \u00e8 molto sensibile (con una piccola variazione di tensione applicata, lo strumento ha una variazione ancor pi\u00f9 piccola). La coppia antagonista \u00e8 data da una opportuna coppia di molle o nel caso degli elettrometri dalla torsione del filo di sospensione. Possiede un grande pregio che, se sono utilizzati con tensioni continue, non hanno nessun assorbimento (passato il transitorio, \u00e8 un circuito aperto).\nNel caso siano utilizzati con tensioni alternate assorbono continuamente una corrente ma, visto che la loro capacit\u00e0 \u00e8 modesta, alle frequenze industriali (da 42\u00a0Hz a 60\u00a0Hz), il loro assorbimento \u00e8 veramente molto limitato.\nGli strumenti elettrostatici sono usati per due scopi principali.\nStrumenti elettronici (Correnti continue ed alternate).\nSono gli strumenti attualmente pi\u00f9 diffusi, dove si utilizzano circuiti integrati per la rilevazione e la visualizzazione su display o indice analogico del valore misurato.\nStrumenti ad Induzione (Correnti alternate).\nGli strumenti ad induzione si basano sul principio dell'induzione elettromagnetica.\nQuesti strumenti sono costituiti da tre elementi indispensabili:\nQuest'ultimo pu\u00f2 ruotare tra le espansioni polari dei due elettromagneti.\nSull'asse dei disco \u00e8 presente l'indice dello strumento e la molla che crea la coppia antagonista.\nI due elettromagneti fanno parte dell'equipaggio fisso dello strumento, il disco fa parte dell'equipaggio mobile dello strumento. Si osservi che\n\"Quando le bobine dei due elettromagneti sono percorsi da una corrente continua si genera un flusso magnetico continuo tra le espansioni polari dei due elettromagneti: non succede niente altro e quindi lo strumento non pu\u00f2 funzionare.\"\nQuando le bobine dei due elettromagneti sono percorsi da una corrente alternata si genera un flusso magnetico alternato tra le espansioni polari dei due elettromagneti. Questo flusso alternato crea sul disco di alluminio delle correnti elettriche alternate (correnti indotte) che si richiudono intorno al flusso che le ha generate. In realt\u00e0, il flusso magnetico alternato crea una tensione sul disco di alluminio, ed \u00e8 tale tensione che crea la corrente indotta nel disco di alluminio.\nLe interazioni tra la corrente indotta ed il flusso magnetico che l'ha generata sono sempre nulle, cio\u00e8 non creano nessuna coppia motrice. Invece la corrente indotta, che il primo elettromagnete ha creato sul disco, ed il flusso uscente dal secondo elettromagnete, interagiscono creando una coppia motrice. Esaminiamo tale situazione.\nUna parte della corrente indotta creata dal primo elettromagnete attraversa il flusso magnetico del secondo elettromagnete. La stessa identica azione avviene per la corrente indotta creata dal secondo elettromagnete ed il flusso magnetico del primo elettromagnete.\nSenza entrare troppo nei dettagli si pu\u00f2 dimostrare che sul disco di alluminio si generano due coppie motrici. Una prima coppia \u00e8 proporzionale al prodotto del flusso magnetico del primo elettromagnete moltiplicato la corrente indotta creata dal secondo elettromagnete moltiplicato il coseno del loro reciproco angolo di sfasamento. In modo analogo si crea una seconda coppia con i termini invertiti. Si noti che la seconda coppia motrice \u00e8 opposta alla prima coppia.\nLa coppia risultante \u00e8 data dalla diffezenza (o meglio dalla somma vettoriale) di queste due coppie motrici.\nIn conclusione si pu\u00f2 affermare che la coppia motrice totale agente sul disco \u00e8 proporzionale al prodotto dei due flussi moltiplicato il seno esistente tra loro. Da questo si deduce che la coppia \u00e8 massima quando i due flussi sono in quadratura (angolo di 90\u00ba) ed \u00e8 nulla quando i due flussi sono in fase tra loro (angolo di 0\u00ba).\nSe si inverte uno solo dei flussi si inverte la coppia motrice; se si invertono entrambi i flussi la coppia motrice non si inverte. Un grande vantaggio di questi strumenti \u00e8 che l'indice dello strumento ha la possibilit\u00e0 di ruotare di oltre 300\u00ba (in linea di principio non esiste limite, l'unico limite \u00e8 dato dalla molla antagonista) cosa che gli altri strumenti non possiedono. In tutti gli altri strumenti oltre un certo angolo (di solito circa 90\u00ba) la coppia si annulla.\nAnche in questi strumenti la scala \u00e8 di tipo quadratico, visto che \u00e8 data dal prodotto di due grandezze. Se togliessimo la molla antagonista vedremmo il disco ruotare come un piccolo motore (simile ai contatori di energia), invece con la molla antagonista il disco si arresta quando la coppia motrice eguaglia la coppia resistente data dalla molla medesima. Per quanto riguarda lo smorzamento si ottiene sempre per via elettromagnetica attraverso un piccolo magnete permanente che abbraccia una piccola parte del disco di alluminio.\nGli strumenti cos\u00ec costruiti sono molto robusti, ma non sono molto precisi e trovano la loro massima applicazione come contatori di energia alternata (sia energia attiva che energia reattiva), con il disco privo della molla antagonista e quindi in grado di ruotare liberamente, azionando un contatore meccanico a ruote decadiche. Fino a non molti anni fa (circa il 2002) come contatori di energia elettrica alternata (monofase e trifase - attiva e reattiva) esistevano solo loro. Oggi sono stati progressivamente sostituiti dai contatori elettronici (vedi contatori elettronici).\nStrumenti a lamelle (Correnti alternate).\nI frequenzimetri a lamelle sono degli strumenti a risonanza meccanica e forniscono un'indicazione discontinua (per esempio di un Hertz in un Hertz, ma \u00e8 possibile anche di un quarto di Hertz in un quarto di Hertz). Questi frequenzimetri fanno parte degli strumenti elettromagnetici e si basano sul principio della vibrazione libera di un corpo rigido. Ogni corpo rigido ha una sua frequenza di risonanza e se viene sollecitato con una successione di impulsi corrispondente a quella del corpo rigido ne viene esaltato il movimento oscillatorio. In questo caso il nostro corpo rigido riceve un impulso nel momento giusto ad ogni periodo della nostra frequenza incognita.\nParametri caratteristici degli strumenti di misura.\nPortata.\nLa portata \u00e8 una caratteristica importante ed \u00e8 la massima grandezza che un determinato strumento pu\u00f2 misurare correttamente. In caso di superamento di tale limite lo strumento si pu\u00f2 guastare oppure restituire una misura errata. Per evitare una tale eventualit\u00e0 la scala dello strumento \u00e8 di solito costruita in modo che il valore massimo misurabile sia leggermente minore rispetto al punto di massima elongazione dell'indice dello strumento. Le portate degli strumenti sono unificate: 1,0 - 1,2 - 1,5 - 2,0 - 2,5 - 3,0 - 4,0 - 5,0 - 6,0 - 7,5 - 8,0 o suoi multipli e sottomultipli decimali.\nClasse.\nLa classe \u00e8 un valore numerico che indica il grado di precisione di uno strumento. A causa di caratteristiche costruttive (montaggio non perfettamente eseguito, taratura imperfetta, ecc.) o fisiche (conduttori non perfettamente cilindrici, materiali metallici impuri ecc.) uno strumento non fornisce mai il valore esatto di una grandezza, ma ne approssima il valore con una certa precisione. La differenza tra il valore esatto e il valore misurato dallo strumento si chiama \"errore strumentale\". Il rapporto tra l'errore strumentale e il valore esatto, in percentuale, \u00e8 detto classe di precisione dello strumento. In base alle normative vigenti, il costruttore deve mettere, ben in evidenza, sui propri strumenti, la classe e deve garantire che lo strumento non superi il limite consentito. Tali norme prevedono che gli strumenti possano avere una delle seguenti classi di precisione: 0,05 - 0,1 - 0,2 - 0,3 - 0,5 - 1,0 - 1,5 - 2,5 - 5,0 (in percentuale).\nEsempio\nSe uno strumento appartiene alla classe 0,5 significa che l'errore massimo che pu\u00f2 commettere \u00e8 dello 0,5%, riferito alla portata dello strumento. Se la portata fosse ad esempio 150, l'errore massimo su ogni possibile lettura tra 0 e 150 non potrebbe essere superiore a 0,75 (0,5% x 150) sia in positivo che in negativo.\nQuindi, a parit\u00e0 di classe, per commettere errori il pi\u00f9 possibile piccoli \u00e8 sempre consigliabile scegliere uno strumento con portata vicina alla grandezza da misurare.\nSu una lettura di 50 con uno strumento con portata 150 e classe 0,5 viene commesso un errore pari a 0,75. Il valore vero \u00e8 quindi compreso nell'intervallo tra 49,25 \"(50 - 0,75)\" e 50,75 \"(50 + 0,75)\".\nSu una lettura di 50 con uno strumento con portata 75 e classe 0,5 viene commesso un errore pari a 0,375 (0,5% x 75). Il valore vero \u00e8 quindi compreso nell'intervallo tra 49,625 \"(50 - 0,375)\" e 50,375 \"(50 + 0,375)\".\nSe non \u00e8 possibile sapere in anticipo il valore della grandezza da misurare \u00e8 consigliabile effettuare una lettura preliminare con uno strumento con portata sicuramente adeguata e poi utilizzare, per la misura definitiva, lo strumento pi\u00f9 adeguato.\nGli strumenti, in base alla classe di precisione di appartenenza, hanno una destinazione d'uso ben precisa:\nRisoluzione.\nLa risoluzione \u00e8 la pi\u00f9 piccola unit\u00e0 di grandezza che uno strumento pu\u00f2 rilevare. Nel caso di strumenti per misure elettriche, il potere di risoluzione si ricava nel modo seguente:\nLa pi\u00f9 piccola quantit\u00e0 misurabile \u00e8 data dalla differenza di due tacche contigue. Per poter aumentare la risoluzione, alcuni strumenti \"campione\" di grande pregio (classe molto piccola - 0,1 o minore), hanno insieme alla comune scala una speciale scala ausiliaria detta \"scala ticonica\" (cos\u00ec chiamata da Ticone, l'astronomo Tycho Brahe). Questa scala permette, grazie a righe orizzontali e diagonali, di aumentare la risoluzione senza causare un eccessivo affollamento di tacche. Ovviamente il valore della risoluzione \u00e8 legato al valore della classe, in quanto \u00e8 impossibile ottenere un potere di risoluzione minore dell'errore percentuale commesso sulla misura.\nLa pi\u00f9 piccola quantit\u00e0 misurabile \u00e8 data dal valore fisico associato ad 1 bit. La risoluzione \u00e8 quindi data dal bit meno significativo dello strumento. Ad esempio se un determinato strumento digitale sta segnando un valore di 225, la risoluzione risulta essere 1. Allo stesso modo, se lo strumento sta segnando un valore 225,0 la risoluzione \u00e8 0,1.\nBisogna porre attenzione al fatto che i termini risoluzione, precisione e sensibilit\u00e0 esprimono tre concetti diversi: si rimanda alle singole voci per la consultazione."}
{"id": "1811727", "revid": "767487", "url": "https://it.wikipedia.org/wiki?curid=1811727", "title": "Indovina chi", "text": "Indovina chi (\"Guess Who\") \u00e8 un film del 2005 diretto da Kevin Rodney Sullivan, libero remake del film del 1967, \"Indovina chi viene a cena?\".\nIl film \u00e8 stato distribuito in Italia a partire dal 19 agosto 2005.\nTrama.\nPercy Jones \u00e8 un brillante uomo d'affari afroamericano, convinto di essere sempre dalla parte della ragione e di tenere tutto sotto controllo, ma dovr\u00e0 ricredersi quando, in occasione del suo 25\u00ba anniversario di matrimonio, la bella figlia Theresa si presenter\u00e0 a casa con il fidanzato Simon, peccato per Percy che il ragazzo sia bianco. Tra gag e battute, Percy cercher\u00e0 di rendere la vita impossibile a Simon, che tra l'altro non ha mai conosciuto il padre, scappato quando era ancora piccolo.\nCuriosit\u00e0.\nAll'inizio Ashton Kutcher aveva suggerito che il suo personaggio fosse ebreo, per aggiungere un motivo di conflitto con il padre della ragazza, di fede cristiana. La produzione per\u00f2 decise di abbandonare l'idea per puntare tutto sul problema razziale.\nCirca il motivo per cui ha deciso di fare questo film, il regista Kevin Rodney Sullivan ha dichiarato: \"Ho una figlia giovane, bellissima, e sono certo che presto si presenter\u00e0 a casa con un ragazzo, lituano, samoano, un musicista punk o quant'altro. Volevo essere preparato a reagire correttamente all'evento\".\nCollegamenti esterni.\nhttps://www.antoniogenna.net/doppiaggio/film/indovinachi.htm"}
{"id": "1811729", "revid": "133248", "url": "https://it.wikipedia.org/wiki?curid=1811729", "title": "Glossario di Magical Girl Lyrical Nanoha", "text": ""}
{"id": "1811731", "revid": "76963", "url": "https://it.wikipedia.org/wiki?curid=1811731", "title": "Marcus Gheeraerts il Giovane", "text": "Nacque a Bruges in una famiglia di artisti: il padre, Marcus Gheeraerts il Vecchio, era un pittore ed un realizzatore di stampe.\nVenuto in contatto con artisti come Lucas de Heer e Sir Henry Lee, spos\u00f2 nel 1590 la sorella del pittore John de Critz, dalla quale ebbe sei figli. Dopo essersi trasferito in Inghilterra, alla corte della regina Elisabetta I, serv\u00ec il suo successore Giacomo I, divenendo il pittore favorito della nuova regina, Anna di Danimarca. Nel 1618 fu naturalizzato inglese. Fu membro autorevole della Worshipful Company of Painter-Stainers. Conobbe Daniel Mytens e Antoon van Dyck."}
{"id": "1811740", "revid": "125885776", "url": "https://it.wikipedia.org/wiki?curid=1811740", "title": "Jean Sorel", "text": "Biografia.\nNasce da una nobile e antica famiglia francese de Chieusses de Combaud-Roquebrune. Il padre, un marchese fondatore della rivista \"Libert\u00e9\", muore combattendo contro i tedeschi come paracadutista dell'esercito gollista, lo zio materno Fran\u00e7ois de Menthon fu ministro della giustizia e procuratore al processo di Norimberga. Nel 1944 Jean lascia ancora bambino Marsiglia, poco prima dell'occupazione tedesca. Inizia gli studi per intraprendere la carriera diplomatica all'\"\u00c9cole Normale Sup\u00e9rieure\", ma li abbandona per approdare alla recitazione, in aperto contrasto con la madre. L'amore per il palcoscenico nasce per caso, e da allora non lo lascia pi\u00f9: \u00e8 chiamato a sostituire in teatro un amico attore infortunatosi. Dal 1956 al 1957 combatte nella guerra d'Algeria.\nIl suo esordio sugli schermi \u00e8 nel 1959, con un ruolo secondario in \"Il colore della pelle\" (\"J'irai cracher sur vos tombes\"), uno dei pochi film diretti da Michel Gast; l'anno successivo recita in \"Les Lionceaux\" di Jacques Bourdon, pellicola che gli conferisce rapida notoriet\u00e0. La sua \u00e8 una carriera brillante: \u00e8 diretto da registi prestigiosi, quali Luis Bu\u00f1uel e Sidney Lumet; ma \u00e8 soprattutto l'Italia che lo consacra come uno degli attori pi\u00f9 noti a livello internazionale. Nella penisola lavora con importanti registi quali Alberto Lattuada, Dino Risi, Franco Brusati, Nanni Loy, Damiano Damiani, Mauro Bolognini e Carlo Lizzani.\nSul set di \"Vaghe stelle dell'Orsa...\" viene chiamato da Luchino Visconti in un secondo momento, solo dopo la rinuncia di Alain Delon per motivi economici. L'intento del produttore del film, Franco Cristaldi, era quello di ricreare, per motivi commerciali, la coppia del film \"Il Gattopardo\": Alain Delon e Claudia Cardinale. Fu cos\u00ec che il regista dovette accontentarsi di un sostituto. In seguito sar\u00e0 scartato per numerosi film, tra cui \"Diabolik\", di Mario Bava.\nNel 1967 \u00e8 uno dei comprotagonisti del film \"Bella di giorno\" di Luis Bu\u00f1uel. Jean Sorel, oltre alle partecipazioni nel cinema pi\u00f9 impegnato, non si fa mancare incursioni nel cinema di genere, dal poliziottesco (\"La polizia sta a guardare\") al cinema dell'orrore (\"La corta notte delle bambole di vetro\"), al thriller (\"Il dolce corpo di Deborah\", \"Una sull'altra\", \"Paranoia\", \"Una lucertola con la pelle di donna\"), fino a commedie leggere (\"Made in Italy\", \"L'ombrellone\", \"L'amica\", \"Bonnie e Clyde all'italiana\"). Fu difeso da Giovanni Leone, futuro Presidente della repubblica Italiana e all'epoca famoso avvocato penalista, in una causa per oscenit\u00e0 legata a una presunta scena di nudo di Gina Lollobrigida, in realt\u00e0 vestita con una calzamaglia, nell'episodio \"Monsignor Cupido\" del film \"Le bambole\", diretto da Bolognini.\nInterpret\u00f2 due volte un personaggio realmente esistito che muore fucilato: un marinaio livornese, fucilato dai tedeschi, nel film \"Le quattro giornate di Napoli\" (in quell'occasione la moglie, Anna Maria Ferrero, svenne sul set per l'impressione suscitata dalla scena), e Jean Bastien-Thiry \u2013 giustiziato nel 1963 perch\u00e9 a capo del commando dei terroristi francesi dell'OAS che tentarono di uccidere De Gaulle a Petit Clamart nel 1962 \u2013, nel film \"Il giorno dello sciacallo\" (1973).\nNel corso del nuovo millennio si dedica al teatro in Italia (\"Il candido\" di Leonardo Sciascia per la regia di Walter Manfr\u00e9; \"L'individuo, la libert\u00e0 e il perdono. Hegel legge Dostoevskij\" di Roberto Mordacci). In tempi pi\u00f9 recenti si dedica maggiormente alle produzioni televisive. Viveva a Parigi con la moglie, l'attrice italiana Anna Maria Ferrero, conosciuta a Roma a una festa alla casa dell'attore Pierre Brice e sposata nel 1961, di cui resta vedovo il 21 maggio 2018. Nello stesso anno si risposa con Patricia Balme."}
{"id": "1811747", "revid": "1318658", "url": "https://it.wikipedia.org/wiki?curid=1811747", "title": "Et\u00e0 del bronzo scandinava", "text": "L'et\u00e0 del bronzo scandinava, o et\u00e0 del bronzo nordica secondo la denominazione data da Oscar Montelius, indica il periodo dell'et\u00e0 del bronzo in Scandinavia e Danimarca, tra il XVIII secolo a.C. e il VI secolo a.C. (1800-500 a.C. circa), nel quale si svilupp\u00f2 una cultura estesa ad est fino all'Estonia e successiva alla cultura della ceramica cordata. Generalmente \u00e8 ritenuta la diretta antecedente delle culture protogermaniche dell'et\u00e0 del ferro.\nCaratteristiche generali.\nI siti scandinavi raggiunsero pi\u00f9 tardi l'et\u00e0 del bronzo rispetto ad altri siti europei, ma conservano numerosi oggetti in buono stato di conservazione: tessuti in lana, manufatti in legno o in bronzo ed oro, di raffinata fattura, prodotti con metalli importati dall'Europa centrale.\nSono stati individuati numerosi petroglifi, che proseguono una tradizione gi\u00e0 iniziata con l'et\u00e0 della pietra nordica, ma adattano in numerosi casi simboli e raffigurazioni di origine europea e mediterranea, con possibili influssi dalle culture micenea e villanoviana, dai Fenici e dall'Egitto antico, giunti attraverso le vie del commercio dell'ambra, che dalle coste del mar Baltico si ritrova fino nelle tombe micenee.\nL'importanza della navigazione per queste popolazioni \u00e8 mostrata dalla frequenza di raffigurazioni di navi nei petroglifi, alcune delle quali hanno forme tipicamente mediterranee, e dalle cosiddette \"navi di pietra\", circoli funerari di pietre infisse verticalmente nel terreno che tracciano il perimetro di una nave, che si riferiscono probabilmente alla nave funebre del defunto.\nLa fattura raffinata dei manufatti in bronzo e in oro, a confronto con lo stile pi\u00f9 grossolano dei disegni, ha dato origine a teorie secondo le quali sarebbero appartenuti a culture o a ceti sociali differenti. Tuttavia la datazione dei petroglifi all'et\u00e0 del bronzo si basa principalmente proprio sulla raffigurazione degli oggetti nei disegni.\nSuddivisione in sotto-periodi.\nOscar Montelius suddivise l'et\u00e0 del bronzo nordica in sei sottoperiodi, ai quali faceva quindi seguito l'\"et\u00e0 del ferro pre-romana\":\nUn'altra suddivisione corrente \u00e8 quella in et\u00e0 del bronzo antico (1800-1100 a.C.) ed et\u00e0 del bronzo recente (1100-550 a.C.).\nClima.\nNell'epoca in cui si diffuse la cultura dell'et\u00e0 del bronzo nordica, il clima era divenuto pi\u00f9 mite, paragonabile all'attuale clima mediterraneo, in seguito ad un cambiamento climatico verificatosi intorno al 2700 a.C. Questo riscaldamento permise una crescita di popolazione e possibilit\u00e0 di coltivazione (in Scandinavia esisteva la vite). Un ulteriore cambiamento del clima tra la met\u00e0 del IX secolo a.C. e la met\u00e0 del VII secolo a.C. port\u00f2 in seguito ad un clima pi\u00f9 freddo ed umido e diede forse origine alla leggenda del Fimbulvetr nella mitologia norrena.\nQuesto cambiamento climatico pot\u00e9 spingere le trib\u00f9 germaniche pi\u00f9 a sud, verso l'Europa continentale: alcuni popoli germanici si attribuirono in epoca storica un'origine scandinava (Longobardi, Burgundi, Goti ed Eruli).\nL'influenza scandinava sulla Pomerania e sulla Polonia settentrionale a partire dal III periodo fu comunque molto forte, tanto che alcuni autori includono queste regioni tra quelle della cultura dell'et\u00e0 del bronzo scandinava.\nA causa dei cambiamenti climatici e della diminuzione della popolazione si ritiene generalmente che la cultura dell'et\u00e0 del bronzo scandinava sia andata incontro ad un periodo di recessione culturale nelle sue fasi finali, per circa un millennio, fino al sorgere della cultura vichinga.\nReligione.\nSulla base delle raffigurazioni sui petroglifi e dei ritrovamenti archeologici, si ritiene che la religione si incentrasse sul culto di un dio solare, ritenuto percorrere il cielo su un carro trainato da cavalli e che viene raffigurato per mezzo di una figura con l'attributo di una ruota solare (un cerchio con iscritta una croce).\nNei petroglifi viene anche rappresentata una coppia di gemelli divini, riflessa nella frequente dualit\u00e0 degli oggetti sacri e doveva esistere anche una dea madre (Nerthus nella mitologia successiva). Una figura rappresentata nei petroglifi con un'ascia o un martello \u00e8 forse una raffigurazione primitiva del pi\u00f9 tardo dio Thor.\nI sacrifici di animali, oggetti o anche di uomini erano connessi con l'acqua e i riti si svolgevano spesso in luoghi sacri presso piccoli laghi o stagni, dove sono stati rinvenuti numerosi manufatti. Erano probabilmente presenti anche riti relativi a ierogamie. Gli oggetti rituali, che venivano utilizzati nelle cerimonie, erano quindi offerti alla divinit\u00e0.\nRitrovamenti.\nPetroglifi di Tanumshede.\nPresso la cittadina di Tanumshede, nella Svezia occidentale (provincia storica del Bohusl\u00e4n e \"l\u00e4n\" di V\u00e4stra G\u00f6taland si conservano circa 3000 petroglifi, che compaiono in circa 100 scene. I petroglifi si concentrano in cinque diverse aree lungo quella che era all'epoca forse la linea di costa di un fiordo. Molti di essi sono stati realizzati ampio masso piatto (\"Vitlyckeh\u00e4ll\"), scoperto nel 1972. Dal 1994 fanno parte dei Patrimoni dell'umanit\u00e0 dell'UNESCO.\nLa \"ragazza di Egtved\".\nNel 1921 fu rinvenuto presso Egteved, in Danimarca un tumulo funerario di una giovane di circa 16-18 anni, vissuta, sulla base della dendrocronologia intorno al 1370 a.C. La ragazza era stata sepolta con il suo vestito in cuoio bovino, costituito da un corpetto dotato di maniche fino al gomito e da una corta gonna di stringhe. Come accessori indossava braccialetti in bronzo e una cintura di lana chiusa da un grande disco in bronzo decorato da spirali.\nAi suoi piedi erano i resti cremati di un bambino di 5 o 6 anni. Presso la testa era stata deposta una piccola scatola in corteccia di betulla che conteneva un punteruolo, spilli in bronzo e una retina per capelli. Del corredo funebre facevano parte dei fiori e una ciotola di birra, fatta con grano, miele, mirto e mirtilli.\nLa conservazione dei resti si deve alla composizione acida del terreno.\nTumulo di H\u00e5ga.\nIl tumulo di H\u00e5ga (\"H\u00e5gah\u00f6gen\") o tumulo del re Bj\u00f6rn (\"Kung Bj\u00f6rns h\u00f6g\") \u00e8 un kurgan che si trova nei pressi di Gamla Uppsala, in Svezia.\nAlto circa 7\u00a0m e di circa 45\u00a0m di diametro, venne costruito in terra intorno all'anno 1000 a.C. in quello che allora era uno stretto istmo. Copre una camera funeraria in legno, sopra la quale era stato realizzato un accumulo di pietre.\nVi erano sepolti i resti cremati di un uomo entro un sarcofago fatto di un tronco di quercia cavo. Durante la sepoltura erano stati effettuati sacrifici umani (attestati dalla presenza di ossa umane dalle quali era stato rimosso il midollo).\nIl corredo funebre si componeva di diversi oggetti in bronzo, tra i quali una spada, un rasoio, due fibule e bottoni in bronzo dorato, tutti provenienti dalla stessa officina della Sj\u00e6lland.\nIl tumulo venne scavato nel 1902-1903 dall'archeologo Oscar Almgren insieme al principe ereditario Gustavo Adolfo. Dei saggi minori sono stati effettuati anche nell'area circostante, rivelando la presenza di alcune case con fondazioni in pietra.\nLa localit\u00e0 era menzionata, nella \"Saga di Herv\u00f6r\" del XIII secolo (\"Hervarar saga ok Hei\u00f0reks\"), come \"Haugi\" e uno dei nomi del tumulo \u00e8 un riferimento al re svedese menzionato nella saga Bj\u00f6rn at Haugi, che regnava insieme al fratello Anund di Uppsala, ma preferiva risiedere nella localit\u00e0.\nLa \"tomba del re\".\nLa \"tomba del re\" presso Kivik (\"Kungagraven\" o \"Kiviksgraven\"), nella parte sud-orientale della provincia di Scania in Svezia.\nSi tratta di un grande tumulo formato dall'accumulo di grosse pietre, che raggiunge i 75\u00a0m di diametro che contiene all'interno una camera funeraria di 3,25\u00a0m di lunghezza, all'interno della quale era contenuto un sarcofago.\nIl tumulo era stato utilizzato come cava di pietra e la sepoltura venne casualmente rinvenuta da due contadini nel 1748. Solo pi\u00f9 tardi ci si accorse che le dieci lastre in pietra che costituivano la camera funeraria erano ornate da petroglifi e due di esse scomparvero nell'epoca successiva.\nGli scavi archeologici condotti negli anni 1931-1933 sotto il tumulo permisero di individuare un insediamento dell'et\u00e0 della pietra. Nonostante la mancanza di rinvenimenti certamente collegati alle due sepolture, queste sono ritenute contemporanee e databili intorno al 1000 a.C. Gli scavi furono seguiti da un restauro del tumulo, basato sugli schizzi settecenteschi e su congetture, senza certezze sull'aspetto originario del tumulo. Per consentire l'accesso alla camera funeraria venne realizzato un ingresso e un corridoio.\nTumulo di Sagaholm.\nUn grande accumulo di pietre risalente all'et\u00e0 del bronzo nordica si trova a Sagaholm, presso J\u00f6nk\u00f6ping. L'accumulo \u00e8 circondato da una cerchio di lastre in calcare infisse nel terreno, che in origine dovevano essere pi\u00f9 di 100 e delle quali 18 conservano petroglifi.\nCarro solare di Trundholm.\nIl \"carro solare di Trundholm\" \u00e8 un oggetto in bronzo scoperto nel 1902 negli acquitrini di Trundholm, presso Nyk\u00f8bing, nella provincia di Sj\u00e6lland (\"Zelanda\") in Danimarca.\nL'oggetto \u00e8 stato datato nella prima et\u00e0 del bronzo intorno al 1400 a.C. ed \u00e8 conservato al Nationalmuseet di Copenaghen.\nDoveva costituire un'offerta rituale deposta in una sepoltura andata perduta."}
{"id": "1811751", "revid": "76963", "url": "https://it.wikipedia.org/wiki?curid=1811751", "title": "Cornelis Janssens van Ceulen", "text": "Janssens van Keulen nacque da genitori olandesi a Londra. Fu attivo dal 1618 al 1643, ritraendo i re d'Inghilterra Giacomo I e Carlo I. Nel 1643 si trasfer\u00ec a Middelburg, quando la presenza di van Dyck si era fatta troppo ingombrante. Visse ad Amsterdam e mor\u00ec a Utrecht."}
{"id": "1811755", "revid": "3831", "url": "https://it.wikipedia.org/wiki?curid=1811755", "title": "Et\u00e0 del bronzo nordica", "text": ""}
{"id": "1811756", "revid": "767487", "url": "https://it.wikipedia.org/wiki?curid=1811756", "title": "Secondo Lanfranco", "text": "Carriera.\nPortiere dotato di grande prestanza fisica abbinata ad agilit\u00e0 e senso della posizione, cresce nella Ventimigliese, con la quale debutta in Prima Divisione (la seconda categoria nazionale) e vi disputa ben otto stagioni da protagonista. Passa quindi alla Sanremese in serie B dove riesce a mettersi in luce, tanto da essere acquistato dall'Atalanta, nonostante i trent'anni di et\u00e0.\nA Bergamo debutta in serie A e diventa titolare inamovibile per tre anni, fino alla sospensione dei campionati per lo scoppio della seconda guerra mondiale.\nAl termine degli eventi bellici rimane in provincia di Bergamo, trasferendosi alla Vita Nova di Ponte San Pietro, con la quale raggiunge la serie B e conclude la carriera a quarant'anni."}
{"id": "1811759", "revid": "287204", "url": "https://it.wikipedia.org/wiki?curid=1811759", "title": "Blue Angel", "text": ""}
{"id": "1811775", "revid": "123732863", "url": "https://it.wikipedia.org/wiki?curid=1811775", "title": "Arroio Trinta", "text": "Arroio Trinta \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba.\nArroio Trinta \u00e8 gemellato con il bellissimo comune di San Polo di Piave, in Veneto.\nMolte furono le persone che alla fine del '700 si trasferirono dal Veneto ad Arroio Trinta."}
{"id": "1811779", "revid": "439868", "url": "https://it.wikipedia.org/wiki?curid=1811779", "title": "Calmon", "text": "Calmon \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811781", "revid": "1573940", "url": "https://it.wikipedia.org/wiki?curid=1811781", "title": "Uebenra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale.\nDopo questo sovrano il Canone Reale presenta due righe rovinate (posizioni 9 e 10 della colonna 8) in cui \u00e8 leggibile solamente la durata del regno del secondo sovrano (4 anni)."}
{"id": "1811783", "revid": "110157", "url": "https://it.wikipedia.org/wiki?curid=1811783", "title": "Catanduvas (Santa Catarina)", "text": "Catanduvas \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811786", "revid": "120512446", "url": "https://it.wikipedia.org/wiki?curid=1811786", "title": "Ermelindo Bonilauri", "text": "Carriera.\nApproda al Genova 1893 dopo una stagione al Nazionale Liguria. Con i \"rossobl\u00f9\" disputa sei stagioni, cinque delle quali in Serie A. Passa quindi all'Atalanta, dove rimane per altri sei campionati, due di Serie B e quattro di A, distinguendosi per la dedizione.\nNel 1945 ritorna al Genova 1893, squadra che partecip\u00f2 alla Coppa Citt\u00e0 di Genova che nei primi mesi di quell'anno sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossobl\u00f9 che sorpassarono all'ultima giornata i rivali del Liguria; a Bonilauri ed a ciascun vincitore della competizione furono date in premio 20.000 lire dal futuro presidente rossobl\u00f9 Antonio Lorenzo.\nAl termine della Seconda guerra mondiale scende in Serie B con e , per poi passare all' in Promozione, dove conclude la carriera con la doppia mansione di allenatore e giocatore.\nDivenne dal 1950 allenatore delle giovanili genoane dopo il ritiro, carica che mantenne sino alla morte.\nNella stagione 1969-70, insieme a Maurizio Bruno prima, e a Aredio Gimona poi, sostituisce Franco Viviani alla guida tecnica del Genoa, non riuscendo tuttavia ad evitare l'ultimo posto in classifica con conseguente prima retrocessione della storia in Serie C dei \"rossobl\u00f9\"."}
{"id": "1811790", "revid": "287204", "url": "https://it.wikipedia.org/wiki?curid=1811790", "title": "Catanduvas", "text": ""}
{"id": "1811793", "revid": "122846514", "url": "https://it.wikipedia.org/wiki?curid=1811793", "title": "Virtual hosting", "text": "L'Hosting virtuale \u00e8 un metodo usato sui server web per ospitare il sito web per pi\u00f9 di un nome di dominio sullo stesso server, talvolta sullo stesso indirizzo IP.\nVi sono diverse tecniche di virtual hosting, con diverse limitazioni.\nLimitazioni.\nVi sono due fattori che influenzano le configurazioni di virtual hosting possibili: \nIP-based virtual hosting.\nSi assegnano pi\u00f9 indirizzi IP ad un server. Questo pu\u00f2 essere fatto associando diversi indirizzi IP ad una stessa interfaccia. A ciascun indirizzo IP \u00e8 associato un nome DNS. Il server web valuta l'indirizzo IP \"destinazione\" su cui \u00e8 stata ricevuta la connessione TCP (ovvero uno dei propri indirizzi), e di conseguenza sceglie quale contenuto servire.\nQuesta tecnica \u00e8 compatibile con HTTP/1.0 e con HTTPS.\nLo svantaggio \u00e8 che per ciascun sito \u00e8 richiesto un indirizzo IP dedicato, e questo pu\u00f2 essere costoso.\nPort-based virtual hosting.\nQuesta tecnica \u00e8 una variante della precedente, dove il server ascolta sullo stesso indirizzo IP ma su diverse porte TCP, e a ciascuna porta TCP \u00e8 associato un sito (ed eventualmente il relativo certificato).\nIn questo modo si evita la necessit\u00e0 di un indirizzo IP per sito, ma si usano porte non standard, che possono essere bloccate da firewall o proxy, e si devono usare URL contenenti il numero di porta, come \"http://portquiz.net:8011\", pi\u00f9 difficili da ricordare.\nName-based virtual hosting.\nQuesta tecnica richiede l'uso di HTTP/1.1, che prevede l'invio di un URL contenente il nome del sito richiesto nella richiesta HTTP.\nIl server \u00e8 configurato con un solo indirizzo IP, a cui sono associati i nomi DNS di tutti i siti ospitati. Quando il server riceve una richiesta HTTP, legge l'hostname richiesto e decide di conseguenza quale dominio servire.\nQuesto permette di utilizzare un solo indirizzo IP per molti siti utilizzando porte TCP standard e URL senza la specifica della porta.\nQuesta tecnica \u00e8 comunemente usata da providers di spazio web per siti internet.\nName-based virtual hosting con HTTPS.\nUn server HTTPS, quando riceve una connessione TCP, deve stabilire la sessione SSL, e per fare questo deve presentare il proprio certificato per provare al client la sua identit\u00e0.\nSe per\u00f2 si usa il name-based virtual hosting, ciascun sito ospitato avr\u00e0 un proprio certificato, e il server che riceve una connessione TCP non sa ancora quale sito gli viene richiesto, e quindi quale certificato deve presentare. Il browser, non ricevendo il certificato corrispondente al sito che ha richiesto, mostrerebbe un errore. Per questo motivo, il name-based virtual hosting viene normalmente evitato se si deve offrire il servizio HTTPS.\nQuesta tecnica pu\u00f2 essere usata solo in casi particolari, ovvero quando \u00e8 possibile presentare un certificato che sia accettabile per tutti i siti HTTPS ospitati, mediante l'uso di certificati con DN wildcard (*.miodominio.com) e/o di nomi alternativi nel certificato."}
{"id": "1811796", "revid": "27723", "url": "https://it.wikipedia.org/wiki?curid=1811796", "title": "Ettore Pirovano", "text": ""}
{"id": "1811797", "revid": "110157", "url": "https://it.wikipedia.org/wiki?curid=1811797", "title": "Fraiburgo", "text": "Fraiburgo \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1811801", "revid": "273549", "url": "https://it.wikipedia.org/wiki?curid=1811801", "title": "GNU Screen", "text": "GNU Screen \u00e8 un emulatore di terminale libero multiplexer sviluppato dal Progetto GNU. Permette all'utente di accedere a sessioni del terminale multiple e separate. \u00c8 molto utile per gestire pi\u00f9 programmi dalla riga di comando e per separare un programma dalla shell da cui \u00e8 stato avviato.\nCaratteristiche.\nGNU Screen pu\u00f2 essere visto come una versione testuale dei window manager grafici o come un modo per mettere dei terminali virtuali in una qualsiasi sessione di login. \u00c8 un wrapper che permettere a pi\u00f9 programmi che funzionano sulla riga di comando di funzionare allo stesso tempo, e fornisce caratteristiche che permettono all'utente di usare i programmi in una singola interfaccia in modo produttivo.\nApplicazioni simili.\nCi sono altre applicazioni che hanno funzionalit\u00e0 simili. Per esempio:"}
{"id": "1811808", "revid": "1305772", "url": "https://it.wikipedia.org/wiki?curid=1811808", "title": "Soul Limbo", "text": "Soul Limbo \u00e8 l'ottavo album di Booker T. &amp; the M.G.'s, pubblicato nel settembre del 1968 dall'etichetta Stax Records come primo LP dopo la separazione dalla Atlantic Records avvenuta nel maggio dello stesso anno.\nClassifica.\nAlbum\nSingoli"}
{"id": "1811810", "revid": "30610", "url": "https://it.wikipedia.org/wiki?curid=1811810", "title": "Hosting virtuale", "text": ""}
{"id": "1811819", "revid": "2225003", "url": "https://it.wikipedia.org/wiki?curid=1811819", "title": "Gommapiuma (programma televisivo)", "text": "Gommapiuma \u00e8 stato un programma televisivo italiano di genere commedia, andato in onda su Canale 5 dal 1992 al 1995, con la regia di Lorenzo Lorenzini. Il programma venne scritto e redatto da un quintetto di autori: Adriano Carnevali, Clericetti, Muratori, Starace e Zatta. Ideatore della trasmissione era Luca Tiraboschi.\nLa trasmissione.\nIl format.\nQuesto piccolo variet\u00e0, ispirato al programma di satira inglese \"Spitting Image\", fu realizzato con dei pupazzi raffiguranti importanti personalit\u00e0 del mondo dello spettacolo e della politica di quell'epoca. I pupazzi erano realizzati dal cartoonista Walter Marinello (che nel 2002 realizz\u00f2 il pupazzo \"Ziggie\"), su disegni del caricaturista Franco Bruna.\nIl programma univa la satira dissacrante sui personaggi noti della televisione, del giornalismo e della politica allo stile delle sitcom, ambientata all'interno del \"Gommapiuma Residence\", all'interno del quale i pupazzi interagivano tra loro. Nella seconda edizione, filo conduttore delle puntate erano i pupazzi di Gianfranco Funari e Pippo Baudo, che all'interno di un'edicola \"conducevano\" la trasmissione lanciando le gag legate all'attualit\u00e0 e ai principali fatti di cronaca.\nLa sigla della trasmissione, che intervallava anche i vari sketch, era una cover di \"Ma che musica maestro\" di Raffaella Carr\u00e0 reinterpretata dai pupazzi protagonisti, tra cui quello della stessa Carr\u00e0.\nUn format simile in Italia era gi\u00e0 stato proposto negli anni ottanta da Telemontecarlo, con il titolo \"Teste di gomma\", mentre su Rai 2 andava in onda \"Buvette\". Rai 2, sempre nei primi anni novanta, cavalc\u00f2 il successo della trasmissione di Canale 5 producendo la trasmissione domenicale \"Italiaride\", mentre vent'anni pi\u00f9 tardi Sky Uno ha utilizzato una formula simile per \"Gli sgommati\".\nLa collocazione in palinsesto.\nLa trasmissione \u00e8 andata in onda con una puntata pilota il 13 novembre 1992, per poi partire il 22 gennaio 1993 con una prima edizione composta di 14 appuntamenti della durata di 45 minuti, in onda al venerd\u00ec sera alle 22.45 dopo \"Scherzi a Parte\", sino al 30 aprile (fatta eccezione del 9 aprile, giorno di venerd\u00ec santo nel quale la rete decise di sospendere entrambe le trasmissioni nel rispetto della festivit\u00e0). La prima edizione venne seguita da 3 appuntamenti con il \"Meglio di...\", in onda dal 7 al 21 maggio, e riproposta, sempre al venerd\u00ec in seconda serata, durante l'estate. \nLa seconda edizione, in onda dal 7 novembre dello stesso anno, assume il titolo \"L'edicola di Gommapiuma\", va in onda nell'access prime time della domenica ed ha una durata di appena 15 minuti. Dal mese di marzo del 1994 il programma ritorna nella seconda serata del venerd\u00ec sera in coda a \"Scherzi a Parte\", ma mantiene una finestra domenicale di pochi minuti alle 18.40 dal titolo \"Gommapiuma bonsai\". \nLa terza edizione riprende il titolo \"Gommapiuma\" e debutta venerd\u00ec 7 ottobre 1994 alle 22.40 subito dopo Paperissima. Dal 7 gennaio 1995 il programma passa alla seconda serata del sabato, interamente dedicata alla satira grazie all'arrivo sulle reti Fininvest del gruppo del Bagaglino. La trasmissione viene inoltre proposta in replica la domenica dalle 13.30 alle 13.45, prima di \"Buona Domenica\". L'ultima puntata va in onda l'11 marzo 1995.\nSuccesso e critiche.\nNonostante il successo della trasmissione, che arriv\u00f2 a registrare un indice di ascolto di oltre tre milioni di spettatori con il 19% di share, il format venne accantonato dopo solo tre stagioni. E' stato erroneamente riportato di critiche e diffide sull'utilizzo dei pupazzi da alcuni dei personaggi parodiati citando in particolare l'allora presidente della Repubblica Oscar Luigi Scalfaro e Mike Bongiorno. Il pupazzo di Mike Bongiorno non \u00e8 stato mai realizzato ne preso in considerazione e quello di Scalfaro \u00e8 stato usato senza problemi fino al termine della trasmissione. \nPersonaggi.\nTra i personaggi parodiati nel programma vi erano:\n\"Doppiatori / Imitatori\".\nPierluigi Oddi, Leo Valli, Carmen Chiaro, Gigi Distaso, Mario Marchetti, Viviana Porro, Dea Cinzi."}
{"id": "1811822", "revid": "729019", "url": "https://it.wikipedia.org/wiki?curid=1811822", "title": "GE Aviation", "text": "La GE Aviation, sussidiaria dell'azienda statunitense General Electric, \u00e8 un'azienda aerospaziale con sede a Evendale, in Ohio (un sobborgo di Cincinnati), ed \u00e8 attualmente l'azienda pi\u00f9 importante nella produzione di motori aeronautici a livello mondiale. La sua produzione copre le forniture della maggior parte dei velivoli commerciali.\nGE Aviation \u00e8 parte di GE Infrastructure, a sua volta importante divisione della General Electric, una delle aziende con maggior fatturato a livello mondiale.\nPrecedentemente la divisione oper\u00f2 sul mercato internazionale con il marchio General Electric Aircraft Engines o GEAE fino al settembre del 2005."}
{"id": "1811824", "revid": "767487", "url": "https://it.wikipedia.org/wiki?curid=1811824", "title": "La legge del pi\u00f9 forte", "text": "La legge del pi\u00f9 forte (\"The Sheepman\") \u00e8 un film del 1958 diretto da George Marshall.\nWestern semiserio con Glenn Ford insolitamente ironico accanto all'emergente Shirley MacLaine, giovanissima ma gi\u00e0 protagonista di commedie di successo.\nTrama.\nStati Uniti, 1880. Jason Sweet vince a poker un gregge di pecore e decide di portarle in una cittadina del west dove l'unica attivit\u00e0 \u00e8 l'allevamento di bovini. Sweet, immaginando che non sar\u00e0 facile farsi accettare, usa tutte le sue astuzie per mostrarsi subito a tutti per quello che \u00e8, e cio\u00e8 un ottimo pistolero, abile picchiatore e persona estremamente decisa e risoluta.\nDell Payton \u00e8 la prima ad imbattersi in Sweet e a rimanerne attratta. Lo spavaldo neoarrivato per\u00f2 si scontra subito col suo fidanzato, il \"colonnello\" Steven Bedford, una sorta di plenipotenziario riverito da tutta la cittadinanza. In realt\u00e0 Sweet lo conosce da quando era con lui in Texas e si chiamava Johnny Bledsoe. Il \"colonnello\" capisce che Sweet \u00e8 una minaccia per la posizione che lui si \u00e8 costruito con il tempo a suon di menzogne.\nBedford riesce inizialmente a convincere tutta la popolazione a schierarsi contro l'uomo che vuole allevare le pecore, ma questi non molla e insinua negli abitanti il dubbio, fondatissimo, che il loro paladino li stia in realt\u00e0 truffando.\nBedford allora chiama il pistolero professionista Chocktaw con il quale Sweet ha gi\u00e0 un conto aperto. Sweet affronta Chocktaw i cui due scagnozzi sono disarmati da Dell Payton e Milt Masters, ormai rivoltatisi al colonnello. Fredda Chocktaw e poi Bedford/Bledsoe, Jason Sweet, seppur ferito, \u00e8 il trionfatore e il salvatore del paese.\nCon sorpresa di Dell, Jason vende il suo gregge di pecore per acquistare bovini, e avviarsi quindi verso la fattoria che condurr\u00e0 insieme a lei."}
{"id": "1811830", "revid": "1573940", "url": "https://it.wikipedia.org/wiki?curid=1811830", "title": "Simuliidae", "text": "I Simulidi (Simuliidae ) sono una famiglia cosmopolita di insetti dell'ordine dei ditteri (Nematocera: Culicomorpha), composta da specie con femmine ematofaghe, possibili agenti di trasmissione di microrganismi patogeni a spese di uccelli e mammiferi. \nIn Trentino-Alto Adige sono noti con il nome vernacolare di \"musolini\" ed in lingua veneta sono noti come \"mussati\".\nDescrizione.\nGli adulti sono moscerini di piccole dimensioni, con corpo generalmente lungo 2-3 mm, caratterizzato dalla forma tozza, dal torace gibboso e dal dimorfismo sessuale, per la presenza del capo oloptico nel maschio. La livrea \u00e8 in genere di colore nerastro, da cui il nome comune \"black flies\" (\"mosche nere\") attribuito dagli anglosassoni a questi insetti.\nIl capo \u00e8 privo di ocelli e porta antenne brevi, formate da 11 articoli (in alcune specie 9 o 10). Gli occhi sono rossi. Nei maschi, la morfologia degli occhi ricorda quella dei maschi dei Bibionidae: gli occhi sono connati e ciascuno di essi si divide in due aree, una dorsale, formata da ommatidi grandi (\"macrommatidi\"), una ventrale, formata da ommatidi di piccole dimensioni (\"micrommatidi\"). L'apparato boccale \u00e8 di tipo succhiante non perforante nei maschi e pungente-succhiante nelle femmine ematofaghe; in queste ultime, le mandibole hanno una conformazione atta a lacerare, mentre nella generalit\u00e0 dei maschi e nelle femmine non ematofaghe sono prive di funzionalit\u00e0. Le mascelle hanno palpi di 5 articoli, recanti sul terzo un grande sensillo.\nIl torace \u00e8 tozzo, robusto e marcatamente convesso sul dorso, porta zampe brevi e sottili, con tarsi di cinque articoli, ali brevi e larghe, di profilo subtriangolare, con lobo anale ampio. L'addome \u00e8 caratterizzato dalla presenza di una frangia di setole lungo il margine anteriore del primo urotergite.\nLe nervature alari presentano una sclerificazione pi\u00f9 marcata nella costa nella radio. Quest'ultima \u00e8 ravvicinata al margine costale, perci\u00f2 si osserva, come nei Ceratopogonidae e nei Chironomidae una concentrazione delle nervature pi\u00f9 robuste nella zona costale della regione remigante. La costa si estende lungo tutto il margine anteriore, interrompendosi, prima di raggiungere l'apice dell'ala, in corrispondenza della confluenza del ramo posteriore della radio.\nLa subcosta \u00e8 strettamente ravvicinata alla radio e confluisce sulla costa in prossimit\u00e0 della parte mediana del margine costale. La radio si suddivide in due rami, R1 e R4+5, nella maggior parte delle specie (generi \"Simulium\" e \"Austrosimulium\") e sono strettamente ravvicinati e paralleli, entrambi confluenti sulla costa. Nelle altre specie il settore radiale si biforca, perci\u00f2 si hanno complessivamente tre rami della radio. Settore radiale e radio-mediale sono piuttosto brevi. La prima, fortemente obliqua, \u00e8 quasi allineata con R4+5. La seconda \u00e8 trasversale e brevissima, con radio e media quasi a contatto. La media si biforca subito dopo la confluenza della radio-mediale in M1 e M2, che decorrono nella zona centrale della regione remigante. La cubito ha la biforcazione posizionata alla base dell'ala, perci\u00f2 i rami CuA1 e CuA2 sono distinti fin dalla base. Il ramo CuA2 mostra una caratteristica curvatura a sigmoide. Le anali sono due, con A2 piuttosto breve. Una caratteristica delle ali dei Simulidi europei \u00e8 la presenza di una plica a forma di Y compresa fra M2 e CuA1.\nSingolare \u00e8 la morfologia degli stadi preimmaginali. La larva \u00e8 apoda e funzionalmente apneustica, con stimmi rudimentali e non funzionanti; la respirazione avviene per mezzo di una branchia dorsale, plurilobata e retrattile nell'ano. La forma \u00e8 tozza e cilindrica, con l'addome pi\u00f9 largo rispetto alla regione cefalo-toracica. La capsula cefalica presenta due vistose appendici boccali a forma di ventaglio, usate per filtrare l'acqua. Il primo segmento toracico porta un unico pseudopodio ventrale diretto in avanti. L'addome termina con una corona di uncini, sfruttata dall'insetto per fissarsi al substrato.\nLa pupa \u00e8 provvista di numerosi filamenti respiratori che emergono dorsalmente e anteriormente dal torace. In genere \u00e8 protetta da un bozzoletto fissato al substrato, a forma di sacco, dalla cui apertura emergono i filamenti respiratori.\nBiologia.\nIl ciclo dei Simulidi si svolge con una generazione l'anno nelle regioni temperate, mentre si svolge senza stasi invernale, con pi\u00f9 generazioni l'anno, nelle regioni tropicali. La riproduzione \u00e8 anfigonica ma in alcune specie pu\u00f2 ricorrere anche la partenogenesi. L'accoppiamento \u00e8 preceduto dall'aggregazione dei maschi in sciami danzanti, in prossimit\u00e0 dei corsi d'acqua. Una femmina pu\u00f2 deporre fino a 600 uova. L'ovideposizione avviene in prossimit\u00e0 dell'acqua, oppure nell'acqua stessa, fissando le uova ai tessuti di piante acquatiche. Le uova possono essere deposte anche in profondit\u00e0; in questo caso la femmina si immerge circondata da una bolla d'aria. La durata dell'incubazione \u00e8 di pochi giorni.\nLe larve si fissano, per mezzo degli uncini caudali, ad un substrato, rappresentato da sassi, piante acquatiche, altri animali. La nutrizione avviene a spese di microrganismi (diatomee, batteri, protozoi, particelle organiche) acquisiti filtrando l'acqua con i ventagli cefalici. In condizioni di carenza di risorse nutritive, la competizione intraspecifica \u00e8 tale da evidenziare nelle larve comportamenti aggressivi e di difesa del territorio. Lo sviluppo postembrionale pu\u00f2 essere complesso, arrivando anche ad otto stadi larvali, e la durata varia da alcuni giorni, in specie tropicali, a diversi mesi, in forme svernanti nelle zone temperate.\nLa ninfosi avviene in genere all'interno del bozzolo sacciforme, fissato al substrato, e si svolge in pochi giorni. Dopo lo sfarfallamento gli adulti risalgono in superficie, all'interno di bolle d'aria, e restano in prossimit\u00e0 dei siti in cui sono nati, dove si svolgono gli sciami nuziali e gli accoppiamenti. Solo dopo l'accoppiamento si ha la dispersione delle femmine nel territorio, talvolta anche a grandi distanze, favorita dal vento.\nGli adulti sono fondamentalmente glicifagi e si nutrono di nettare, ma le femmine della generalit\u00e0 dei Simulidi richiedono in genere l'apporto proteico di un pasto di sangue per completare la maturazione delle uova. L'ematofagia delle femmine ha una base fisiologica complessa e non pienamente accertata e sarebbe correlata alle risorse trofiche disponibili durante lo sviluppo larvale: in molte specie di Simulidi ematofagi le femmine non necessitano del pasto di sangue per la prima ovatura se le larve si sono sviluppate in ambiente ben ossigenato e ricco di risorse alimentari; se invece le larve si sono sviluppate in acque poco ossigenate o hanno avuto una carenza nutritiva, le riserve trofiche accumulate sarebbero insufficienti a garantire la maturazione delle uova, perci\u00f2 la femmina dovr\u00e0 necessariamente ricorrere ad un pasto di sangue. L'attivit\u00e0 trofica delle femmine ematofaghe \u00e8 strettamente correlata alle ore del giorno e al decorso climatico: sarebbe infatti pi\u00f9 intensa al crepuscolo e all'alba, in giornate nuvolose e in assenza di vento, in particolare in prossimit\u00e0 di fenomeni temporaleschi, alle alte latitudini l'attivit\u00e0 trofica si estende per l'intera giornata anche in piena illuminazione.\nIn generale, l'attivit\u00e0 trofica svolta nelle ore diurne e l'etologia sessuale fanno s\u00ec che in questi insetti la funzione della vista abbia un ruolo predominante sugli altri sensi.\nUn aspetto particolare dell'etologia dei Simulidi adulti \u00e8 la distribuzione nel territorio: infatti rifuggono dalle costruzioni, perci\u00f2 raramente si rinvengono all'interno delle abitazioni e dei ricoveri zootecnici, mentre prediligono gli spazi aperti e, secondo la specie, determinate caratteristiche vegetazionali e paesaggistiche. Le ragioni di questo comportamento sarebbero strettamente collegate alla sensibilit\u00e0 degli adulti nei confronti dell'umidit\u00e0 e della temperatura ambientale.\nHabitat.\nL'habitat delle larve \u00e8 costituito dai corsi d'acqua, spesso a regime torrentizio, fin dalle foci. In Italia \u00e8 stata riscontrata una distribuzione zonale delle specie in funzione dell'altitudine. In particolare, il numero di specie tende a diminuire passando dalle elevate altitudini alla pianura. In prossimit\u00e0 delle foci si rivengono esclusivamente larve di \"Simulium reptans\" e di specie affini dello stesso genere (gruppo \"reptans\").\nI siti preferiti sono i punti in cui la corrente \u00e8 pi\u00f9 forte e l'acqua pi\u00f9 ossigenata. Un aumento del contenuto in sostanza organica delle acque ha effetti positivi sull'incremento della popolazione dei Simulidi, tuttavia un eccessivo grado di eutrofizzazione \u00e8 causa di una riduzione del tenore in ossigeno e, di conseguenza, di un abbattimento della popolazione. Questo comportamento ha due differenti risvolti pratici: da un lato, i Simulidi possono essere sfruttati come indicatori biologici della qualit\u00e0 delle acque, da un altro rende difficile la lotta preventiva ai Simulidi ematofagi.\nDi particolare importanza, ai fini degli studi sulle dinamiche di popolazione dei Simulidi ematofagi e sulla loro azione nei confronti dell'Uomo e degli animali domestici, sarebbe lo stato di qualit\u00e0 dell'ambiente, non solo in riferimento alla qualit\u00e0 delle acque, ma anche per quanto concerne la configurazione del paesaggio rurale. Analizzando alcuni casi di trasformazione ambientale in Italia e mettendoli in relazione con la variazione dell'entomofauna dei Simulidi, (2005) \u00e8 giunto alla conclusione che le dinamiche della trasformazione ambientale, sia nelle infrastrutture sia negli ordinamenti produttivi (deforestazione, conversione degli indirizzi produttivi, intensivazione, regimazione dei corsi d'acqua, eutrofizzazione delle acque, ecc.), ha effetti sulla dinamica delle popolazioni dei Simulidi e sulla composizione dell'entomofauna relativa a questa famiglia. Ci\u00f2 porta, nel tempo, ad alterazione dei rapporti quantitativi fra specie ematofaghe dannose all'Uomo e specie ematofaghe dannose ad altre specie. A sostegno delle ipotesi di ci sarebbero correlazioni analoghe, riscontrate in Argentina fra le dinamiche di trasformazione del paesaggio rurale e la dinamica dell'entomofauna dei simulidi ematofagi.\nDannosit\u00e0.\nIl grado di dannosit\u00e0 delle specie ematofaghe \u00e8 dipendente da fattori ambientali e geografici. In diverse aree della Terra, i Simulidi possono attaccare preferibilmente l'Uomo o gli animali domestici, in relazione, probabilmente, alle diverse tendenze delle varie specie e alla composizione dell'entomofauna simulide. (1991) cita una particolare intensit\u00e0 degli attacchi dei Simulidi ematofagi sull'Uomo in Canada e Russia, mentre, nel bacino danubiano dell'Europa centrale, questi Ditteri si accaniscono in particolare sugli animali domestici al pascolo. In Italia, questi insetti non si sono mai mostrati particolarmente dannosi nei confronti dell'Uomo, salvo casi sporadici rilevati nella Pianura Padana e, in particolare, casi di molestia da parte di simulidi ematofagi che di norma non pungono l'Uomo (\"Simulium paraequinum\" e specie simili, del sottogenere \"Wilhelmia\"). Questi ultimi, in condizioni di rarefazione degli allevamenti di bestiame allo stato brado o a stabulazione libera al pascolo, tendono a molestare l'uomo soffermandosi con insistenza sul viso senza pungere.\nI danni diretti provocati dai Simulidi ematofagi sull'Uomo si limitano in genere a reazioni cutanee di natura allergica (eritemi, orticarie, ecc.). Sugli animali, invece, gli attacchi massivi possono provocare reazioni anafilattiche con effetti letali per shock anafilattico, collasso cardiaco o respiratorio. La recrudescenza dei Simulidi, in questi casi, pu\u00f2 essere tale da manifestarsi con attacchi in massa tali da penetrare nella gola dell'animale e provocarne la morte per shock anafilattico a seguito della reazione all'immissione della saliva. Questi insetti rappresentano perci\u00f2 un vero e proprio flagello per gli animali allevati allo stato brado in alcune regioni della Terra: ad esempio, nel 1923, si registr\u00f2 nelle regioni balcaniche la moria di circa 20000 capi di bovini. Casi di moria del bestiame causata dai simulidi, anche se di portata pi\u00f9 limitata, si sono registrati in passato anche in Trentino-Alto Adige, a cavallo fra gli anni settanta e gli anni ottanta.\nIl principale aspetto della dannosit\u00e0 dei Simulidi risiede tuttavia nella possibilit\u00e0 di trasmissione di agenti zoopatogeni che fanno capo a Nematodi della famiglia delle Filarie e a Protozoi della classe degli Sporozoi e, meno frequentemente, virus. Sotto questo aspetto, i Simulidi pi\u00f9 pericolosi si annoverano tra alcune specie tropicali vettori della filaria \"Onchocerca volvulus\", agente eziologico di una patologia, l'oncocercosi (o \"cecit\u00e0 fluviale\"): questa patologia tropicale, che colpisce soprattutto le popolazioni dell'America latina e, soprattutto, dell'Africa, risulta essere la quarta causa di cecit\u00e0 al mondo e colpisce. Il numero di persone affette dall'oncocercosi ammonterebbe a 17 milioni di individui. Le specie responsabili della trasmissione dell'oncocercosi fanno capo ai generi \"Simulium\", \"Prosimulium\" e \"Austrosimulium\".\nLa specie \"Simulium pruinosum\" sembra essere implicata nella patogenesi della forma endemica, di una dermatosi bollosa umana, il pemfigo foliaceo, nota come \"Fogo Selvagem\" e distribuita attorno ad alcuni bacini fluviali brasiliani.\nSugli uccelli, i Simuliidi sono generalmente vettori di Protozoi. L'attivit\u00e0 si basa in genere su una specificit\u00e0 etologica e morfologica: le femmine ematofaghe a spese degli uccelli, infatti, presentano una particolare conformazione delle unghie che ne facilita l'attacco alle piume.\nFra le specie di maggiore importanza in Italia, dal punto di vista medico-veterinario, si citano le seguenti:\nDifesa.\nLa difesa nei confronti dei Simulidi \u00e8 piuttosto difficile a causa della specificit\u00e0 dell'etologia, sia larvale sia immaginale. La lotta contro gli adulti, a differenza di altri nematoceri ematofagi, \u00e8 pressoch\u00e9 impossibile a causa della loro dispersione nell'ambiente, in spazi aperti, e dell'attivit\u00e0 rivolta sugli animali al pascolo. L'unica possibilit\u00e0 di intervenire sugli adulti consiste nella protezione preventiva del bestiame con trattamenti a base di piretroidi cosparsi direttamente sugli animali. Questi interventi possono tuttavia presentare dei limiti sotto l'aspetto economico a causa dell'incidenza dei costi in un regime zootecnico di tipo estensivo.\nLa lotta larvicida \u00e8 invece resa problematica dalla difficolt\u00e0 di eseguire trattamenti chimici nei corsi d'acqua: la corrente, infatti, rende vani questi trattamenti in quanto disperde in tempi brevissimi l'insetticida; va inoltre considerata l'impossibilit\u00e0 di eseguire trattamenti chimici in acque popolate dall'ittiofauna, perci\u00f2, in definitiva, l'intervento chimico si pu\u00f2 eseguire solo in casi particolari. Interventi pi\u00f9 efficaci si sono avuti con l'uso di bioinsettici (\"Bacillus thuringiensis\") ma in condizioni ambientali particolari. Lo stato di emergenza relativo all'incidenza dell'oncocercosi ha invece giustificato i trattamenti chimici eseguiti sui corsi d'acqua ricorrendo anche ai mezzi aerei.\nSistematica.\nLa famiglia comprende circa 1800 specie conosciute, di cui circa 230 segnalate in Europa, ripartite fra 28 generi. Si suddivide in due sottofamiglie, di cui la prima, \"Parasimuliinae\" comprende solo quattro specie presenti nella regione neartica:\nI generi pi\u00f9 importanti, per rappresentativit\u00e0 e numero di specie, sono \"Simulium\", con 1200 specie, e \"Prosimulium\" con circa 110 specie. La determinazione delle specie \u00e8 spesso impossibile se non con il ricorso all'esame citologico.\nIn Italia \u00e8 segnalata la presenza di circa 70 specie appartenenti ai generi \"Simulium\", \"Prosimulium\", \"Metacnephia\", \"Twinnia\", \"Greniera\". Gran parte delle specie rientrano nel genere \"Simulium\"."}
{"id": "1811832", "revid": "88479617", "url": "https://it.wikipedia.org/wiki?curid=1811832", "title": "Stabilitura", "text": "La stabilitura, in edilizia, \u00e8 l'applicazione dell'ultimo strato di intonaco, o \"malta fine\" (cosiddetto intonachino, che, nei capitolati d'appalto, viene anche definito intonaco civile). Costituito il pi\u00f9 delle volte da malta a base di grassello di calce e sabbia fine per rendere la superficie liscia e omogenea, pu\u00f2 inoltre essere rifinito a piacere con tinteggiature o decorazioni a stampo.\nTecnica.\nLo strato \u00e8 costituito da grassello di calce miscelato con inerti silicei fini, come sabbia di fiume lavata nella proporzione di 2/5 di calce e 3/5 di sabbia. Si applica utilizzando spatole di acciaio rigide, la stabilitura asciuga in pochi minuti, dopo averne applicate almeno due mani si passa un frattazzo di spugna bagnato d'acqua per cancellare i segni delle spatolate.\nHa propriet\u00e0 traspiranti (non trattiene l'umidit\u00e0), per la presenza di pori che consentono il passaggio delle molecole d'acqua. La traspirabilit\u00e0 verrebbe compromessa dalla miscelatura con cemento.\nQualora alle sabbie silicee con inerti si sostituiscano aggregati granulari di origine calcarea (cosiddetta \"polvere di marmo\"), anzich\u00e9 di intonachino si parla pi\u00f9 propriamente di intonaco a stucco, con analoghe caratteristiche di traspirabilit\u00e0 (vedi, ad esempio, la voce stucco veneziano)."}
{"id": "1811840", "revid": "901830", "url": "https://it.wikipedia.org/wiki?curid=1811840", "title": "Hugo Lamanna", "text": "Carriera.\nL'Atalanta che lo porta in Italia dopo numerose stagioni tra Argentina, Brasile e Francia. A Bergamo gioca come regista fino all'interruzione dei campionati dovuta alla seconda guerra mondiale.\nConclude la carriera nelle categorie minori con Juve Stabia e Frosinone.\nTerminata la carriera da giocatore inizi\u00f2 ad allenare il Frosinone nella stagione 1948-1949 portandolo al quinto posto in classifica e scendendo in campo in una partita, poi, allen\u00f2 Lecco, Monza, Como e Rapallo Ruentes."}
{"id": "1811844", "revid": "224230", "url": "https://it.wikipedia.org/wiki?curid=1811844", "title": "Necessitas non habet legem", "text": ""}
{"id": "1811845", "revid": "287204", "url": "https://it.wikipedia.org/wiki?curid=1811845", "title": "Calidris ruficollis", "text": "Il gambecchio collorosso (Calidris ruficollis, Pallas 1776) \u00e8 un uccello della famiglia degli Scolopacidae.\nSistematica.\n\"Calidris ruficollis\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia, dalla Russia all'Indonesia e dall'India alla Malaysia; in Australia, Nuova Zelanda e Oceania occidentale; sulle coste orientali dell'Africa (Mozambico e Sudafrica); in Alaska e coste occidentali di Canada e Stati Uniti. \u00c8 accidentale in Europa centrale, occidentale e settentrionale, Italia compresa; in Israele, Kenya e Somalia; su Vanuatu; e sulle coste orientali del Nord America."}
{"id": "1811847", "revid": "709565", "url": "https://it.wikipedia.org/wiki?curid=1811847", "title": "...uebenra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale."}
{"id": "1811851", "revid": "287204", "url": "https://it.wikipedia.org/wiki?curid=1811851", "title": "Massimo Falsetti Cricket Field", "text": "Il Massimo Falsetti Cricket Field \u00e8 il campo di cricket di Grosseto. \u00c8 situato nel quartiere Gorarella, nella parte sud-occidentale della citt\u00e0 di Grosseto, e vi si accede da \"via Cimabue\". Vi si svolgono gli allenamenti e le partite casalinghe di campionato del Maremma Cricket Club, squadra cittadina fondata nel 1985. La denominazione dell'impianto \u00e8 stata scelta in ricordo del presidente del club grossetano, allora denominato Etruria Cricket Club, scomparso nel 1991 a soli 35 anni.\nL'impianto sportivo con fondo in erba si presenta a forma ovale, ed \u00e8 integrato senza soluzioni di continuit\u00e0 nel parco comunale, all'interno del quale trova la pi\u00f9 naturale ubicazione. Privo di tribune, gli spettatori possono assistere alle partite che vi si svolgono rimanendo al di fuori dell'area transennata.\nL'afflusso degli spettatori \u00e8 favorito dal vicino parcheggio pubblico situato lungo via Cimabue e da quello pi\u00f9 ampio situato nel piazzale antistante il viale della Repubblica, presso l'altra area di accesso al parco comunale."}
{"id": "1811855", "revid": "614400", "url": "https://it.wikipedia.org/wiki?curid=1811855", "title": "Hiram Bingham", "text": "Sebbene considerato un archeologo, egli prefer\u00ec sempre definirsi esploratore.\nBiografia.\nBingham nacque a Honolulu, sulle isole Hawaii, figlio e nipote di missionari protestanti del Regno delle Hawaii. Durante l'adolescenza si trasfer\u00ec negli Stati Uniti per completare gli studi. Ottenne un diploma alla Universit\u00e0 Yale nel 1898, uno all'Universit\u00e0 della California nel 1900 e uno a Harvard nel 1905. Fu quindi professore di storia e di politica a Harvard e poi a Princeton.\nDivenne esploratore durante il suo insegnamento a Princeton. Durante una missione nel 1911, scopre la citt\u00e0 inca di Machu Picchu, nelle Ande peruviane, nonch\u00e9 le rovine di Vilcabamba, che per\u00f2 non identific\u00f2 (credeva che Machu Picchu fosse Vilcabamba, la citt\u00e0 rifugio degli Incas). La sua scoperta ottenne grande risonanza e fu trattata anche dalla rivista \"National Geographic\".\nDurante la Prima guerra mondiale prest\u00f2 servizio nell'aviazione dell'US Army, comandando anche una scuola di volo a Issoudun, in Francia. Nel 1924 divenne governatore repubblicano del Connecticut, quindi senatore. Pubblic\u00f2 nel 1948 il libro \"La citt\u00e0 perduta degli Inca\", in cui \u00e8 narrata la sua scoperta. Mor\u00ec a Washington e fu sepolto nel Cimitero nazionale di Arlington, in Virginia.\nEredit\u00e0 culturale.\nSecondo molti la figura di Bingham \u00e8 l'ispiratrice del personaggio immaginario di Indiana Jones.\nScoperta di Machu Picchu.\nSecondo documenti individuati nel 2008 in archivi peruviani e statunitensi, il vero scopritore di Machu Picchu sarebbe Augusto Berns, avventuriero e trafficante tedesco, che visit\u00f2 per primo la citt\u00e0 perduta nel 1867 e inizi\u00f2 a depredarne le ricchezze col benestare del governo peruviano.\nEsiste addirittura una mappa del 1874 disegnata da Herman Gohring che mostra chiaramente il nome di Machu Picchu e la sua esatta collocazione."}
{"id": "1811857", "revid": "6923", "url": "https://it.wikipedia.org/wiki?curid=1811857", "title": "Eugenia Ravasco", "text": "Nel 2003, al termine di una causa durata 55 anni, la Chiesa cattolica la proclam\u00f2 beata dopo averle attribuito la guarigione di una bambina boliviana.\nBiografia.\nTerza dei quattro figli del banchiere genovese Francesco Matteo Ravasco e della nobildonna Carolina Mozzoni Frosconi, rimasta orfana di madre a tre anni venne affidata alle cure di una zia materna. A sette anni si ricongiunse a Genova al padre e a due dei fratelli. Pochi anni dopo, alla morte del padre, venne affidata assieme ai fratelli alla tutela dello zio paterno Luigi.\nIl 31 maggio 1863 ascolt\u00f2 don Giacinto Bianchi che, invitato dal priore Giuseppe Frassinetti, teneva una meditazione nella chiesa Santa Sabina: rest\u00f2 cos\u00ec colpita che decise di consacrarsi, rinunciando anche alle nozze. Intensific\u00f2 la sua opera nelle parrocchie e negli ospedali di Genova e a ventidue anni, nel 1867 entr\u00f2 a far parte delle Dame di Santa Caterina di Portoria, dedite alle visite ai degenti dell'Ospedale di Pammatone. Il 6 dicembre 1868 fond\u00f2 la congregazione delle Figlie dei Sacri Cuori di Ges\u00f9 e di Maria con l'aiuto del sacerdote Salvatore Magnasco. Nel 1870 acquist\u00f2 il palazzo dei marchesi Gropallo, situato sulla collina di Carignano, per costituirvi un educandato femminile, una scuola elementare e la Congregazione delle Madri Cristiane oltre che l'Opera della Dottrina Cristiana e degli esercizi spirituali per signore e signorine della citt\u00e0. Analoghe istituzioni furono da lei patrocinate a Levanto e a Colazza in provincia di Novara, oltre che in altre localit\u00e0 italiane.\nNel 1878 fond\u00f2 la Scuola Magistrale Normale e nel 1892 la Casa per le giovani operaie.\nUna via le \u00e8 stata intitolata nel 1937 in corrispondenza del ponte di Carignano, a Genova, citt\u00e0 in cui ha vissuto a lungo. Una sezione di Genova dell'ANSPI porta il suo nome cos\u00ec come un collegio del Venezuela.\nLa sua biografia \u00e8 stata tratteggiata nel libro \"Le genovesi\", mentre in suo ricordo \u00e8 stato allestito dallo \"Jobel Teatro\" il racconto teatrale \"Eugenia Ravasco. Il colore dell'educazione\"."}
{"id": "1811859", "revid": "478814", "url": "https://it.wikipedia.org/wiki?curid=1811859", "title": "Srivijaya", "text": "Srivijaya (traslitterato anche Sriwijaya e \u015arivijaya, dal sanscrito \"\", titolo onorifico che significa fulgido o raggiante e \"vijaya\", che significa vittoria o eccellente) fu un antico regno malay dell'isola di Sumatra e della penisola Malese. Si form\u00f2 nella prima met\u00e0 del VII secolo ed esercit\u00f2 grande influenza su buona parte del Sud-est asiatico. Fu probabilmente una confederazione di diverse citt\u00e0-Stato che si svilupparono in diversi porti della regione.\nSecondo le fonti provenienti dagli annali cinesi della dinastia Tang (618-907), Srivijaya fu conosciuto in Cina dapprima con il nome Shih-li-fo-shi (\u5ba4\u5229\u4f5b\u901d) e, a partire dal 904, come San-fo-chi (\u4e09\u4f5b\u6589), nome che compare anche negli annali della dinastia Song. Un'interpretazione di tali fonti ritiene che tra questi due periodi vada inserito il periodo Kha-ling, caratterizzato dal dominio della dinastia Sailendra a Giava. Altre fonti importanti sono le inscrizioni ritrovate nella penisola Malese e nell'arcipelago Malese. Il regno ebbe fine nel XIII secolo con le invasioni provenienti da Giava. Superando anche il sultanato Majapahit e il sultanato di Sambas, fu il pi\u00f9 grande stato sorto tra Borneo e Indonesia, con una superificie di 1.200.000\u00a0km\u00b2 nel 1200 d.C.\nOrigini.\n\u00c8 stata avanzata l'ipotesi che i sovrani di Srivijaya siano stati discendenti dei regnanti del Funan, che professavano il Buddhismo Mah\u0101y\u0101na, costretti a lasciare le proprie terre quando si formarono i regni di Chenla. Trovarono inizialmente rifugio nel regno vassallo di Pan-pan (\u76e4\u76e4) e fondarono Srivijaya (Shih-li-fo-shi) verso la met\u00e0 del VII secolo dopo aver preso possesso di alcune citt\u00e0 della penisola Malese. Scomparvero presto i nomi di alcuni di questi centri e gi\u00e0 nel 670 negli annali cinesi era rimasto il solo nome Shih-li-fo-shi, registrato come Paese tributario. Alcuni storici ritengono che la prima capitale del regno fosse Palembang, a Sumatra, mentre studi pi\u00f9 recenti stimano che fosse Chaiya, oggi un villaggio thailandese nella provincia di Surat Thani, nella penisola Malese.\nEspansione.\nLa prima testimonianza dell'esistenza di Srivijaya risale al VII secolo, quando il monaco cinese Y\u00ecj\u00ecng scrisse di averla visitata nel 671 per sei mesi. La prima iscrizione nella quale appare il nome di Srivijaya \u00e8 quella di Kedukan Bukit, risale al 683 e fu ritrovata a Sumatra nei pressi di Palembang. La religione prevalente nel regno fu il Buddhismo Mah\u0101y\u0101na, mentre la lingua parlata era il malese antico, che ebbe origine tra Sumatra e lo stretto di Malacca. Tra i principali motivi del successo di Srivijaya vi furono la libert\u00e0 che lasci\u00f2 ai suoi stati tributari, il formale riconoscimento ottenuto dall'Impero cinese, con il quale mantenne cordiali rapporti che favorirono gli scambi commerciali marittimi tra la Cina, l'India, la Persia ecc., e la lealt\u00e0 e giustizia con cui i mercanti furono trattati nei suoi porti.\nSrivijaya si arricch\u00ec diventando uno dei punti di passaggio principali sulle rotte marittime che collegavano l'India alla Cina, in particolare con il controllo dello stretto di Malacca e di quello della Sonda. Secondo le inscrizioni ritrovate nella penisola Malese e a Giava, alla fine del VII secolo Srivijaya comprendeva le coste orientali di Sumatra, buona parte della penisola malese e lo stretto di Malacca. Aveva inoltre esteso la propria influenza a Giava, dove probabilmente fu grazie a Srivijaya che prese il potere la dinastia Sailendra.\nL'inscrizione di Ligor (l'odierna citt\u00e0 thailandese di Nakhon Si Thammarat) del 775 riporta che i Sailendra divennero i sovrani pi\u00f9 potenti fra gli alleati di Srivijaya. Ottennero probabilmente tale posizione riportando attorno al 765 sotto il controllo di Srivijaya Chaiya e Ligor, sottraendole al Regno khmer di Chenla che le aveva occupate circa 20 anni prima. Questa zona era di importanza nevralgica per Srivijaya in quanto da Chaiya veniva amministrato il traffico di merci giunte dall'Occidente nel porto di Takua Pa, sul Mare delle Andamane, lungo la via marittima della seta.\nSecondo alcune fonti, a partire dall\u2019833 vi furono legami di amicizia tra Srivijaya e i regnanti di Sri Lanka, e nel 960 un re singalese spos\u00f2 una principessa di Srivijaya. Inoltre, secondo una leggenda di Sri Lanka, Sri Vijaya era il nome del principe indiano che fond\u00f2 il primo insediamento sull\u2019isola.\nDinastia Sailendra.\nSrivijaya mantenne quindi buoni rapporti con il regno giavanese dei Sailendra, basati su scambi commerciali e sui matrimoni tra membri delle due case reali. Secondo altre ipotesi meno credibili, i Sailendra erano i re di Srivijaya che conquistarono Giava o, viceversa, i re di Giava che conquistarono Srivijaya. Con il ritorno dell'Induismo a Giava, verso la met\u00e0 del IX secolo i Sailendra furono espulsi dall'isola e si rifugiarono a Srivijaya.\nIl principe Balaputra, figlio dell'ultimo re Sailendra di Giava e di una principessa di Srivijaya figlia del re Dharmasetu, divenne poco tempo dopo il primo sovrano dei Sailendra a Srivijaya. Un'inscrizione trovata nell'antico sito buddhista di N\u0101land\u0101, nel nord dell'India, riporta che Balaputra finanzi\u00f2 nell'860 la costruzione di un edificio religioso, a conferma del prestigio che il regno ebbe nella comunit\u00e0 buddhista internazionale di quell'epoca. I Sailendra continuarono a regnare in un periodo di splendore per Srivijaya. Un'inscrizione del 1005 in ricordo di una donazione di un sovrano Chola a un monastero nella costa del Coromandel, riporta che a quel tempo alla guida di Srivijaya vi era ancora un maharaja Sailendra. Si presume che i maggiori centri di potere di questo periodo fossero Jambi, Kedah e Chaiya.\nDeclino e fine del regno.\nIl periodo d'oro di Srivijaya ebbe fine nel 1025 quando, con l'invasione di Sumatra e della penisola Malese da parte delle truppe della dinastia tamil dei Chola guidate dall'imperatore Rajendra I, inizi\u00f2 il declino del regno. Oltre a perdere il controllo delle rotte marittime, Srivijaya perse anche il controllo dell'istmo di Kra che pass\u00f2 ai khmer di Suryavarman I, alleato dei Chola. Pur ridimensionati, i Sailendra riuscirono probabilmente a conservare il potere fino all'invasione di Sumatra e della penisola Malese da parte del Regno giavanese Singhasari, avvenuta nella seconda met\u00e0 del XIII secolo, che determin\u00f2 la fine di Srivijaya. Nello stesso periodo, i siamesi dell'emergente Regno di Sukhothai arrivarono ad occupare buona parte della penisola Malese.\nTra i fattori che contribuirono alla caduta di Srivijaya, oltre all'espansione dei regni giavanesi Singhasari e Majapahit e dei siamesi di Sukhothai, vi fu lo spostamento delle rotte dei traffici marittimi fra Paesi islamici e Cina, sui quali si era basata buona parte della sua economia. Dopo la caduta, il regno fu dimenticato e fino ai primi anni del XX secolo gli storici non sospettarono che nel Sud-est asiatico vi fosse stato un cos\u00ec grande ed influente impero."}
{"id": "1811866", "revid": "767487", "url": "https://it.wikipedia.org/wiki?curid=1811866", "title": "Legge ferrea dell'oligarchia", "text": "La legge ferrea dell'oligarchia \u00e8 una teoria formulata nel 1911 dal politologo tedesco Robert Michels nel suo libro \"Sociologia del partito politico\".\nTeoria.\nSecondo la teoria, tutti i partiti politici si evolvono da una struttura democratica aperta alla base, in una struttura dominata da una oligarchia, ovvero da un numero ristretto di dirigenti. Questo deriva dalla necessit\u00e0 di specializzazione, la quale fa s\u00ec che un partito si strutturi in modo burocratico, creando dei capi sempre pi\u00f9 svincolati dal controllo dei militanti di base. Con il tempo, chi occupa cariche dirigenti si \"imborghesisce\", allontanandosi dalla base e andando a costituire un'\u00e9lite compatta, dotata di spirito di corpo. Nello stesso tempo, il partito tende a moderare i propri obiettivi: l'obiettivo fondamentale diventa la sopravvivenza dell'organizzazione, e non la realizzazione del suo programma.\nMichels, che elabora le sue idee soprattutto sulla base dell'osservazione delle dinamiche del Partito Socialdemocratico di Germania, fornisce quattro prove a sostegno della sua tesi:\nCritiche.\nQuesto approccio \u00e8 stato criticato, in tempi pi\u00f9 recenti, da Angelo Panebianco, il quale ha osservato che l'evoluzione dei partiti \u00e8 pi\u00f9 complessa e contraddittoria di quanto ipotizzato da Michels. Panebianco evidenzia come la base di un partito non abbia un ruolo del tutto passivo, in quanto anch'essa (e non solo i leader) possiede risorse. Inoltre, le ideologie non sono del tutto manipolabili: quindi, gli obiettivi di un partito possono essere articolati e adattati alle mutate esigenze, ma non abbandonati del tutto.\nPunto di vista di Simone Weil.\nSimone Weil, a conclusione del saggio \"Manifesto per la soppressione dei partiti politici\", scriveva che \nErano i partiti in s\u00e9, non tanto l'idea politica che li sorreggeva (i partiti, pensava Simone Weil, non hanno alcuna idea, specie politica), quanto i propositi di dominio che li animavano, pi\u00f9 o meno morbidi che fossero, a dettare le sue parole d'allarme: "}
{"id": "1811867", "revid": "119991", "url": "https://it.wikipedia.org/wiki?curid=1811867", "title": "Cricket Field Massimo Falsetti", "text": ""}
{"id": "1811872", "revid": "119991", "url": "https://it.wikipedia.org/wiki?curid=1811872", "title": "Cricket Field &quot;Massimo Falsetti&quot;", "text": ""}
{"id": "1811876", "revid": "119991", "url": "https://it.wikipedia.org/wiki?curid=1811876", "title": "Cricket Field di Grosseto", "text": ""}
{"id": "1811877", "revid": "767487", "url": "https://it.wikipedia.org/wiki?curid=1811877", "title": "Fantasia e fuga in do minore BWV 537", "text": "La fantasia e fuga in do minore BWV 537 \u00e8 una composizione per organo di Johann Sebastian Bach.\n\u00c8 uno dei vari lavori per strumenti a tastiera composti da Bach tra il 1708 e il 1717, mentre egli si trovava a Weimar presso la corte ducale."}
{"id": "1811878", "revid": "119991", "url": "https://it.wikipedia.org/wiki?curid=1811878", "title": "Campo di cricket di Grosseto", "text": ""}
{"id": "1811880", "revid": "119991", "url": "https://it.wikipedia.org/wiki?curid=1811880", "title": "Campo di Cricket di Grosseto", "text": ""}
{"id": "1811883", "revid": "256896", "url": "https://it.wikipedia.org/wiki?curid=1811883", "title": "Regno Kamata", "text": "Il regno Kamata apparve nella parte occidentale del antico regno Kamarupa nel XIII secolo, dopo la caduta della dinastia Pala. La crescita di questo regno segn\u00f2 la fine del periodo antico nella storia dell'Assam e l'inizio del periodo medievale.\nI primi governanti furono i Khens, che furono spodestati successivamente da Alauddin Hussain Shah, governatore turco-afgano del Bengala.\nSebbene Hussain Shah svilupp\u00f2 delle strutture amministrative, non fu capace di mantenere il controllo politico e quindi sal\u00ec al potere la dinastia Koch. I koch chiamano se stessi Kamateshwars (\"governatori di Kamata\"), ma la loro influenza ed espansioni furono cos\u00ec estese e di vasta portata che il loro regno \u00e8 talvolta chiamato Regno Koch."}
{"id": "1811885", "revid": "119991", "url": "https://it.wikipedia.org/wiki?curid=1811885", "title": "Campo di cricket Massimo Falsetti", "text": ""}
{"id": "1811886", "revid": "767487", "url": "https://it.wikipedia.org/wiki?curid=1811886", "title": "Rambertino Buvalelli", "text": "Ricopr\u00ec la carica di \"podest\u00e0\" in varie citt\u00e0 come Brescia, Milano, Parma, Mantova, Genova e Verona. Sono giunte fino a noi dieci delle sue poesie in occitano, nessuna delle quali per\u00f2 conserva la musica di accompagnamento. Viene generalmente considerato il primo trovatore originario dell'Italia, anche se in effetti Cossezen e Peire de la Caravana potrebbero averlo preceduto.\nCarriera politica.\nRambertino in giovent\u00f9 studi\u00f2 diritto all'Universit\u00e0 di Bologna e, non molto tempo dopo entr\u00f2 a far parte della corte della famiglia d'Este. L\u00ec conobbe Beatrice d'Este, la cui figura in seguito celebr\u00f2 in tutte le sue poesie. Fu preso sotto la protezione di Azzo VI d'Este e strinse forti legami con il partito dei Guelfi. Compare per la prima volta come podest\u00e0 di Brescia nel 1201, quando gli \"Annales Brixienses\" registrano che \"receptus est Rembertinus potestas\" (It. \"\"Rambertino viene accettato come podest\u00e0\"). In quell'anno riusc\u00ec a concludere la pace con le citt\u00e0 di Cremona, Bergamo e Mantova. Nel 1203, terminato il proprio incarico a Brescia, si trasfer\u00ec nuovamente a Bologna dove lavor\u00f2 come procuratore. I cinque anni successivi della sua vita rimangono piuttosto oscuri, ma si sa che nel 1208 divent\u00f2 podest\u00e0 di Milano. Compare in alcuni documenti del milanese come \"Lambertinus Bonarelus\" e \"Lambertinus de Bonarellis\", ma non ci sono dubbi tra gli storici sul fatto che tali nomi si riferiscano proprio al trovatore.\nNel 1209 torn\u00f2 a Bologna dove ottiene la carica di \"console di giustizia\". Nel 1212 inizi\u00f2 a lavorare come ambasciatore a Modena per conto del Cardinale-Legato pontificio di Papa Innocenzo IV Ugo di Sessa, che presto sarebbe diventato vescovo di Vercelli, ma entro maggio fece rientro a Bologna ancora una volta. Un \"Buvalello\" fu nuovamente procuratore di Bologna nel 1212, per\u00f2 \u00e8 una leggenda che Rambertino in quell'anno sia stato coinvolto in una disputa legale legata alla sambuca nell'ambito delle schermaglie tra Bologna e Pistoia. Nel 1213 divent\u00f2 podest\u00e0 di Parma. Nel 1214 riprese l'incarico di console a Bologna e giur\u00f2 di sostenere la Lega tra Bologna e Reggio Emilia. Tra il 1215 e il 1216 fu podest\u00e0 di Mantova. Nel 1217 venne eletto podest\u00e0 di Modena\nNel 1218 Rambertino fu nominato podest\u00e0 di Genova, carica che mantenne per tre anni fino al 1220. Fu probabilmente nel corso di quei tre anni che egli introdusse in citt\u00e0 la poesia lirica occitana, che in seguito si svilupp\u00f2 in un ricco movimento culturale.\nNel 1221 gli venne nuovamente offerta la carica di podest\u00e0 di Modena, ma la rifiut\u00f2 a causa di un'ingiunzione papale da parte di Onorio III. In quello stesso anno fu nominato podest\u00e0 di Verona, carica che accett\u00f2, per morire per\u00f2 nel mese di settembre. Sulla sua lapide c'\u00e8 l'iscrizione: \"MCCXXI. Hoc de mense septembris obit dominus Lambertus Buvalelli potestas Verone.\"\nPoetica.\nRambertino probabilmente apprese l'occitano leggendo delle raccolte poetiche, i cosiddetti canzonieri, pi\u00f9 che attraverso contatti con altri trovatori. La sua produzione poetica, quantitativamente modesta, rivela una certa abilit\u00e0 tecnica e si serve di schemi metrici piuttosto complessi e di allitterazioni. La sua perizia tecnica \u00e8 molto evidente e il linguaggio usato si presenta privo di corruzioni dovute ad italianismi. Dato che si tratta di uno dei primi trovatori italiani forse non \u00e8 sorprendente che si soffermi sul tema dell'amor cortese ed abbia scritto soltanto delle \"canso\". Entr\u00f2 in contatto con altri trovatori, in particolare con Elias Cairel, al quale chiese di portare a Beatrice alla corte d'Este la poesia \"Toz m'era de chantar gequiz\" una volta ultimata. Forse \u00e8 stata l'abilit\u00e0 di Rambertino a cantare d'amore che spinse Peire Raimon de Tolosa a dedicargli il suo \"De fin'amor son tuit mei pessamen\", che \u00e8 stato descritto come \"una delle migliori descrizioni dell'amor cortese\" .\nOpere.\nQuesto l'elenco delle poesie di Rambertino sopravvissute ordinate alfabeticamente:"}
{"id": "1811887", "revid": "119991", "url": "https://it.wikipedia.org/wiki?curid=1811887", "title": "Campo di Cricket Massimo Falsetti", "text": ""}
{"id": "1811890", "revid": "287204", "url": "https://it.wikipedia.org/wiki?curid=1811890", "title": "Pezza", "text": ""}
{"id": "1811899", "revid": "1573940", "url": "https://it.wikipedia.org/wiki?curid=1811899", "title": "Calidris temminckii", "text": "Il gambecchio nano (Calidris temminckii ) \u00e8 un uccello della famiglia degli Scolopacidi.\nDescrizione.\nIl gambecchio nano \u00e8 un limicolo di piccole dimensioni, con il becco piuttosto corto, colori poco accesi e corte zampe giallo-verdastre.\nQuest'ultimo particolare permette di distinguerlo dal gambecchio comune il quale ha invece un paio di zampe nere.\nIl piumaggio non varia molto a seconda delle stagioni, difatti resta per lo pi\u00f9 sempre con le parti superiori grigie screziate di macchioline pi\u00f9 chiare, le parti inferiori candide e un'evidente pettorina (chiazza sul petto) grigia sfumata.\nSistematica.\n\"Calidris temminckii\" non ha sottospecie, \u00e8 monotipico.\nDistribuzione e habitat.\nQuesto uccello vive in tutta Europa e Asia, nella met\u00e0 settentrionale dell'Africa, ma anche in Zambia, Repubblica Democratica del Congo, Tanzania, e altri stati equatoriali africani. \u00c8 accidentale in Alaska, Columbia Britannica, Croazia, Serbia e Montenegro, Siria, Libano e Marianne Settentrionali."}
{"id": "1811902", "revid": "638792", "url": "https://it.wikipedia.org/wiki?curid=1811902", "title": "Teoria della scelta pubblica", "text": "La teoria della scelta pubblica (\"Public Choice\") \u00e8 una teoria nella Scienza politica elaborata negli Stati Uniti negli anni sessanta e sviluppata negli anni settanta, principalmente ad opera di James M. Buchanan che nel 1986 per questi studi vinse il Premio Nobel per l'economia.\nQuesta teoria, impiegando gli strumenti e i metodi della scienza economica, si propone di studiare il comportamento degli attori che operano nella scena politica.\nOrigini europee.\nLa teoria delle scelte pubbliche ha interessanti assonanze nel pensiero di alcuni studiosi italiani di Scienza delle finanze fra l'Ottocento e il Novecento.\nIn particolare, \u00e8 stato riconosciuto che gli amministratori pubblici italiani avessero \"spesso alle spalle letture di scienza economica e sociale (specialmente gli studi d'inizio secolo di Maffeo Pantaleoni e, su un altro versante, le analisi di Vilfredo Pareto)\".\nBisogna considerare, comunque, che la letteratura riguardante questo campo di studi \u00e8 principalmente statunitense: l'influenza culturale europea non pu\u00f2 sormontare il fatto che il conio della teoria \u00e8 avvenuto a met\u00e0 del Novecento negli Stati Uniti d'America e, dunque, anche i riferimenti culturali e istituzionali sono quelli tipici di quella realt\u00e0.\nElaborazione statunitense.\nLa formazione della disciplina rinviene i suoi immediati antecedenti nei pionieristici lavori di Duncan Black del 1948 (\"On the Rationale of Group Decision-making\") e del 1958 (\"The Theory of Committees and Elections\") nei quali l'autore deline\u00f2 le linee portanti di quello che sarebbe diventato il Teorema dell'elettore mediano. Gordon Tullock lo ha definito come \"il padre della Teoria della Scelta Pubblica\".\nNonostante ci\u00f2 \u00e8 il libro di James M. Buchanan e Gordon Tullock, \"The Calculus of Consent: Logical Foundations of Constitutional Democracy\", del 1962, ad essere considerato una tappa fondamentale per la disciplina della Teoria delle scelte pubbliche.\nI lavori di Kenneth Arrow come \"Choice and Individual Values\" (1951) hanno anch'essi esercitato notevole influenza nella formulazione della teoria. Anthony Downs \u00e8 un altro importante economista che con il suo lavoro in \"An Economic Theory of Democracy\" (1957) e \"Mancur Olson's The Logic of Collective Action\" (1965) ha contribuito allo sviluppo della teoria.\nLa Teoria della scelta pubblica \u00e8 generalmente associata con la \"George Mason University\", dove Tullock e Buchanan hanno insegnato.\nI loro lavori precedenti sono stati condotti presso l'University of Virginia e il Virginia Polytechnic Institute and State University, per questo motivo generalmente chiamato \"Virginia school of political economy\".\nTeoria.\nRispetto all'approccio della maggior parte delle scienze sociali classiche, la Public choice non studia come la politica dovrebbe funzionare (analisi normativa), ma piuttosto come funziona (analisi positiva). Infatti, come disse James M. Buchanan in un'intervista rilasciata nel 1995, \"(Public choice) is nothing more than common sense, as opposed to romance\".\nLa Public choice non considera i politici come benevoli \u201cmonarchi illuminati\u201d che hanno a cuore prima di tutto il benessere collettivo. Li considera, invece, attori razionali guidati da interessi egoistici. La Public choice condivide l'individualismo metodologico dei \"neoclassici\" ma, a differenza della teoria economica dominante, presuppone che gli attori della sfera politica non aspirino a promuovere il bene comune, ma siano guidati dall'obiettivo della massimizzazione dell'utilit\u00e0, ossia da quella stessa \u201cmano invisibile\u201d che li guida nell'operare in mercati privati, ritenendo pi\u00f9 importanti interessi personali (come prestigio, ricchezza, potere, vantaggi fiscali).\nUn governo democratico non decide di per s\u00e9 di agire in una certa direzione, sono i cittadini, o pi\u00f9 probabilmente i loro rappresentanti, che, tramite\ndecisioni collettive, lo guidano in una direzione piuttosto che in un'altra. Per questo motivo la Public choice si occupa, prima ancora che degli effetti delle decisioni assunte, di studiare come queste vengano prese e di come ogni membro interagisca con gli altri nel portare avanti obiettivi individuali, diversi e spesso contraddittori.\nGli \u201cattori politici\u201d sono dunque guidati dal loro proprio interesse \u201cegoistico\u201d nel senso che gli elettori sosterranno candidati e proposte politiche che pensano possano realizzare il loro interesse personale; i politici cercheranno di essere eletti o rieletti a cariche pubbliche; i burocrati si sforzeranno di favorire la propria carriera.\nRiportiamo di seguito in maniera sintetica alcuni dei problemi che gli studiosi della Teoria delle scelte pubbliche hanno individuato nei processi di decisione tipici delle democrazie contemporanee.\nI politici (decisori).\nA parte le elezioni, i referendum e altri istituti di democrazia diretta, la maggioranza delle decisioni politiche \u00e8 presa da politici eletti a rappresentare i cittadini in assemblee legislative. Poich\u00e9 le circoscrizioni che eleggono i parlamentari sono solitamente a base geografica, i rappresentanti hanno forti incentivi a sostenere programmi e politiche che danno vantaggi agli elettori della propria circoscrizione, anche a discapito dell'interesse generale, soprattutto quando questi progetti sono finanziati dalla fiscalit\u00e0 generale, generando cos\u00ec inique ridistribuzioni del reddito.\nLa produzione legislativa a favore degli interessi di una minoranza a scapito della maggioranza \u00e8 rafforzata dalla logica dell'azione collettiva: gruppi piccoli e omogenei, accomunati da un interesse forte, tendono ad essere pi\u00f9 efficaci nel fare pressione politica e nel fornire sostegno politico (voti, campagna elettorale, e cos\u00ec via) rispetto a grandi gruppi i cui interessi sono pi\u00f9 eterogenei. Poich\u00e9 i politici sono visti come egoisticamente in cerca di una rielezione, questi avranno forti incentivi ad occuparsi delle esigenze di questi gruppi piccoli e ben organizzati\n(tirannia della minoranza). La pratica del logrolling non fa che accentuare questi risultati.\nGli elettori.\nIl calcolo del consenso, studiato da Tullock e Buchanan, \"parte da una domanda fondamentale: \u00abQuando un individuo, membro di un gruppo sociale, considera vantaggioso entrare in relazione \u201cpolitica\u201d con i propri simili?\u00bb. Detto in altri termini, ci si occupa di cosa spinga le persone a condividere un problema e delegare la soluzione dello stesso ad una decisione collettiva. I due autori sostengono, metodologicamente, che \u00abla ragione umana \u00e8 schiava delle passioni: solo riconoscendo questo, l\u2019uomo pu\u00f2 organizzare le relazioni con i propri simili in modo da riuscire a massimizzare il mutuo vantaggio che deriva dell\u2019interdipendenza sociale\u00bb.\nIn tale ricerca, nessuna delle regole elettorali pensabili sembra immune da manipolazioni. O da parte di persone che non votano sinceramente, e con questa espressione si intende il votare strategicamente per un candidato o una proposta che non sia effettivamente quella massimamente preferita, e cos\u00ec facendo impedire che si producano risultati ancora peggiori. O da parte di colui che, essendo in grado di decidere l'ordine del giorno, controlla la sequenza in cui vengono messe in votazione le proposte.\nQueste difficolt\u00e0 erano note almeno fin dalla seconda met\u00e0 del XVIII secolo, quando alcuni matematici si accorsero che il voto fra tre o pi\u00f9 candidati o alternative pu\u00f2 non riuscire a selezionare il risultato preferito dalla maggioranza, ovvero pu\u00f2 essere esposto a \"cicli\" che non producono alcun chiaro vincitore.\nNonostante ci\u00f2, fu solo alla met\u00e0 del XX secolo che Duncan Black, studiando i processi decisionali di commissione, dedusse quello che \u00e8 stato chiamato il Teorema dell'elettore mediano: sotto certe ipotesi restrittive l'elettore mediano sar\u00e0 l'unico ad essere decisivo. Da ci\u00f2 Anthony Downs (1957) dedusse che, poich\u00e9 le proposte estreme perderanno nei confronti di proposte centriste, i candidati e partiti in un sistema bipartitico confluiranno al centro e, di conseguenza, le loro piattaforme tenderanno ad assomigliarsi molto.\nLe preferenze dell'elettore mediano determineranno anche i risultati dei referendum: prevedendo che le proposte estreme saranno sconfitte, coloro che\ndisegnano il quesito si sforzeranno di adottare un linguaggio moderato, spostando il risultato della politica pubblica (\"policy\") pi\u00f9 vicino al punto ideale dell'elettore mediano.\nI burocrati.\nLe assemblee legislative delegano la responsabilit\u00e0 dell'implementazione delle loro iniziative politiche a vari dipartimenti e agenzie composte da funzionari di carriera che sono pertanto nominati e non eletti a ricoprire quel ruolo.\nIn questo ambito la \"Public choice\" ha per lungo tempo seguito un modello, detto di massimizzazione del bilancio, proposto da William Niskanen (1971), tentando nuove strade solo recentemente (v. ad esempio il modello \"Bureau-shaping\" sviluppato nel 1991 da Patrick Dunleavy). Nell'idea di Niskanen gli uffici pubblici potrebbero utilizzare le informazioni e le conoscenze acquisite per ottenere un finanziamento pi\u00f9 elevato del necessario da parte di parlamentari relativamente disinformati e inesperti. La massimizzazione del bilancio viene assunta quale obiettivo dei burocrati in quanto pi\u00f9 risorse significano maggiore prestigio e maggiori opportunit\u00e0 di carriera per i dipendenti di quell'ufficio pubblico.\nUn altro campo di ricerca \u00e8 il cosiddetto \"rent-seeking\". Questa disciplina unisce gli studi del mercato con quelli del governo. Per questo motivo viene anche spesso chiamata \"nuova politica economica\". La sua tesi basilare \u00e8 che quando sia un'economia di mercato e un governo sono presenti, i burocrati e i politici sono la fonte di numerosi privilegi. Pertanto, sia gli attori del mercato che i rappresentanti del governo cercano di ottenere siffatti privilegi in modo da partecipare ai profitti che i monopoli conseguono (gli attori del mercato e i governanti vengono pertanto nominati \"\"rent seeker\", i.e. cercatori di rendita\"). Quando questi privilegi sono concessi, riducono l'efficienza del sistema economia. Inoltre, i \"rent-seeker\" fanno uso di risorse che sarebbero state valutate in modo differente dai consumatori.\nLa teoria di Buchanan.\nBuchanan presume, in conseguenza a quanto visto finora, un \"Fallimento dello stato\" che \u00e8 impossibilitato a fornire beni e servizi efficienti senza incappare in ingenti sprechi di risorse finanziarie.\nIn particolare la critica \u00e8 rivolta contro chi realmente detiene il potere di realizzare le scelte pubbliche, ovvero la categoria dei burocrati.\nQuesti ultimi, vista la loro posizione vantaggiosa, cio\u00e8 quella di essere gli unici a poter determinare il budget di spesa dei loro uffici, tenderanno a ingrandirli in misura sempre maggiore, per raggiungere il prestigio sociale di \"imprenditori capaci\", dal momento che non possono appropriarsi dei profitti conseguiti del loro lavoro e poich\u00e9 le loro capacit\u00e0 non vengono riconosciute dallo stato, il quale per\u00f2 riconosce le capacit\u00e0 di imprenditori privati.\nCome soluzione Buchanan propone la ricostituzione dello stato attraverso l'apposizione di rigorosi vincoli alla spesa pubblica, alla pressione fiscale (Costituzionalismo fiscale) e all'emissione di moneta, riformulando l'intervento dello stato in economia."}
{"id": "1811904", "revid": "135224", "url": "https://it.wikipedia.org/wiki?curid=1811904", "title": "Ugo Sivocci", "text": "Biografia.\nCominci\u00f2 la sua attivit\u00e0 sportiva come ciclista insieme al fratello minore Alfredo, destinato a divenire un noto atleta del pedale. Ugo fu invece subito attratto dalle automobili; inizi\u00f2 la sua carriera di pilota con una OTAV nel 1906 ed ottenne la sua prima vittoria nella Torino-Colle del Sestriere del 1909.\nNel 1911 fu assunto come meccanico collaudatore e pilota in un'azienda di Milano, la De Vecchi &amp; C. Alla guida di vetture De Vecchi corse la Targa Florio nel 1913 e nel 1914, con un sesto posto assoluto nell'edizione 1913. Nel 1919 pass\u00f2 alla C.M.N. ed in seguito (1920) all'Alfa Romeo. Una parentesi nella stagione 1921, quando venne reclutato come pilota ufficiale dalla Fiat per competere nel 1\u00ba Gran Premio d'Italia.\nFu grande amico di Enzo Ferrari; a Sivocci si deve il merito di aver portato il \"Drake\" nel mondo delle corse, facendolo assumere alla C.M.N., nel 1919. In coppia con Ferrari partecip\u00f2, quello stesso anno, alla Targa Florio.\nNel 1920, assieme ad Enzo Ferrari, venne ingaggiato da Alfa Romeo. Forse il passaggio in Alfa fu dovuto all\u2019interessamento dell\u2019amico di vecchia data Antonio Ascari, riconoscente del proprio debutto nelle corse avvenuto nel 1911, quando entrambi erano in De Vecchi (http://www.fondazionedevecchi.org/storia). Si compose cos\u00ec la mitica prima Squadra Corse Alfa Romeo, quella dei \"4 moschettieri\" che comprendeva anche Giuseppe Campari.\nAlla guida di un'Alfa HP 20-30 ES Sport arriv\u00f2 secondo alla Parma-Poggio Berceto nell'edizione 1923.\nNello stesso anno conquist\u00f2 il successo pi\u00f9 importante della sua carriera automobilistica, vincendo alla Targa Florio con un'Alfa Romeo RL. Il successo dell'Alfa Romeo alla competizione fu completato con il secondo posto di Antonio Ascari ed il quarto con Giulio Masetti.\nIl tragico incidente mortale a Monza del 1923.\nMor\u00ec per un'uscita di pista e successivo schianto contro gli alberi dell'Alfa Romeo P1 da lui condotta, durante le prove del 1\u00ba Gran Premio d'Europa che si svolgeva sull'autodromo di Monza. Il suo copilota-meccanico Angelo Guatta, pur ferito in modo molto grave, riusc\u00ec invece a sopravvivere e, in seguito, a riprendere l'attivit\u00e0 nelle corse. La P1 del pilota salernitano nell'occasione era iscritta con il numero 17 ed era priva dello scaramantico quadrifoglio verde, che debutt\u00f2 proprio con Sivocci in occasione della Targa Florio dello stesso anno. Analogamente, su una vettura con il numero 17 aveva trovato la morte l'anno precedente il pilota Biagio Nazzaro. Tale coincidenza suscit\u00f2 una notevole impressione tra i piloti, i meccanici e i tecnici del mondo delle competizioni. A causa di tale coincidenza, il numero di gara 17 non venne pi\u00f9 assegnato alle auto da corsa italiane.\nLo stesso giorno della sciagura, un comunicato stampa dell'ing. Nicola Romeo annunci\u00f2 il ritiro delle altre vetture Alfa Romeo dalla competizione. Sempre in suo onore, si deve l'adozione del celebre \"quadrifoglio verde\" sulle vetture sportive Alfa Romeo.\nIl figlio Riccardo (1910-2003) che lo seguiva sui campi di gara fin da bimbo, divenne un valente tecnico dell'automobilismo sportivo. Assunto in Alfa Romeo nel 1932, si distinse come meccanico, preparatore e collaudatore nel reparto corse. Nell'immediato dopoguerra pass\u00f2 alla Maserati e poi venne ingaggiato come meccanico personale da Juan Manuel Fangio, negli anni della conquista ai cinque titoli iridati. \nUgo Sivocci \u00e8 stato sepolto al Cimitero Maggiore di Milano, ove i resti sono poi stati tumulati in una celletta."}
{"id": "1811908", "revid": "88740", "url": "https://it.wikipedia.org/wiki?curid=1811908", "title": "Mandarino tardivo di Ciaculli", "text": "Il cosiddetto mandarino tardivo di Ciaculli, altrimenti detto \"marzuddu\", ovvero con \"maturazione in Marzo\" in contrapposizione alla variet\u00e0 del \"primintivu\", ovvero precoce, deve il suo nome alla frazione di Palermo appunto Ciaculli, in cui viene coltivato. Esso \u00e8 un prodotto inserito fra i presidii Arca del Gusto di Slow Food ed il termine tardivo sta ad indicare che la sua produzione avviene in ritardo rispetto a quella degli altri agrumi congeneri. Il frutto \u00e8 una variet\u00e0 endemica e non \u00e8 realizzato da innesti o da operazioni di ingegneria genetica. Possiede un forte aroma, un elevato contenuto zuccherino ed ha la buccia molto sottile. La produzione \u00e8 limitata a circa 200 ettari facenti capo a piccoli proprietari riuniti in un consorzio."}
{"id": "1811917", "revid": "38120", "url": "https://it.wikipedia.org/wiki?curid=1811917", "title": "Archives (Rush)", "text": "Archives \u00e8 una raccolta del gruppo rock canadese Rush pubblicata nell'aprile del 1978, pochi mesi dopo l'uscita del loro quinto lavoro in studio \"A Farewell to Kings\". La raccolta non \u00e8 altro che la riedizione dei primi tre album del trio (\"Rush\", \"Fly by Night\" e \"Caress of Steel\") in un unico cofanetto originariamente di colore grigio chiaro, successivamente di colore nero scuro. Il disco fu certificato d'oro e di platino dalla RIAA il 3 febbraio 1995.\nTracce.\nDisco 1.\n\"Rush\"\nDisco 2.\n\"Fly by Night\"\nDisco 3.\n\"Caress of Steel\"\nClassifiche.\nAlbum - Billboard (Nord America)"}
{"id": "1811920", "revid": "767487", "url": "https://it.wikipedia.org/wiki?curid=1811920", "title": "Kamarupa", "text": "Il regno di Kamarupa, chiamato anche Pragjyotisha fu il primo regno storico dell'Assam, posto storicamente tra il IV e il XII secolo. Governato da 3 dinastie dalle loro capitali ad oggi Guwahati e Tezpur, copriva l'intera valle del fiume Brahmaputra, il Bengala del Nord e a volte anche parte del Bangladesh.\nSebbene il regno scomparve nel XII secolo e fu rimpiazzato da entit\u00e0 politiche pi\u00f9 piccole, Kamarupa rimase tra i cronisti antichi e medievali come definizione della regione che un tempo l'impero ricopriva. Alauddin Hussain Shah che invase il regno Kamata chiamava invece la regione Kamru o Kamrud.\nNel XVI secolo il regno Ahom crescendo di importanza assunse per se stesso il retaggio politico e territorriale del regno kamarupa.\nIl nome del regno rimane in un distretto dell'Assam, il distretto di Kamrup."}
{"id": "1811921", "revid": "54354", "url": "https://it.wikipedia.org/wiki?curid=1811921", "title": "Fiume Brahmaputra", "text": ""}
{"id": "1811922", "revid": "54354", "url": "https://it.wikipedia.org/wiki?curid=1811922", "title": "Pragjyotisha", "text": ""}
{"id": "1811924", "revid": "1305772", "url": "https://it.wikipedia.org/wiki?curid=1811924", "title": "Ripper", "text": ""}
{"id": "1811940", "revid": "228587", "url": "https://it.wikipedia.org/wiki?curid=1811940", "title": "National Hockey League 2006-2007", "text": "La stagione 2006-2007 \u00e8 stata la 89\u00aa edizione della National Hockey League, la 90\u00aa considerando la stagione del lockout. La stagione regolare inizi\u00f2 il 6 ottobre 2006 per poi concludersi l'8 aprile 2007, mentre i playoff della Stanley Cup terminarono il 22 maggio 2007. I Mighty Ducks of Anaheim cambiarono il proprio nome in Anaheim Ducks prima dell'inizio della stagione, introducendo un nuovo logo e nuovi colori. Tale scelta fu fatta per discostarsi dalla precedente propriet\u00e0 della The Walt Disney Company, che cre\u00f2 la squadra nel 1993.\nIl 23 settembre 2006 si disput\u00f2 per la prima volta un incontro di pre-season fra i New York Rangers ed i Florida Panthers a Porto Rico. I Dallas Stars ospitarono l'NHL All-Star Game presso l'American Airlines Center il 24 gennaio 2007. La finale di Stanley Cup fin\u00ec il 6 giugno con la vittoria degli Anaheim Ducks contro gli Ottawa Senators per 4-1. Per la prima volta una squadra della California si aggiudic\u00f2 la Stanley Cup, mentre Ottawa ritrov\u00f2 la finale 80 anni dopo l'ultima volta.\nPre-season.\nNHL Entry Draft.\nL'Entry Draft si tenne fra il 24 ed il 25 giugno 2006 presso il General Motors Place di Vancouver, nella Columbia Britannica. I St. Louis Blues nominarono come prima scelta assoluta il giocatore statunitense Erik Johnson. Altri giocatori rilevanti all'esordio in NHL furono Jordan Staal, Jonathan Toews, Nicklas B\u00e4ckstr\u00f6m e Phil Kessel.\nStagione regolare.\nClassifiche.\nEastern Conference.\nNortheast Division\nAtlantic Division\nSoutheast Division\nWestern Conference.\nNorthwest Division\nCentral Division\nPacific Division\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 16 squadre del campionato si sono qualificate per i playoff. I Buffalo Sabres si aggiudicarono il Presidents' Trophy avendo ottenuto il miglior record della lega con 113 punti. I campioni di ciascuna Division conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo ciascun turno.\nTabellone playoff.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo fu determinato dai punti ottenuti in stagione regolare dalle due squadre. Ciascuna serie, al meglio delle sette gare, segu\u00ec il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nStanley Cup.\nLa finale della Stanley Cup 2007 fu una serie al meglio delle sette gare che determin\u00f2 il campione della National Hockey League per la stagione 2006-07. Gli Anaheim Ducks sconfissero gli Ottawa Senators in cinque partite e si aggiudicarono la Stanley Cup per la prima volta nella loro storia. Per i Ducks fu la seconda finale, dopo la sconfitta nel 2003 da parte dei Devils, mentre per gli Ottawa Senators fu la prima partecipazione alle finali.\nPremi NHL.\nNHL All-Star Team.\nFirst All-Star Team\nSecond All-Star Team\nNHL All-Rookie Team"}
{"id": "1811941", "revid": "1318658", "url": "https://it.wikipedia.org/wiki?curid=1811941", "title": "Esercizio provvisorio", "text": "L'esercizio provvisorio \u00e8 una modalit\u00e0 di spesa pubblica in Italia che fa riferimento, quanto all'ammontare, al dato storico dei precedenti esercizi finanziari.\nScatta in assenza di approvazione del documento autorizzatorio delle spese per l'anno successivo che, negli enti pubblici, \u00e8 il bilancio di previsione. \nEvoluzione storica.\nIn base al regio decreto-legge 9 dicembre 1926, n. 2389, convertito nella legge 15 marzo 1928, n. 833, il neoeletto Capo Provvisorio dello Stato Enrico De Nicola eman\u00f2 il Decreto Legislativo 30 giugno 1947, n. 542, che autorizzava il Governo ad \"esercitare provvisoriamente\" le proprie prerogative e poteri fino al 30 settembre 1947, data prevista di approvazione tramite provvedimento legislativo dei bilanci previsionali delle Pubbliche amministrazioni per l'anno successivo.\nIl decreto-regio n. 2389/1926 attribuiva all'Amministrazione l'onere di \"disporre il tempestivo intervento nei casi di immediata urgenza per motivo di pubblico interesse\".\nPer quanto riguarda il bilancio dell'anno 1947-1948, il termine fu prorogato al 31 dicembre 1947, superando complessivamente i quattro mesi previsti a norma dell'art. 81 della Costituzione repubblicana, che fu promulgata dal Capo Provvisorio dello Stato il 27 dicembre, ed entr\u00f2 in vigore soltanto dal primo gennaio dell'anno seguente.\nL'esercizio provvisorio fu esercitato per 33 volte, negli anni compresi dal 1948 al 2018.\nGeneralit\u00e0.\nLa gestione provvisoria dell'ente locale italiano produce il medesimo effetto dell'esercizio provvisorio: \"per quanto pagamenti, l\u2019articolo 163, comma 1 del Tuel stabilisce che essi debbano essere effettuati entro i limiti determinati dalla somma dei residui al 31 dicembre dell\u2019anno precedente e degli stanziamenti di competenza al netto del fondo pluriennale vincolato\". Essa scatta automaticamente se il bilancio di previsione non \u00e8 approvato dal Consiglio entro il 31 dicembre dell'anno precedente, in difetto di altre decisioni finanziarie. Nel corso della gestione provvisoria l'ente pu\u00f2 assumere solo obbligazioni derivanti da provvedimenti giurisdizionali esecutivi, quelle tassativamente regolate dalla legge e quelle necessarie ad evitare che siano arrecati danni patrimoniali certi e gravi all'ente. Nel corso della gestione provvisoria l'ente pu\u00f2 disporre pagamenti solo per l'assolvimento delle obbligazioni gi\u00e0 assunte, delle obbligazioni derivanti da provvedimenti giurisdizionali esecutivi e di obblighi speciali tassativamente regolati dalla legge, per le spese di personale, di residui passivi, di rate di mutuo, di canoni, imposte e tasse, ed, in particolare, per le sole operazioni necessarie ad evitare che siano arrecati danni patrimoniali certi e gravi all'ente.\nCasi particolari di autorizzazione con riserva.\nAi sensi dell'articolo 81 della Costituzione italiana, il Parlamento, qualora non sia riuscito ad approvare il bilancio preventivo prima dell'inizio dell'anno finanziario, autorizza il Governo ad applicare il progetto di bilancio non ancora approvato, cio\u00e8 a riscuotere le entrate e a pagare le spese secondo il progetto. Tale autorizzazione pu\u00f2 durare al massimo quattro mesi (quindi massimo fino al 30 aprile).\nNormalmente l'autorizzazione prevede che le spese possano essere effettuate, per ciascun capitolo, nella misura di tanti dodicesimi quanti sono i mesi dell'esercizio provvisorio (1/12 se \u00e8 un mese, 2/12 se \u00e8 due mesi ecc.); solo alle spese obbligatorie non si applica questo limite. \nNel decreto legislativo 23 giugno 2011, n. 118, e successive modificazioni, recante disposizioni in materia di armonizzazione dei sistemi contabili e degli schemi di bilancio delle regioni, degli enti locali e dei loro organismi, si precisa, per le regioni, che l'esercizio provvisorio del bilancio non pu\u00f2 essere concesso se non per legge e per periodi non superiori complessivamente a quattro mesi, nei modi, nei termini e con gli effetti previsti dagli statuti e dall'ordinamento contabile dell'ente; nel corso dell'esercizio provvisorio non \u00e8 consentito il ricorso all'indebitamento."}
{"id": "1811942", "revid": "13618", "url": "https://it.wikipedia.org/wiki?curid=1811942", "title": "Chilopodi", "text": ""}
{"id": "1811943", "revid": "1516566", "url": "https://it.wikipedia.org/wiki?curid=1811943", "title": "Coregone (araldica)", "text": "In araldica il coregone \u00e8 un pesce presente soprattutto nell'araldica civica del nord Europa. \nPosizione araldica ordinaria.\nIl coregone, come la maggior parte dei pesci, si rappresenta posto in fascia."}
{"id": "1811945", "revid": "1543377", "url": "https://it.wikipedia.org/wiki?curid=1811945", "title": "Regno Ahom", "text": "Il regno Ahom, detto regno dell'Assam, chiamato dagli Ahom \"Mong Dun Shun Kham\" e in lingua assamese \"xunor-xophura\", fu un regno medievale della valle del Brahmaputra nell'Assam che mantenne la sua sovranit\u00e0 per quasi 6 secoli e resistette con successo all'espansione dell'impero Moghul nell'India nord orientale. Influenz\u00f2 la vita politica e sociale della regione.\nStoria.\nFondazione.\nIl regno fu fondato da Sukaphaa, un principe Tai proveniente dalla citt\u00e0 Stato di Mong Mao, che si trova oggi nella zona occidentale dello Yunnan in Cina. Sukaphaa guid\u00f2 un esercito di uomini del suo popolo, gli Ahom, attraverso le montagne del Patkai, che costituiscono oggi un tratto di frontiera tra India e Birmania, fino a conquistare nel 1229 un territorio nella valle del Brahmaputra tra gli esistenti regno Chutiya a nord e regno Kachari a sud. Ebbe cos\u00ec inizio il regno Ahom, che avrebbe dominato la regione fino al XIX secolo.\nGli Ahom si resero conto che le terre in cui erano arrivati erano soggette alle grandi inondazioni del fiume e nei 20 anni successivi Sukaphaa fece esplorare le zone circostanti; nel 1252 si trasferirono a Rangpur, oggi parte di Sibsagar, dove stabilirono la capitale del regno. L'esercito non aveva alcuna donna al seguito e i guerrieri cominciarono a mescolarsi con le etnie locali, dando vita a una popolazione multietnica.\nEspansione e guerre con l'impero Moghul.\nLa lingua ahom fu a lungo parlata quasi esclusivamente a corte, e si \u00e8 conservata in seguito solo nei documenti ufficiali del regno, mentre la maggioranza dei popolani continu\u00f2 a parlare le lingue di altre etnie. La lingua and\u00f2 dunque in disuso e questo \u00e8 il motivo per cui i discendenti degli Ahom sono classificati come assamesi. Tra i gruppi etnici sottomessi nella zona vi furono i Borahi, che parlavano una lingua del ceppo tibeto-birmano, mentre tra gli alleati vi furono quelli provenienti dalla zona dell'odierna Moran, che mantennero l'indipendenza.\nLa dinastia Ahom si consolid\u00f2 nei primi secoli del regno e si espanse ai danni delle trib\u00f9 della regione finch\u00e9 non si scontr\u00f2 con gli interessi dell'Impero Moghul, che tra il 1527 e il 1682 tent\u00f2 invano per 17 volte di sottomettere il Regno Ahom. Il pi\u00f9 famoso condottiero distintosi nelle guerre contro i Moghul fu Lachit Barphukan, eroe nazionale degli Ahom, che guid\u00f2 l'esercito nella vittoriosa battaglia di Saraighat del 1671. Dopo aver definitivamente allontanato la minaccia dei Moghul, ebbe inizio un periodo di gravi conflitti interni che ebbero fine durante il regno di Rudra Singha, il pi\u00f9 famoso dei sovrani Ahom. Le campagne militari da lui intraprese espansero enormemente i confini del regno, che arrivarono a coprire la maggior parte dell'Assam; i progetti di ingegneria civile e le riforme sociali da lui promosse garantirono inoltre il periodo di maggior prosperit\u00e0 nella storia degli Ahom.\nDeclino e caduta.\nAlla sua morte, avvenuta nel 1724, ebbe inizio un periodo di progressivo declino accentuato da lotte interne, in particolare la ribellione Moamoria tra il 1769 e il 1805. Il regno si indebol\u00ec e la precaria situazione culmin\u00f2 nella crisi del 1817, quando un'ulteriore lotta interna port\u00f2 il re Ahom a chiedere l'intervento dei birmani di re Bodawpaya della dinastia Konbaung. I birmani ristabilirono la pace invadendo l'Assam per due volte nel 1816 e nel 1819, e nel periodo successivo gli Ahom pagarono tributi alla corte di Amarapura. Nuove lotte interne tra gli Ahom indussero Bagyidaw, nuovo re birmano, a inviare in Assam un esercito di uomini che sconfisse l'esercito del re Ahom Maha Bandula nell'aprile e nel giugno 1822, ponendo fine al regno.\nL'espansionismo del regno birmano fu il motivo per cui i britannici, che stavano portando a termine la colonizzazione dell'India, intrapresero nel 1824 la prima guerra anglo-birmana. Il conflitto vide la vittoria degli europei e si concluse nel 1826 con il trattato di Yandabo, con cui i birmani cedettero all'India britannica Assam, Tripura, Manipur, Arakan e Tenasserim."}
{"id": "1811946", "revid": "382284", "url": "https://it.wikipedia.org/wiki?curid=1811946", "title": "Anno finanziario", "text": ""}
{"id": "1811955", "revid": "43530", "url": "https://it.wikipedia.org/wiki?curid=1811955", "title": "Anti-imperialismo", "text": ""}
{"id": "1811957", "revid": "486946", "url": "https://it.wikipedia.org/wiki?curid=1811957", "title": "Kefyr", "text": ""}
{"id": "1811958", "revid": "2048388", "url": "https://it.wikipedia.org/wiki?curid=1811958", "title": "Popoli tai", "text": "I popoli tai formano una famiglia di etnie del sud est asiatico, della Cina meridionale e dell'India nord-orientale. Tra le varie zone dove sono stanziati, vi sono l'isola di Hainan, il Sichuan meridionale, lo Yunnan, il Guangdong, il Guizhou, lo Hunan, la Thailandia, il Laos, il Vietnam, la Birmania e l'Assam.\nQueste etnie parlano le lingue del gruppo \"tai kadai\" e condividono tradizioni e alcune feste (Songkran, il capodanno del Buddhismo Theravada che si tiene a met\u00e0 aprile), e professano quasi tutte il Buddhismo Theravada. \nMalgrado non abbiamo mai avuto uno stato nazionale che li unisse, questi popoli hanno storicamente condiviso una vaga idea di nazione (con i nomi di \"Siam\", \"Shan\", \"Ahom\", \"Zhuang\" ecc.).\nPrincipali suddivisioni.\nI principali popoli tai sono:\nStoria.\nLe migrazioni dalla Cina meridionale al nord dell'Indocina da parte dei popoli tai erano iniziate nella seconda met\u00e0 del I millennio d.C. e si erano accentuate dopo la caduta nel 1253 del Regno di Dali per mano dei mongoli di Kublai Khan. Nel sudest asiatico i tai si erano suddivisi in diversi sottogruppi etnici, tra cui i pi\u00f9 importanti furono quello dei siamesi, che nel 1238 avevano costituito il Regno di Sukhothai nell'odierna Thailandia Centrale, e quello dei tai yuan, che si erano insediati nell'odierna Thailandia del Nord, dove nel 1292 avevano formato il Regno Lanna. Il gruppo dei lao si era stanziato nelle pianure del medio Mekong e nelle zone circostanti, prendendo il sopravvento nelle municipalit\u00e0 preesistenti formando dei principati che furono unificati da Fa Ngum, un principe di Mueang Sua (l'odierna Luang Prabang) educato alla corte dell'Impero Khmer. "}
{"id": "1811960", "revid": "124934826", "url": "https://it.wikipedia.org/wiki?curid=1811960", "title": "Media franchise", "text": "Il termine inglese media franchise (o, pi\u00f9 comunemente, franchise) si riferisce alla costruzione di un marchio che viene sfruttato per diversi prodotti dell'industria dello spettacolo e dell'intrattenimento.\nCaratteristiche.\nIl \"franchise\" crea una marca, un marchio collegato ad un prodotto principale o ad un evento, come pu\u00f2 essere un film o un fumetto, ed esso viene sfruttato per aumentare gli incassi con lo sviluppo di mercati aggiuntivi e \"merchandising\" di ogni tipo: DVD, videogiochi, \"gadget\" e prodotti di cartoleria, \"spin-off\" televisivi, \"tie-in\", ecc. Nel caso in cui il prodotto iniziale preveda lo svilupparsi di una storia (come nel caso di romanzi, film e fumetti), i prodotti derivati non necessariamente apparterranno allo stesso universo narrativo. Lo sfruttamento del \"marchio\", una volta affermato, va a volte anche ad intersecarsi con altri prodotti (nel senso pi\u00f9 ampio del termine) gi\u00e0 affermati, come nel caso delle attrazioni realizzate in parchi a tema gi\u00e0 esistenti.\nNel cinema.\nI \"franchise\" film attingono spesso a diverse aree della cultura popolare: generalmente alla narrativa, soprattutto ai \"best seller\" (come nel caso di \"Harry Potter\"), ai fumetti (ad esempio \"Batman\" o \"Spider-Man\"), ai videogiochi (\"Resident Evil\") o a popolari serie televisive (come \u00e8 accaduto per \"Star Trek\", \"Il Trono di Spade\" o \"Scooby Doo\") e si rivolgono al pi\u00f9 ampio pubblico possibile. Altri esempi di \"franchise\" nel cinema sono \"Rocky\", \"Indiana Jones\", \"Il Signore degli anelli\", \"Pirati dei Caraibi\", \"Jurassic Park\", \" Avatar\", \"X-Men\", \"Shrek\", \"Guerre stellari\", \"Matrix\", \"Hunger Games\", \"Mad Max\" e \"MonsterVerse\". Le due formule principali adottate dal \"franchise\" cinematografico sono i \"serial\" e i \"sequel\", che mantengono alta l'attenzione degli spettatori fino all'uscita nelle sale dell'episodio successivo.\nSistema distributivo.\nQuesta tipologia di film punta alla penetrazione nel mercato globale, usando un sistema di distribuzione su scala mondiale e programmando le uscite nelle sale dei diversi paesi in modo sempre pi\u00f9 ravvicinato, poggiando su campagne di \"marketing\" planetarie che sfruttano la convergenza mediatica per ampliare i canali di promozione del film e del \"merchandising\" ad esso correlato. Il processo di vendita del prodotto film diventa cos\u00ec pi\u00f9 importante del processo produttivo che, nonostante i \"budget\" milionari, ha costi inferiori rispetto a quelli della fase di distribuzione e \"marketing\", con la conseguenza di una maggiore attenzione agli aspetti legati alla vendita del prodotto che ai contenuti."}
{"id": "1811962", "revid": "418474", "url": "https://it.wikipedia.org/wiki?curid=1811962", "title": "Andrea di Leone", "text": ""}
{"id": "1811965", "revid": "1410376", "url": "https://it.wikipedia.org/wiki?curid=1811965", "title": "Stadio Roberto Jannella", "text": "Lo stadio Roberto Jannella \u00e8 uno stadio di baseball situato a Grosseto. La sua ubicazione \u00e8 nella parte sud-occidentale della citt\u00e0, nel quartiere Gorarella, sul lato opposto a quello del parco comunale.\nStoria.\nI lavori di costruzione dell'impianto sportivo si svolsero tra la fine degli anni sessanta e l'inizio degli anni settanta del secolo scorso; l'inaugurazione avvenne nel 1973, anno in cui la squadra cittadina del Bbc Grosseto inizi\u00f2 a disputare le partite casalinghe di campionato in questo stadio.\nCostituito da una tribuna in cemento armato di forma semicircolare situata dietro la postazione di lancio del diamante, fu ristrutturato tra il 1990 e il 1995, con l'aggiunta del piano rialzato nel settore centrale della tribuna.\nNel 2008 ulteriori lavori di ammodernamento hanno portato alla creazione del settore ospiti, diviso dalla restante tribuna per motivi di sicurezza, alla posa di sedie per rendere pi\u00f9 comoda la visione delle partite agli spettatori, alla riqualificazione dell'area d'ingresso e della \"sala stampa\" nella parte centrale pi\u00f9 alta e alla ristrutturazione del punto di ristoro. Sono allo studio alcuni progetti che prevedono la copertura dell'intera tribuna.\nNella Sala Stampa \u00e8 stato allestito il \"museo storico del baseball grossetano\", con fotografie datate dagli anni '50 in poi e alcuni dei trofei vinti dal Bbc Grosseto in oltre 60 anni di attivit\u00e0.\nLo stadio ha ospitato le finali di Coppa dei Campioni di baseball nel 2006 e nel 2008 e, in entrambe le occasioni, ha visto la squadra di casa perdere la finalissima.\nIl 26 settembre 2009 \u00e8 stato utilizzato per ospitare l'incontro per la 3\u00aa posizione del campionato mondiale di baseball 2009, tra Canada e Porto Rico.\nHa inoltre ospitato il Campionato Europeo 1983 e i Mondiali del 1988 e del 1998; la Coppa delle Coppe 2000, l'Europeo per Club 2006 e 2008; le Italian Baseball Week 2005 e 2007 e l'All Star Game IBL 2012."}
{"id": "1811966", "revid": "115476638", "url": "https://it.wikipedia.org/wiki?curid=1811966", "title": "Alessandro Rostagno", "text": "Biografia.\nComincia a scrivere nella redazione torinese di \"La Repubblica\", diventando in seguito critico televisivo, prima sulla carta stampata poi in televisione.\nIntraprende la carriera televisiva con Paolo Limiti in \"Ci vediamo in TV\" su Rai Uno.\n\u00c8 ospite di numerose trasmissioni televisive come \"L'Italia sul 2\", \"Domenica In\", \"L'isola dei famosi\", \"Ciao Darwin\", \"Omnibus\", \"Grimilde\", \"Verissimo\", \"Indice di gradimento\", \"Buona Domenica\", \"La fattoria\", nel talent show di Rai 2 \"X Factor\" - Il Processo come giurato e nella trasmissione di Rai Uno \"Festa italiana\" come opinionista.\nNel 2008 partecipa come concorrente al reality show \"Uomo e gentiluomo\", condotto da Milly Carlucci su Rai Uno, ma andato in onda solo per una puntata a causa dei bassi ascolti.\nDal 2009 conduce insieme con Lucilla Agosti \"Scalo 76\" \"Talent\" su Rai 2, trasmissione dapprima programmata tutti i giorni e dopo poco tempo ridotta al solo sabato pomeriggio per \"insufficiente livello di ascolto raggiunto\"."}
{"id": "1811967", "revid": "1632387", "url": "https://it.wikipedia.org/wiki?curid=1811967", "title": "Made in Japan (Sex Machineguns)", "text": "L'album Made In Japan dei Sex Machineguns \u00e8 stato pubblicato dalla Toshiba-EMI il 26 novembre del 1999; \u00e8 il secondo album in studio della band.\nCollegamenti esterni.\nVideo di Tekken II su YouTube\nVideo di Onigunsow su YouTube"}
{"id": "1811971", "revid": "287204", "url": "https://it.wikipedia.org/wiki?curid=1811971", "title": "Gruppi etnici in Thailandia", "text": "La Thailandia \u00e8 un paese multietnico con molti gruppi etnici distinti che includono il pi\u00f9 grande gruppo Thai e le venti trib\u00f9 delle colline che vivono nella Thailandia del Nord. Insieme compongo il 75% della popolazione che approssimativamente \u00e8 di 65 milioni di persone.\nL'85% della popolazione parla lingue tai e condividono una cultura comune."}
{"id": "1811972", "revid": "115433766", "url": "https://it.wikipedia.org/wiki?curid=1811972", "title": "Duropox", "text": "Duropox \u00e8 una resina ad indurimento rapido a base epossidica utilizzata in molteplici applicazioni, dai pavimenti autolivellanti conduttivi, rivestimenti antisdrucciolo fino ad applicazioni artistiche e plastiche tra le quali le pi\u00f9 rilevanti sono la creazione di bigiotteria di stile \"hippie\"."}
{"id": "1811975", "revid": "729019", "url": "https://it.wikipedia.org/wiki?curid=1811975", "title": "Calidris subminuta", "text": "Il gambecchio minore (Calidris subminuta, Middendorff 1853) \u00e8 un uccello della famiglia degli Scolopacidae.\nSistematica.\n\"Calidris subminuta\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia, dalla fascia che comprende Russia, Kazakistan e Iran, fino al Giappone; vive anche in Yemen e Oman, sulle Maldive, in Australia, Papua Nuova Guinea, Palau, Guam e Micronesia, e in Alaska. \u00c8 di passo in Irlanda, Regno Unito, Svezia, Grecia, Egitto, Kenya, Arabia Saudita, Seychelles e Isole Salomone."}
{"id": "1811978", "revid": "78273", "url": "https://it.wikipedia.org/wiki?curid=1811978", "title": "Et\u00e0 augustea", "text": ""}
{"id": "1811980", "revid": "767487", "url": "https://it.wikipedia.org/wiki?curid=1811980", "title": "L'uomo che venne dalla Terra", "text": "L'uomo che venne dalla Terra (\"The Man from Earth\") \u00e8 un film del 2007 diretto da Richard Schenkman e interpretato da David Lee Smith.\nLa sceneggiatura di questo film fu elaborata da Jerome Bixby nei primi anni sessanta e fu completata nel suo letto di morte nell'aprile 1998, ed \u00e8 stata la sua ultima opera.\nL'incipit della storia \u00e8 tratta dall'episodio \"Requiem per Matusalemme\" (\"Requiem for Methuselah\") della terza stagione della serie classica di \"Star Trek\" di cui lo stesso Bixby scrisse il soggetto.\nIl film narra la storia di un uomo di Cro-Magnon dall'et\u00e0 di 14.000 anni, John Oldman, sopravvissuto fino ai giorni nostri. L'intero film \u00e8 girato in una piccola casa con veranda, a dimostrazione del budget piuttosto limitato con cui questo film \u00e8 stato prodotto. Il film si affida esclusivamente alla conversazione per lo svolgimento della trama, senza effetti speciali, azione o musica elaborata, in quanto l'intero film non \u00e8 altro che una discussione intellettuale tra l'uomo di Cro-Magnon e i suoi amici professori e insegnanti, alla sua festa d'addio.\nTrama.\nIl giovane professor John Oldman si prepara a traslocare e i suoi colleghi docenti accademici si presentano per salutarlo. Tra di loro, Harry, un biologo, Edith, una studiosa di scritture cristiane, Dan, un antropologo, e Sandy, una dottoressa innamorata di John. Mentre entrano in casa, Edith scorge un dipinto sconosciuto di Vincent van Gogh appartenente a John, con le parole \"\"Al mio amico, Jacques Borne\" scritte sul retro. Gli amici, preoccupati, vogliono sapere perch\u00e9 John ha deciso inaspettatamente di lasciare la sua cattedra di professore, pur essendo molto stimato da studenti e colleghi.\nDopo qualche discussione frivola, un altro amico di nome Art Jenkins, un archeologo, e una sua studentessa, Linda Murphy, si uniscono al gruppo. Gli amici di John continuano a far pressione affinch\u00e9 lui riveli loro le ragioni della sua partenza, finch\u00e9 John fa la domanda \"E se supponessimo che un uomo dal Paleolitico superiore fosse sopravvissuto fino ai giorni nostri?\"\". Inizialmente, gli amici credono che John stia lavorando ad un libro di fantascienza e stanno al gioco. In seguito, John lentamente rivela che \"l'uomo delle caverne\" \u00e8 proprio lui, in una discussione in cui menziona che ebbe la possibilit\u00e0 di salpare con Cristoforo Colombo nel quindicesimo secolo. La rivelazione di John comincia con la rievocazione dell'aspetto della Terra preistorica e delle origini di s\u00e9 stesso, che sembrano risalire a 14.000 anni fa. John rivela che una volta si faceva chiamare \"Jacques Borne\", un amico di Van Gogh (il che spiega le scritte sul dipinto all'inizio del film), e che ha deciso di andar via, come fa da diversi millenni, in quanto le persone cominciano a notare che in 10 anni non \u00e8 minimamente invecchiato.\nDurante una pausa, Art (chiaramente turbato dalla storia di John) chiama un altro amico, il Dr. Will Gruber, un anziano psicologo a cui viene spiegata la bizzarra situazione e viene chiesto di raggiungerli. Nel frattempo, Sandy confessa a John, preso da parte, di amarlo. John continua il suo racconto, affermando che \u00e8 stato un sumero per 2000 anni, quindi un babilonese sotto Hammurabi, e infine un discepolo di Gautama Buddha. A questo punto arriva il Dr. Will. Dan afferma che il racconto di John \u00e8 impossibile sia da confutare che da verificare (una replica ai precedenti tentativi da parte dei suoi colleghi di trovare contraddizioni nel racconto di John). La discussione vira sulle condizioni biologiche e fisiche di John e sul tema della morte. Il Dr. Will spinge ancor di pi\u00f9 la discussione su quest'ultima questione, e la tensione aumenta quando interroga John su quel tema. A un certo punto Will punta una pistola verso John, atto che si rivela solo uno stratagemma per verificare se John stia mentendo. Conclusasi la farsa, Will lascia la casa. Harry rivela che la moglie del dottore era deceduta il giorno prima, e la confessione dell'immortalit\u00e0 di John lo aveva pesantemente turbato. \u00c8 evidente a questo punto che Art ed Edith sono irritati dal racconto di John, mentre Harry, Dan, Sandy e Linda sembrano pi\u00f9 ben disposti.\nJohn menziona anche che non \u00e8 seguace di nessuna specifica religione, e non crede in un dio onnisciente e onnipotente. \u00c8 a questo punto che il film ha una svolta improvvisa, quando John rivela come sia sopravvissuto alla crocifissione mentre aveva l'identit\u00e0 di Ges\u00f9 Cristo, \"sopprimendo il dolore\" come aveva imparato a fare in India grazie agli insegnamenti di Buddha. Egli prosegue il racconto spiegando l'origine della risurrezione, di Mos\u00e8 e degli altri eventi della Bibbia. Edith preme su John affinch\u00e9 rinneghi il suo racconto che, da studiosa di scritture cristiane, offende la sua profonda fede nella Bibbia. Il Dr. Will intanto \u00e8 tornato, e si scusa con John per il suo \"comportamento infantile\". Mentre John continua a caricare le sue cose sul furgone, i suoi colleghi cominciano a discutere della possibilit\u00e0 che l'amico sia mentalmente instabile o sotto l'effetto di droghe.\nLa discussione su John e sulle sue affermazioni su Cristo, sulla cristianit\u00e0 e sulla Bibbia continua, e alla fine Edith, incapace di sopportare il racconto di John, scoppia in lacrime, arrivando quasi a crederci. Gli animi nella casa sono molto agitati. Will prende in mano la situazione ed esige fermamente da John che metta fine alla sua \"favola\" e che dia una spiegazione, minacciandolo, in caso contrario, di rinchiuderlo e metterlo sotto osservazione psichiatrica. John allora si scusa con tutti per il suo racconto e spiega che erano stati proprio loro stessi con la loro curiosit\u00e0 ad alimentare passo passo la sua storia, che era iniziata con l'affermazione di Edith, \"in questi dieci anni non sembri invecchiato di un giorno\".\nMentre ciascuno degli amici di John va via, John si scusa con Harry ed Edith, mentre Art e Linda vanno via senza scambiare con John molte parole. Quando \u00e8 il turno di Dan di andare, viene lasciato intendere che egli crede al racconto di John, ma che, almeno per quella giornata, non vuole pi\u00f9 saperne nulla. Dopo che sono andati via tutti tranne Sandy e il Dr. Will, quest'ultimo ode per caso John che elenca a Sandy alcuni degli altri pseudonimi che ha usato negli anni, uno dei quali era proprio il nome del padre di Will. Quest'ultimo, gi\u00e0 malato di cuore, per l'emozione viene colpito da un attacco cardiaco, e mentre riconosce in John suo padre, che lo rassicura e lo saluta per l'ultima volta, muore. Dopo che il corpo del dottore viene portato via, John se ne va assieme a Sandy.\nProduzione.\nLa storia costituisce l'ultima opera di Jerome Bixby, completata sul suo letto di morte nell'aprile 1998. Bixby dett\u00f2 il finale della sceneggiatura a suo figlio Emerson, lo sceneggiatore. Dopo la morte di Jerome Bixby, la sceneggiatura fu consegnata a Richard Schenkman affinch\u00e9 dirigesse il film con un budget di 200.000 dollari.\nDistribuzione.\nIl film \u00e8 stato proiettato al Comic-Con Film Festival nel luglio 2007, e la prima \u00e8 avvenuta ad Hemet, California, nell'ottobre 2007. Ha vinto il gran premio per la migliore sceneggiatura e il primo posto come miglior film al Rhode Island Film Festival nell'agosto 2007.\nColonna sonora.\nTutta la musica \u00e8 stata eseguita da Mark Hinton Stewart\n\"Allegretto\" dalla Sinfonia n. 7 op. 92\n\"Forever\"\nPromozione.\nIn quella che \u00e8 probabilmente una mossa senza precedenti, il produttore di questo film, Eric D. Wilkinson, ha pubblicamente ringraziato gli utenti di BitTorrent che hanno distribuito il film senza avere permesso esplicito nei circuiti di file sharing, affermando che ci\u00f2 ha innalzato il profilo di questo prodotto molto al di l\u00e0 delle aspettative dei finanziatori. I produttori Schenkman e Wilkinson hanno tutti scritto commenti sui forum di IMDb rispondendo alle domande dei fan.\nRiconoscimenti.\nIl film ha ricevuto numerosi riconoscimenti:"}
{"id": "1811986", "revid": "63756", "url": "https://it.wikipedia.org/wiki?curid=1811986", "title": "Ciaoweb", "text": ""}
{"id": "1811989", "revid": "1431409", "url": "https://it.wikipedia.org/wiki?curid=1811989", "title": "Mick Garris", "text": "\u00c8 divenuto famoso per aver adattato alcune opere di Stephen King (\"Desperation\", \"I sonnambuli\"), ma soprattutto per aver ideato la serie televisiva di genere horror \"Masters of Horror\".\nInizialmente scrittore per le riviste Starlog, Fangoria e Cinefantastique, ha debuttato nel mondo della televisione intervistando registi e sceneggiatori per lo show televisivo \"Fantasy Film Festival\".\nDal 1977 al 1982 ha lavorato per la \"Avco Embassy Pictures\" promuovendo varie pellicole quali \"Fog\" (1980) e \"\" (1981).\nLe sue buone campagne pubblicitarie lo fecero entrare in contatto con Steven Spielberg; col quale ebbe ottimi rapporti sino a che scrisse l'intera sceneggiatura della serie televisiva \"Storie incredibili\" (1985).\nNel 1986, Garris ricevette l'Edgar Allan Poe Awards per la migliore sceneggiatura per l'episodio pilota \"L'incredibile Farnsworth\" della serie TV suddetta.\nLa fama \u00e8 all'apice solo negli anni novanta, scrivendo la sceneggiatura del fallimentare \"La mosca 2\" (1989) diretto da Chris Walas, e la miniserie a 6 episodi \"L'ombra dello scorpione\", in quest'ultima appaiono numerosi maestri dell'horror tra i quali Clive Barker (\"Hellraiser\"), Tobe Hooper (\"Non aprite quella porta\") e Stephen King."}
{"id": "1811995", "revid": "287204", "url": "https://it.wikipedia.org/wiki?curid=1811995", "title": "Zucchero pesante", "text": "Zucchero pesante \u00e8 un racconto noir di Cornell Woolrich, pubblicato per la prima volta nel numero di gennaio 1937 della rivista pulp \"Pocket Detective\".\nIn Italia il racconto \u00e8 apparso all'interno del volume \"Se i morti potessero parlare\", Giallo Mondadori n. 2476 del 1996.\nTrama.\nKeogh, disoccupato e squattrinato, spende gli ultimi spiccioli che si ritrova in tasca per un ultimo caff\u00e8 in una squallida bettola di New York. Un modo come un altro per restare al caldo di un locale. Mentre sorseggia la bevanda dal sapore orribile, Keogh comincia ad osservare lo strano comportamento dell'unico altro avventore, un tipo piuttosto elegante e decisamente fuori luogo in quel caff\u00e8, che sembra intento a cercare metodicamente qualcosa nelle zuccheriere sui tavolini.\nLa curiosit\u00e0 ha il sopravvento sulla prudenza ed anche Keogh prova ad indagare sul contenuto della zuccheriera che ha davanti.\nQualcosa c'\u00e8, ma non c'\u00e8 tempo per riflettere, dato che il tipo elegante forse si \u00e8 accorto di qualcosa. Comincia cos\u00ec per Keogh una pericolosa avventura notturna fra le buie strade di New York."}
{"id": "1812001", "revid": "729019", "url": "https://it.wikipedia.org/wiki?curid=1812001", "title": "Louis d'Armagnac", "text": "Biografia.\nConosciuto per la maggior parte della sua vita con il titolo di conte di Guisa, era il terzo figlio di Jacques d'Armagnac, duca di Nemours e di Luisa d'Angi\u00f2. Combatt\u00e9 in Italia e divenne vicer\u00e9 di Napoli. Fu sconfitto e ucciso nella battaglia di Cerignola."}
{"id": "1812003", "revid": "767487", "url": "https://it.wikipedia.org/wiki?curid=1812003", "title": "Korea Automobile Manufacturers Association", "text": "Korea Automobile Manufacturers Association (in italiano: Associazioni di produttori di Automobili Corea), o in breve KAMA, \u00e8 un'associazione di produttori di veicoli a motore sudcoreana. Ha sede a Deungchon-dong, Gangseo-gu, Seul.\nNacque nel luglio 1988."}
{"id": "1812009", "revid": "16606267", "url": "https://it.wikipedia.org/wiki?curid=1812009", "title": "Spiral Zone", "text": ""}
{"id": "1812010", "revid": "767487", "url": "https://it.wikipedia.org/wiki?curid=1812010", "title": "Guru Ram Das", "text": "Nacque a Lahore (oggi in Pakistan) da una famiglia Sodhi dal clan kahtri.\nSua moglie fu Bibi Bhani, la figlia pi\u00f9 giovane di Guru Amar Das, terzo guru dei Sikh.\nEbbero tre figli: Prithi Chand, Mahadev e Arjan Dev che fu il suo successore come quinto guru, col nome di Guru Arjan Dev."}
{"id": "1812012", "revid": "767487", "url": "https://it.wikipedia.org/wiki?curid=1812012", "title": "Randy Napoleon", "text": "Membro del quartetto di Freddy Cole, \u00e8 leader di un complesso da lui stesso formato, il Randy Napoleon Trio. Ha fatto tourn\u00e9e con Benny Green, con l'orchestra di jazz Clayton-Hamilton (CHJO), (avente come leader John Clayton, Jeff Clayton e Jeff Hamilton), Rene Marie, e con Michael Bubl\u00e9. \u00c8 docente di storia del jazz presso la Michigan State University, suo ateneo di formazione.\nBiografia.\nNapoleon \u00e8 nato a Brooklyn, New York, ma la sua famiglia si \u00e8 trasferita ad Ann Arbor, Michigan, quando era ragazzo. Fra le sue prime, formative esperienze la partecipazione come strumentista nella Big Band della \"Ann Arbor Pioneer High School\", condotta dal trombettista Louis Smith. Ha suonato Inoltre nei jazz club di Ann Arbor, nei quali ha maturato nuove esperienze partecipando a sessioni, soprattutto al \"Bird Of Paradise Club\", in cui ha avuto anche modo di ascoltare grandi maestri del jazz. In questi suoi inizi ha suonato anche al \"Del Rio\", un pub, e ad eventi sponsorizzati da Wemu, una radio locale di jazz, che hanno contribuito al lancio della sua carriera. Napoleon ha continuato a studiare alla University of Michigan School of Music e nel 1999, ottenuta la laurea, si \u00e8 trasferito a New York City.\nCarriera.\nLa carriera di Napoleon si sviluppa su diversi fronti: session man e leader, arrangiatore e produttore di suoi progetti discografici e per altri artisti. Ha formato e condotto un trio con Jared Gold all'organo Hammond B3 e Quincy Davis alla batteria, con i quali si \u00e8 esibito in tour negli Stati Uniti e in UK tenendo un concerto per la BBC - storica radio del Regno Unito ed esibendosi in numerosi club. \u00c8 stato anche leader di un sestetto con Gold, Davis, Josh Brown al trombone, Frank Basile al sax baritono e Justin Walter alla tromba.\nHa effettuato tourn\u00e9e in vari paesi con il cantante/pianista Freddy Cole (fratello di Nat King Cole). Nel 2009 ha partecipato come chitarrista alla registrazione dell'album di Cole \"The Dreamer in Me\" e per lo stesso Cole nel 2010 ha suonato in \"Freddy Cole Sings for Mr. B.\", disco che lo vede anche in veste di arrangiatore.\nIl \"Randy Napoleon Trio\" appare in due album, \"Enjoy The Moment\" e \"Randy Napoleon: Between Friends\". In entrambi sono presenti l'organista Jared Gold e il batterista Quincy Davis. Il risultato \u00e8 lusinghiero e pu\u00f2 essere considerato una riproposizione in chiave moderna del celebre \"Wes Montgomery Trio\".. In \"Between Friends\", una produzione del 2006 realizzata per Azica Records, il trio \u00e8 presente in met\u00e0 delle tracce, mentre un quartetto con Davis, il bassista David Wong e Benny Green al piano occupa l'altra met\u00e0.\nAltri tour effettuati da Napoleon sono stati quelli con il pianista Benny Green (2000-2001), con la Clayton-Hamilton Jazz Orchestra, CHJO (2003-2004) e con Michael Bubl\u00e9 (2004-2007). Numerose le apparizione in televisione in Giappone con la CHJO e in Europa e Stati Uniti con Bubl\u00e9.\nLe sue apparizioni televisive negli Stati Uniti con Bubl\u00e9 includono: \"David Letterman\", \"Jay Leno\", \"The View (U.S. TV series)\", \"The Today Show\", \"The Ellen DeGeneres Show\", \"Regis and Kelly\", \"Dancing with the Stars\", \"Radio Music Awards\", \"Entertainment Tonight\", e uno \"special\" PBS, \"Caught in the Act\", pubblicato in DVD e CD dalla Reprise Records.\nNapoleon ha lavorato anche con jazzisti come Bill Charlap e Rodney Whitaker, con artisti di cabaret come Eric Comstock e Barbara Fasano, e con musicisti della sua generazione, come Josh Brown (trombone), Gerald Clayton (piano), Justin Ray (tromba), Julius Tolentino (sassofono) e cantanti come Melissa Morgan e Sachal Vasandani.\nNapoleon ha suonato in sedi prestigiose negli Stati Uniti, tra cui Lincoln Center, The Hollywood Bowl, The Kennedy Center, Radio City Music Hall e attraverso il mondo, alla Royal Albert Hall a Londra e la Sydney Opera House in Australia.\nL'11 e 12 ottobre 2011 si \u00e8 esibito al Blue Note di Milano con il \"Freddy Cole Quartett\".\nHa dichiarato nelle interviste che gradisce suonare negli spazi intimi e che ritorna regolarmente alla Sala da concerto di Kerrytown, a Ann Arbor."}
{"id": "1812013", "revid": "54354", "url": "https://it.wikipedia.org/wiki?curid=1812013", "title": "Shree Guru Ram Das ji", "text": ""}
{"id": "1812020", "revid": "1543377", "url": "https://it.wikipedia.org/wiki?curid=1812020", "title": "Primati di longevit\u00e0 umana", "text": "La massima estensione della vita umana \u00e8 oggetto di interesse culturale e scientifico (antropologico, demografico, genetico, gerontologico, statistico). Le organizzazioni che si dedicano alla ricerca gerontologica come il Gerontology Research Group (fonte delle informazioni riportate dal \"Guinness dei primati\") dichiarano di svolgere rigorosi accertamenti documentali, sulla cui base individuano le persone pi\u00f9 longeve di cui si abbia mai avuto notizia certa. Soltanto dopo l'istituzione della registrazione neonatale \u00e8 stato possibile, in vari paesi, raccogliere dati in dettaglio sull'incidenza della longevit\u00e0 estrema e riconoscere autentici primati di longevit\u00e0 umana.\nQuesta voce raccoglie un elenco delle persone pi\u00f9 longeve; per evitare di includere attribuzioni false o non confermate, i nomi sono limitati a quelle persone la cui et\u00e0 \u00e8 stata convalidata da un ente internazionale che si occupa di ricerca sulla longevit\u00e0, come il Gerontology Research Group o il Guinness World Records o altri ritenuti affidabili.\nPersone pi\u00f9 longeve viventi.\nLa seguente lista elenca le dieci persone tutt'ora viventi pi\u00f9 longeve di cui si abbia notizia certa.\nDonne pi\u00f9 longeve di sempre.\nLa seguente lista elenca le dieci donne pi\u00f9 longeve di sempre, di cui si abbia notizia certa.\nUomini pi\u00f9 longevi di sempre.\nLa seguente lista elenca i dieci uomini pi\u00f9 longevi di sempre, di cui si abbia notizia certa.\nDecani dell'umanit\u00e0.\nLa seguente lista elenca le persone che, a partire dal 1955, hanno detenuto per un certo periodo di tempo il primato di persona vivente pi\u00f9 anziana del mondo.\nCi\u00f2 non coincide necessariamente con un primato effettivamente riconosciuto alla persona durante la sua vita, poich\u00e9 in passato, verosimilmente a seguito di una non corretta gestione degli archivi anagrafici, si sono verificati molteplici errori. Eclatante, in particolare, fu il caso, poi screditato, di Shigechiyo Izumi, che il \"Guinness dei primati\" riconobbe erroneamente a lungo detentore di tale record tra il 1976 e il 1986.\nL'attuale decana dell'umanit\u00e0 \u00e8 la giapponese Kane Tanaka, nata il 2 gennaio 1903 ().\nUomo pi\u00f9 longevo vivente.\nLa seguente lista elenca gli uomini che dal 1962 hanno detenuto per un certo periodo di tempo il primato di uomo pi\u00f9 anziano del mondo.\nCirca l'effettivit\u00e0 del riconoscimento e la mancata corrispondenza tra uomini pi\u00f9 longevi di sempre e uomini viventi pi\u00f9 longevi del mondo in un dato momento, valgono le stesse considerazioni svolte nella sezione che precede.\nL'attuale decano maschile dell'umanit\u00e0 \u00e8 il venezuelano Juan Vicente P\u00e9rez Mora, nato il 27 maggio 1909 ().\nCasi verificati anteriori al 1955.\nLa seguente lista elenca i casi di supercentenari deceduti prima del 1955, in ordine cronologico. Poich\u00e9 l'attivit\u00e0 del Guinness dei primati \u00e8 iniziata il 27 agosto 1955, i suddetti casi non sono stati presi tempestivamente in esame; alcuni, tuttavia, sono poi stati riconosciuti dalla nota pubblicazione.\nCasi controversi.\nLa seguente lista elenca i casi di:"}
{"id": "1812022", "revid": "697352", "url": "https://it.wikipedia.org/wiki?curid=1812022", "title": "Decana dell'umanit\u00e0", "text": ""}
{"id": "1812024", "revid": "125790460", "url": "https://it.wikipedia.org/wiki?curid=1812024", "title": "Maria Jo\u00e3o Pires", "text": "Biografia.\nLa sua carriera inizia prestissimo: a cinque anni tiene il primo recital e a sette anni esegue pubblicamente i Concerti per pianoforte di Mozart a Porto, sotto la direzione del M\u00b0 Ino Savini. Negli anni seguenti studia pianoforte e composizione musicale al Conservatorio di Lisbona e alla \"Musikakademie\" di Monaco di Baviera. Nel 1970 raggiunge la fama internazionale vincendo il Concorso del bicentenario beethoveniano a Bruxelles. Da allora si esibisce come solista e assieme alle maggiori orchestre del mondo. \u00c8 la fondatrice del \"Belgais Centre for Study of the Arts\", una struttura pensata per offrire ai giovani artisti la possibilit\u00e0 di sviluppare il proprio talento.\nAl Festival di Salisburgo nel 1984 esegue il Concerto per pianoforte e orchestra n. 14 di Mozart, nel 1995 il Concerto per pianoforte e orchestra n. 23 diretta da Frans Br\u00fcggen e nel 2011 il Concerto per pianoforte e orchestra n. 27 diretta da Kent Nagano.\nHa preso parte al film \"La lettera\".\nNel 2006 si \u00e8 trasferita a Salvador in Brasile, dove conserva la sua casa, pur trascorrendo la maggior parte del tempo in Svizzera, dove ha figli e nipoti, ai quali vuole essere vicina.\nRepertorio.\nIl repertorio di Maria Jo\u00e3o Pires \u00e8 molto vasto e include le opere dei principali compositori classici e romantici. Tra le registrazioni notevoli ricordiamo l'integrale delle Sonate per pianoforte di Mozart, degli Improvvisi di Schubert e dei Notturni di Chopin. Secondo Bryce Morrison della \"Gramophone\", quest'ultima registrazione \u00e8 in assoluto la migliore versione disponibile: \u00abSento di poter affermare senza esitazioni che Maria Jo\u00e3o Pires - artista del tutto aliena da ogni forma di narcisismo - \u00e8 uno dei maggiori maestri dei nostri tempi\u00bb."}
{"id": "1812025", "revid": "287204", "url": "https://it.wikipedia.org/wiki?curid=1812025", "title": "Calidris melanotos", "text": "Il piro-piro pettorale (Calidris melanotos, Vieillot 1819) \u00e8 un uccello della famiglia degli Scolopacidae.\nSistematica.\n\"Calidris melanotos\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il Sud America e Nord America, in Russia, Cina, Giappone e Corea, in Australia, Papua Nuova Guinea e Nuova Zelanda. \u00c8 di passo in gran parte dell'Europa, tranne Balcani e stati baltici; in India, Bangladesh, Medio Oriente e Penisola Arabica; in Africa \u00e8 riscontrabile lungo le coste di tutti i mari (Egitto e Libia, Marocco e Senegal, Costa d'Avorio, Namibia e Sudafrica, Kenya ed Etiopia), ma anche nelle zone umide dell'interno (Botswana, Zambia, Zimbabwe e Burundi); sulle isole occidentali dell'Oceania."}
{"id": "1812028", "revid": "729019", "url": "https://it.wikipedia.org/wiki?curid=1812028", "title": "Ukrzaliznycja", "text": "Ukrzaliznycja () \u00e8 la societ\u00e0 statale, monopolista nel settore dei trasporti ferroviari in Ucraina.\nDati economici.\n\"Ukrzaliznycja\" ha fatturato nel 2005 1,76 miliardi UAH (7,5 milioni nel 2004).\n\"Ukrzaliznycja\" unisce in s\u00e9 sei ferrovie ucraine:"}
{"id": "1812032", "revid": "818367", "url": "https://it.wikipedia.org/wiki?curid=1812032", "title": "Calidris maritima", "text": "Il piovanello violetto (Calidris maritima, Br\u00fcnnich 1764) \u00e8 un uccello della famiglia degli Scolopacidae.\nSistematica.\n\"Calidris maritima\" ha quattro sottospecie:\nDistribuzione e habitat.\nQuesto uccello vive in Europa centrale, occidentale e settentrionale, compresa l'Italia, in Groenlandia, e nel Canada e negli Stati Uniti orientali. \u00c8 di passo nell'Europa orientale, in Svizzera, Marocco, Capo Verde, Libia, Malta e Kazakistan."}
{"id": "1812033", "revid": "92723", "url": "https://it.wikipedia.org/wiki?curid=1812033", "title": "Vescovi di Trento", "text": ""}
{"id": "1812034", "revid": "103402390", "url": "https://it.wikipedia.org/wiki?curid=1812034", "title": "Itonomas", "text": "L'Itonomas (anche Itonamas, San Juli\u00e1n, San Miguel o San Pablo) \u00e8 un fiume della Bolivia che fa parte del bacino del Rio delle Amazzoni. Scorre nel Dipartimento di Beni e Santa Cruz.\nNasce dalla laguna Concepci\u00f3n nel Dipartimento di Santa Cruz e scorre poi in direzione nord-nord-ovest per una lunghezza di 694 chilometri con il nome di \"San Juli\u00e1n\" o \"San Miguel\". In seguito fa da confine per 289 chilometri con il Dipartimento di Beni con il nome di \"San Pablo\", per prendere poi il nome definitivo di Itonomas e, dopo una percorso complessivo di 1.493 chilometri, sfociare nel fiume Guapor\u00e9.\nDurante il suo tragitto riceve numerosi affluenti, tra i pi\u00f9 importanti il Santa B\u00e1rbara e il Quizer."}
{"id": "1812038", "revid": "287204", "url": "https://it.wikipedia.org/wiki?curid=1812038", "title": "Calidris ptilocnemis", "text": "Il piovanello delle rocce (Calidris ptilocnemis, Coues 1873) \u00e8 un uccello della famiglia degli Scolopacidae.\nSistematica.\n\"Calidris ptilocnemis\" ha cinque sottospecie:\nDistribuzione e habitat.\nQuesto uccello vive in Alaska, Columbia Britannica, Stati Uniti occidentali, Messico, Russia orientale e Giappone. \u00c8 di passo in Cina."}
{"id": "1812039", "revid": "1564499", "url": "https://it.wikipedia.org/wiki?curid=1812039", "title": "Battaglia d'Ascoli d'Apulia", "text": ""}
{"id": "1812045", "revid": "123198087", "url": "https://it.wikipedia.org/wiki?curid=1812045", "title": "Eccidio di Maiano Lavacchio", "text": "Leccidio di Maiano Lavacchio avvenne il 22 marzo 1944 a Maiano Lavacchio, localit\u00e0 rurale del territorio comunale di Magliano in Toscana, situata nelle campagne tra il centro del capoluogo comunale e Istia d'Ombrone, frazione comunale di Grosseto.\nContesto.\nDurante l'inverno 1943-1944 diversi renitenti alla leva, a seguito del mancato arruolamento alla chiamata nell'esercito della Repubblica Sociale Italiana, si rifugiarono nell'area collinare attorno a Istia d'Ombrone per sfuggire alle milizie repubblichine; di tanto in tanto, alcuni di essi facevano ritorno nel paese per fare rifornimento di generi di prima necessit\u00e0. L'intero gruppo, fondando i propri principi sul pacifismo, non scelse neppure la strada dell'arruolamento tra i Partigiani che, paradossalmente, avrebbe dato loro pi\u00f9 garanzie rispetto al contesto in cui si erano venuti a trovare; tra di loro era comunque segnalata la presenza di almeno un antifascista a partire dall'inizio di marzo del 1944. Proprio quest'ultimo intensific\u00f2 i rapporti con alcune famiglie residenti nei poderi per poter avere rifornimenti alimentari senza rischiare che qualcuno del gruppo venisse scovato mentre si recava ad Istia d'Ombrone.\nL'ordine del Prefetto e del Capo della provincia.\nVenuti a conoscenza della presenza di disertori nelle campagne attorno alla citt\u00e0 di Grosseto, il Prefetto e il Capo della provincia Alceo Ercolani incaric\u00f2 un agente di recarsi nelle campagne e infiltrarsi nel gruppo per raccoglierne informazioni.\nLa sera precedente alla strage, l'agente in incognito incontr\u00f2, presso una famiglia della zona, l'antifascista che si era aggregato per ultimo al gruppo dei renitenti e, rendendosi conto di essere vicino all'obiettivo, si spacci\u00f2 anch'egli per renitente per conquistare la fiducia dell'altro e per poter arrivare al resto del gruppo senza correre rischi di essere scoperto.\nI rastrellamenti.\nUna volta ottenute le informazioni sul rifugio di quei giorni, l'agente comunic\u00f2 di nascosto le informazioni al Prefetto e al Capo della provincia che diedero l'ordine di un immediato rastrellamento, al quale furono inviati quasi 150 uomini, che interess\u00f2 l'intera area rurale tra Istia d'Ombrone e Maiano Lavacchio.\nAi rastrellamenti parteciparono prevalentemente soldati della Guardia Nazionale Repubblicana e soldati tedeschi; durante le perquisizioni iniziali, andate a vuoto presso alcuni poderi, furono effettuati atti di violenza contro le persone che vi risiedevano, perch\u00e9 accusate di scarsa collaborazione.\nLa cattura, la condanna a morte e l'esecuzione.\nPoco prima dell'alba del 22 marzo 1944, venne catturato il gruppo composto da undici persone, presso il rifugio che era stato indicato la sera precedente all'agente infiltrato; subito dopo la cattura, i soldati tedeschi presenti abbandonarono l'operazione considerandola conclusa.\nIl gruppo dei militanti fascisti port\u00f2 l'intero gruppo nella scuola di Maiano Lavacchio, che fu fatta sgomberare per celebrare il processo sommario ai renitenti, la cui durata fu inferiore alla mezz'ora e il cui esito scontato fu la condanna a morte. La fucilazione avvenne davanti ad una siepe situata poco fuori dall'abitato.\nLe vittime dell'eccidio, tutti giovani, sono note come \"i Martiri d'Istia\", dalla localit\u00e0 in cui molti di loro risiedevano prima della renitenza alle armi. Alle undici persone \u00e8 dedicata una piazza del centro storico di Grosseto, la Piazza dei Martiri d'Istia."}
{"id": "1812047", "revid": "640277", "url": "https://it.wikipedia.org/wiki?curid=1812047", "title": "Edizioni OMP", "text": "Edizioni OMP \u00e8 stata una casa editrice italiana. \u00c8 nata nel dicembre 2007 a Pavia ed \u00e8 stata la prima casa editrice italiana completamente in copyleft.\nStoria.\nI libri sono stati pubblicati secondo licenze Creative Commons e scaricabili gratuitamente dal sito internet delle Edizioni OMP o da Google Libri in formato pdf, oltre che acquistabili nelle librerie in formato cartaceo. Brani dei libri sono stati resi disponibili per il download direttamente dal sito delle Edizioni.\nNon essendo una casa editrice a pagamento, gli autori non sono tenuti ad acquistarne un numero minimo di copie n\u00e9 a pagare per la propria pubblicazione.\nLe Edizioni OMP nascono dall'esperienza associativa e no-profit della Officina Multimediale Pavese: pertanto, il ricavato della vendita dei volumi \u00e8 utilizzato per la pubblicazione, la promozione e la distribuzione di altri libri e di altri autori.\nLe Edizioni OMP hanno cessato la loro attivit\u00e0 nel 2013 dopo la pubblicazione di pi\u00f9 di venti titoli. Le ragioni della conclusione di questa esperienza vanno ricercate nella mancanza di fondi e, essendo un progetto su base volontaria, di partecipanti alla iniziativa."}
{"id": "1812052", "revid": "1573940", "url": "https://it.wikipedia.org/wiki?curid=1812052", "title": "Calidris alba", "text": "Il piovanello tridattilo (Calidris alba, ) \u00e8 un uccello della famiglia degli Scolopacidae.\nSistematica.\n\"Calidris alba\" ha due sottospecie:\nDistribuzione e habitat.\nQuesto uccello vive in tutto il mondo, manca solo in Serbia, Burkina Faso, Cambogia, su alcune isole del Pacifico e in Antartide, mentre \u00e8 di passo in Giordania, Siria e Libano, nella Polinesia Francese, in Armenia e Laos, in Niger, Swaziland e su S\u00e3o Tom\u00e9 e Pr\u00edncipe, in Liechtenstein, Lussemburgo e Gibilterra."}
{"id": "1812059", "revid": "729019", "url": "https://it.wikipedia.org/wiki?curid=1812059", "title": "Gabriella Cilmi", "text": "Biografia.\nGli esordi.\nGabriella \u00e8 nata a Melbourne (Victoria) in una famiglia di origine calabrese e arb\u00ebresh\u00eb (la minoranza di lingua albanese della Calabria).\n\u00c8 cittadina italiana per discendenza dal 2009, il che le permette di risiedere a Londra (Regno Unito) senza necessit\u00e0 di permesso di soggiorno.\nSin da bambina ha mostrato un vivo interesse per una vasta gamma di stili musicali differenti, da Nina Simone ai Led Zeppelin, da Janis Joplin agli Sweet, dai T. Rex a Cat Stevens e ha esordito nel mondo della musica come componente di un gruppo dedito prevalentemente alle cover dei Led Zeppelin, Jet, Silverchair e Kings of Leon. Contemporaneamente ha registrato anche canzoni originali collaborando con gli autori/produttori Barbara e Adrian Hannan della SongStore.\nNel 2004 \u00e8 stata notata da Michael Parisi, funzionario della Warner Music, grazie ad una versione improvvisata del classico dei Rolling Stones, \"Jumping Jack Flash\" al Lygon Street Festa, un festival a Melbourne. All'et\u00e0 di tredici anni ha ottenuto un contratto con la Island Records di Chris Blackwell.\nLa carriera musicale della cantautrice \u00e8 cominciata nel 2005 con l'incisione di due tracce per la colonna sonora del film \"Hating Alison Ashley\", intitolate \"Don't Tell Me\" e \"Sorry\", e scritte dalla stessa Cilmi insieme a Barbara e Adrian Hannan. Successivamente ha aperto i tour delle Sugababes e di Mutya Buena, con le quali condivide lo stesso manager.\n\"Lessons to Be Learned\", il primo album.\nNel dicembre del 2007 ha inciso la canzone \"Sanctuary\" per la colonna sonora del film \"St. Trinian's\", mentre nei primi mesi del 2008 ha invece inciso una cover del brano \"Echo Beach\" dei Martha and the Muffins. Nello stesso periodo ha aperto i tour di Rufus Wainwright, di James Blunt e dei Nouvelle Vague.\nNel marzo dello stesso anno la Island ha pubblicato in Regno Unito il suo singolo di debutto, \"Sweet About Me\", seguito, il 31 marzo dello stesso anno, dall'album di debutto, \"Lessons to Be Learned\", scritto e prodotto con la collaborazione della squadra di produzione Xenomania. Le due pubblicazioni hanno riscosso un ottimo successo in Regno Unito, raggiungendo rispettivamente la sesta e l'ottava posizione delle rispettive classifiche.\nNei mesi successivi, il singolo \"Sweet About Me\" \u00e8 stato diffuso nel resto d'Europa diventando un successo nelle classifiche raggiungendo la prima posizione in alcune classifiche tra cui quelle di Australia e Paesi Bassi. Contemporaneamente \u00e8 avvenuta anche la pubblicazione europea dell'album, che ha ottenuto buone posizioni in classifica raggiungendo, tra le altre, la seconda posizione in Australia. In seguito al primo singolo la promozione dell'album \u00e8 stata diversificata tra i vari mercati. In quello australiano \u00e8 stato pubblicato il brano \"Don't Wanna Go to Bed Now\", dove ha raggiunto appena la ventottesima posizione, mentre in Europa \u00e8 stato pubblicato \"Save the Lies\", in seguito pubblicato anche nel mercato australiano, che ha raggiunto la trentatreesima posizione in Regno Unito. Successivamente \u00e8 stato pubblicato \"Sanctuary\", precisamente il 10 novembre 2008, riscuotendo per\u00f2 scarso successo nelle classifiche.\nCome ultimo singolo estratto, in occasione del Natale, \u00e8 stata pubblicata la cover \"Warm This Winter \", brano originariamente interpretato da Connie Francis che ha raggiunto la ventiduesima posizione della classifica britannica.\nIn seguito a questi ultimi singoli \u00e8 terminata la promozione dell'album, pubblicato anche in versione \"deluxe\" a fine anno, dal quale di fatto \u00e8 stato lanciato solo un singolo di gran successo, \"Sweet About Me\".\nNel 2009 la cantante ha inciso una cover del brano \"How Can I Tell You\" di Cat Stevens per la compilation \"50 Years of Island Records\", compilation celebrativa dei cinquanta anni di attivit\u00e0 della Island, casa discografica che pubblica i dischi della cantante. Nello stesso anno la cantante ha eseguito delle esibizioni dal vivo in tutto il mondo e duettato con il cantante italo-tedesco Nevio nella canzone \"Non ti aspettavo (Libert\u00e0)\", cantata in lingua italiana e inglese e inserita nell'album \"Due\" di Nevio.\n\"Ten\", il secondo album.\nNel gennaio del 2010 \u00e8 stato diffuso in radio il singolo \"On a Mission\", la cui prima pubblicazione come singolo promozionale \u00e8 avvenuta il 25 gennaio per l'etichetta discografica Island. Il singolo ha riscosso un discreto successo in alcuni paesi e ha anticipato l'uscita del secondo album di inediti della cantante, \"Ten\", pubblicato il 22 marzo 2010.\nLa cantante, sul finire dello stesso mese, ha cantato l'inno nazionale australiano alla vigilia del gran premio d'Australia, mentre il mese successivo ha annunciato il titolo del secondo estratto dall'album, \"Hearts Don't Lie\", il cui video \u00e8 stato presentato nella prima met\u00e0 di maggio del 2010. Nonostante il discreto successo del precedente, questo singolo non \u00e8 entrato nelle classifiche di vendita.\nCome terzo singolo estratto dall'album \u00e8 stata scelta la ballata \"Defender\", di cui \u00e8 stato realizzato un video, la cui pubblicazione \u00e8 avvenuta in Gran Bretagna il 22 agosto 2010 insieme a un altro brano, \"Magic Carpet Ride\", brano realizzato dalla cantante per la colonna sonora del film \"Soulboy\".\n\"The Sting\", il terzo album.\nIl 20 gennaio 2012 viene pubblicato in rete un videoclip musicale della versione acustica di un brano intitolato \"Vicious Love, \"che viene presentato come un piccolo assaggio dell'imminente terzo album della cantante. Il brano mostra evidenti influenze blues, totalmente in contrasto col sound dance-pop del precedente disco. Gabriella annuncia definitivamente la rottura con la Island Records, dalla quale ha dichiarato di essersi sentita sotto pressione durante l'era \"Ten \"nell'adottare un'immagine pi\u00f9 \"sexy\". Ha anche dichiarato al quotidiano Herald Sun che i risultati commerciali poco brillanti del suo secondo disco l'hanno spronata a \"svegliarsi\" e a farle capire l'importanza di prendere una posizione netta nel disco che si vuole realizzare e di non compromettere mai pi\u00f9 la propria immagine o la propria musica.\nIl 15 marzo 2013 viene pubblicato il videoclip del brano \"Sweeter In History, \"girato in Italia, precisamente a Cassino e Valvori; alcune scene sono state girate presso il piccolo santuario della \"Madonna del Carmine\" di Acquafondata.\nIl primo settembre viene pubblicato \"The Sting\", il primo singolo ufficiale della nuova era, a cui segue il terzo album dallo stesso titolo, pubblicato l'8 novembre 2013 dalla sua etichetta Sweetness Tunes con la collaborazione di Absolute Marketing &amp; Distribution.\nL'11 novembre 2013 viene pubblicato il secondo singolo ufficiale: \"Simmetry\"."}
{"id": "1812064", "revid": "1305772", "url": "https://it.wikipedia.org/wiki?curid=1812064", "title": "Stiletto (disambigua)", "text": "Lo stiletto \u00e8 un'arma bianca simile ad un pugnale.\nIl termine pu\u00f2 inoltre riferirsi a:"}
{"id": "1812067", "revid": "125887601", "url": "https://it.wikipedia.org/wiki?curid=1812067", "title": "BTicino", "text": "La BTicino S.p.A. \u00e8 un'azienda metalmeccanica italiana fondata nel 1936 a Varese e acquisita dal gruppo industriale francese Legrand nel 1989.\nOpera nel settore delle apparecchiature elettriche in bassa tensione destinate agli spazi abitativi, di lavoro e di produzione, distinte in soluzioni per la distribuzione dell'energia, per la comunicazione (citofonia, videocitofonia, dati) e per il controllo di luce, audio, clima e sicurezza.\nL'azienda ha sponsorizzato i mondiali di ciclismo del 2008 svoltisi a Varese.\nStoria.\nViene fondata a Milano nell'ottobre del 1936 con il nome di \"A.L. Bassani\" dai fratelli Arnaldo, Luigi Bassani. Dapprima \u00e8 impegnata nella produzione di accessori di abbigliamento, poi minuterie meccaniche di diversa applicazione. Nel 1943 si sposta a Besnate per sfuggire ai bombardamenti.\nCon l'ingresso di Ermanno Bassani nel 1948, l'azienda si sposta a Bizzozero di Varese e prende prima il nome di \"Ticino Interruttori Elettrici\" e subito dopo diviene \"Bassani S.p.A.\", specializzandosi nella fabbricazione di componenti elettriche destinate all'abitazione in modo da rispondere alla crescente domanda indotta dalla ricostruzione postbellica, brevettando negli anni '60 un componente elettrico conosciuto in Italia come \"salvavita\".\nNel 1974 cambia nome in \"Bassani Ticino\" ed opera accompagnando le trasformazioni delle tecnologie elettriche e le esigenze degli spazi abitativi, sviluppa un insieme di dispositivi per il controllo della distribuzione dell'energia in bassa tensione, progettando una serie di prodotti, dal \"centralino\" all'interruttore, che coniugano le caratteristiche tecniche e funzionali, legate anche alle modalit\u00e0 di installazione, con una speciale attenzione al disegno complessivo.\nNel 1989 entra a far parte del gruppo francese Legrand, modificando il suo nome in \"BTicino S.p.A.\"\nAttivit\u00e0.\nL'azienda fa parte del gruppo internazionale Legrand e opera sia sul mercato italiano sia su quello mondiale con oltre 60 sedi all'estero.\nI prodotti principali nel campo del materiale elettrico sono interruttori tradizionali e domotici, placche, salvavita, citofoni e videocitofoni.\nLa sede principale \u00e8 a Varese, dove lavorano 1175 dipendenti (maggio 2014), suddivisi tra progettazione, produzione, qualit\u00e0, test, marketing, uffici amministrativi e commerciali. Altre sedi importanti sono quella di Erba dove vengono sviluppati e prodotti tutti i prodotti domotici e di videocitofonia, Ospedaletto Lodigiano dove \u00e8 situato il magazzino centrale, Azzano San Paolo, Teramo e Torre del Greco dove vengono sviluppati e realizzati i dispositivi industriali e salvavita, Reggio Emilia centro di competenza per gli UPS, Alessandria, Muscoline, Tradate e Corsico.\nBTicino \u00e8 presente su molti mercati esteri: Europa (Belgio, Spagna, Svizzera), Sud America (Brasile, Cile, Costa Rica, Messico, Venezuela), Asia (Cina, Thailandia) Africa (Egitto).\nProdotti famosi.\nLa prima serie di interruttori a incasso \"Domino\" (1955) e la serie \"Sicura\" danno visibilit\u00e0 all'azienda che si fa conoscere nel mercato italiano negli anni '50.\nI prodotti degli anni '60 si caratterizzano per la facilit\u00e0 di montaggio e la modularit\u00e0; si diffonde la scatola rettangolare (derivata dallo standard americano), diventata lo standard odierno. La \"Serie Magic\" (1961) \u00e8 il primo caso di presa con interruttori modulari.\nIl tema della sicurezza diventa sempre pi\u00f9 importante, mano a mano che aumenta la diffusione capillare degli impianti elettrici che rendono sempre pi\u00f9 probabile un contatto accidentale con un conduttore in tensione. Viene quindi costruito e brevettato un interruttore magnetotermico differenziale chiamato \"Salvavita\" (1965) ad alto potere di interruzione con l'aggiunta di un trasformatore differenziale. L'azienda si fa conoscere negli anni, inoltre, per le placche che circondano i normali interruttori di casa.\nCon la \"Serie Living\" (1988) e le successive \"Light\" e \"Living International\" (1996) vengono introdotti dispositivi di comando multifunzione di singole componenti.Nel 1998 viene lanciato il primo \"Sistema Domotico MyHome\", basato sul tecnologia a bus SCS.\nNel campo dell'automazione, la serie \"Axolute\" (2005) propone per prima l'integrazione della videocitofonia con l'impianto domestico, mentre \"Axolute Nighter &amp; Whice\" (2008) segna un ulteriore passo verso la semplificazione estetica delle apparecchiature elettriche per uso residenziale.\nNel 2006 viene reso disponibile il protocollo OpenWebNet che permette l'interazione con l'impianto Domotico tramite l'ausilio di appositi Gateway."}
{"id": "1812070", "revid": "125727361", "url": "https://it.wikipedia.org/wiki?curid=1812070", "title": "Monte Hellman", "text": "Biografia.\nDa adolescente coltiva la passione per la fotografia e, dopo le superiori, ottiene il diploma di teatro all'Universit\u00e0 di Stanford grazie a una borsa conferitagli dalla NBC. Alla NBC fa anche le prime esperienze di regista radiofonico. Studia cinema all'UCLA; dopo aver trascorso un periodo in Europa, al suo ritorno lavora all'ABC come apprendista montatore. Nel 1959 Roger Corman gli offre l'occasione di debuttare dietro alla macchina da presa con \"Beast from Haunted Cave\".\nFonda la Proteus Film con Jack Nicholson e con lo stesso gira due film western a basso budget e realizza due horror nelle Filippine. Nel 1966 dirige quello che \u00e8 considerato il suo capolavoro: \"La sparatoria\" (\"The Shooting\"), un western atipico interpretato da Warren Oates, Will Hutchins, Millie Perkins e dal co-produttore Nicholson. Nel 1971 dirige l'ottimo road movie \"Strada a doppia corsia\" (\"Two-Lane Blacktop\") con James Taylor, Warren Oates e Dennis Wilson dei Beach Boys. Con Oates girer\u00e0 anche \"Cockfighter\" (1974). Nel 1978 \u00e8 la volta di \"Amore, piombo e furore\" (\"China 9, Liberty 37\"), girato in Spagna e in Italia.\nEra insegnante di cinema presso il California Institute of the Arts, ed \u00e8 stato molto ammirato dal regista statunitense Quentin Tarantino, di cui \u00e8 stato produttore esecutivo per il film del 1992 \"Le iene\". Nel 2010 \u00e8 stato premiato alla 67\u00aa Mostra internazionale d'arte cinematografica di Venezia con un Leone d'oro speciale per l'insieme dell'opera, premio voluto proprio da Tarantino che era il presidente della giuria."}
{"id": "1812071", "revid": "547034", "url": "https://it.wikipedia.org/wiki?curid=1812071", "title": "Calidris mauri", "text": "Il piro-piro occidentale (Calidris mauri, Cabanis 1857) \u00e8 un uccello della famiglia degli Scolopacidae.\nNome.\nIl nome del genere deriva dal greco \"kalidris\" o \"skalidris\", termine usato da Aristotele per indicare alcuni uccelli acquatici caratterizzati da chiazze e sfumature di colore grigio. Il nome specifico o epiteto \"mauri\" \u00e8 in ricordo del botanico italiano Ernesto Mauri (1791-1836). Il nome comune italiano \"piro-piro\", usato per indicare anche altri membri degli scolopacidi, \u00e8 invece una voce imitativa del verso.\nSistematica.\n\"Calidris mauri\" non ha sottospecie, si tratta pertanto di una specie monotipica, costituente un taxon monospecifico.\nDescrizione.\nGli esemplari adulti possiedono zampe scure e un becco corto, sottile, bruno, che diviene pi\u00f9 fine e un po' ricurvo all'estremit\u00e0 (nei gambecchi semipalmati il becco \u00e8 pi\u00f9 corto e diritto). Il corpo presenta una livrea marrone sopra e bianca sotto, con sottili strisce ed eventualmente chiazze sparse sul petto. La testa \u00e8 bruno-rossastra sulla sommit\u00e0. Il piumaggio cambia tra la stagione riproduttiva e quella non riproduttiva e, naturalmente, a seconda che si tratti di un pulcino o di un adulto. Questo uccello pu\u00f2 risultare difficile da distinguere da altri piccoli trampolieri e limicoli simili, in particolare il succitato gambecchio. Questa difficolt\u00e0 di distinzione si palesa particolarmente quando entrambe le specie hanno il piumaggio invernale, mostrando dunque un colore grigio chiaro e uniforme; tuttavia, \"Calidris mauri\" prende il colore e il piumaggio invernali molto prima durante la stagione autunnale rispetto a \"Calidris pusilla\", nome scientifico del gambecchio.\nLa lunghezza \u00e8 compresa in un intervallo tra i 14 e i 17\u00a0cm, mentre il peso varia dai 22 ai 35\u00a0g; l'apertura alare si attesta tra i 35 e i 37\u00a0cm.\nDistribuzione e habitat.\nQuesto uccello vive in tutto il Nord America e nella parte settentrionale e occidentale del Sud America, migrando vicendevolmente tra le due masse continentali. \u00c8 di stanza anche in altre zone appartenenti all'Oceano Pacifico o confinanti con esso, come l'Australia, la Russia (Siberia orientale), il Giappone e alcune isole dell'Oceania (ad esempio le Hawaii). \u00c8 di passo e molto raro nell'Europa centro-settentrionale e occidentale, poco avvistato anche in Cina e in Nuova Zelanda. Il suo habitat riproduttivo risulta essere la regione coperta dalla tundra della Siberia pacifica e dell'Alaska, a cavallo dello stretto di Bering.\n\"Calidris mauri\" \u00e8 una delle specie di uccelli costieri pi\u00f9 numerose del Nord America, con una popolazione stimata nell'ordine di milioni di esemplari.\nEtologia.\nAlimentazione.\nIl piro-piro occidentale si nutre a terra sondando il terreno col becco o raccogliendo il cibo a vista, sostando sulle piane fangose tipiche di lagune, estuari e zone costiere solitamente durante il periodo migratorio e la stagione non riproduttiva. Durante la stagione riproduttiva, invece, dato anche l'arrivo nelle sedi del corteggiamento, si ciba in mezzo alla tundra e alle distese umide. Si credeva che la sua dieta fosse composta principalmente di insetti, piccoli crostacei e molluschi, ma ora si sa che \"pilucca\" e mangia in grande quantit\u00e0 microrganismi presenti nelle biopellicole e nelle incrostazioni della superficie delle distese fangose intertidali, fenomeno alquanto insolito per un vertebrato superiore.\nRiproduzione.\nIl suo habitat riproduttivo si concentra nella tundra della Siberia orientale e dell'Alaska. L'uccello nidifica sul terreno, di solito sotto un certo strato di vegetazione. Il maschio crea diversi solchi nel terreno scavando con gli artigli, in seguito la femmina ne sceglie uno e vi depone 4 uova. Si tratta di una specie monogama in cui entrambi i genitori partecipano all'incubazione e si prendono cura della prole, la quale \u00e8 dipendente da loro ma gi\u00e0 capace di nutrirsi da sola. A volte pu\u00f2 accadere che la femmina abbandoni il compagno e la sua prole ancora raminga, quindi prima dell'involo di questa.\nMigrazione.\n\"Calidris mauri\" migra verso entrambe le coste nordamericane e sudamericane, arrivando anche ai Caraibi. \u00c8 molto raro che si sposti e sverni in Europa."}
{"id": "1812075", "revid": "21880", "url": "https://it.wikipedia.org/wiki?curid=1812075", "title": "Parco Regionale Urbano del Pineto", "text": ""}
{"id": "1812082", "revid": "76963", "url": "https://it.wikipedia.org/wiki?curid=1812082", "title": "Marc Donato", "text": "Biografia.\nDi origini italiane, ha esordito sugli schermi televisivi ancora giovanissimo, nella prima parte degli anni novanta, partecipando a vari telefilm e serie televisive che lo hanno reso presto popolare tra il pubblico dei giovani.\nConosciuto per aver interpretato diversi ruoli quali il personaggio di Derek Haig nella serie televisiva \"\", Marc Donato ha attenuto prestigiosi riconoscimenti alla sua carriera di attore: ha conseguito 3 vittorie per quanto riguarda gli \"Young Artist Awards\", oltre a 11 nomination."}
{"id": "1812083", "revid": "1546219", "url": "https://it.wikipedia.org/wiki?curid=1812083", "title": "Infestazione (parapsicologia)", "text": "L'infestazione, o fenomeno infestatorio, \u00e8 classificato dalla moderna concezione parapsicologica, assieme ai fenomeni apparizionali, come evento incanalabile tra i fenomeni PK o psicocinetici.\nOrigine del fenomeno.\nNumerose teorie si sono sviluppate al riguardo; secondo una linea nettamente spiritista,\nl'infestazione \u00e8 data da un'anima senziente e di conseguenza interagente con l'osservatore, o da meno note entit\u00e0 non umane che per motivi non noti si trovino a vagare in terra strettamente legati a luoghi o dimore.\nI fautori di un diverso approccio indagativo tra cui il \"ghost hunter\" Andrew Green prediligono basarsi su teorie pi\u00f9 incentrate su un'interazione puramente energetica tra l'osservatore e la manifestazione. In questo caso non v'\u00e8 spirito senziente bens\u00ec un'impregnazione ambientale psichica che si trova ad interagire, sotto determinate condizioni, con il cervello umano, provocando quelle visioni che la psichiatria definirebbe allucinazioni in quanto apparentemente \"sine materia\" . Tali percezioni non sarebbero altro che \"registrazioni ambientali\" venutesi a formare o in corrispondenza di una forte impronta emozionale - vedasi un evento delittuoso i cui testimoni hanno vissuto con sgomento - o in seguito a particolari evenienze ambientali come la presenza sul sito di una dimora infestata di una delle cosiddette ley lines o linee di forza telluriche, la cui influenza agirebbe sulla roccia della quale eran costruiti soprattutto i vecchi manieri, rendendoli vere e proprie spugne psichiche. L'impregnazione spiegherebbe cos\u00ec il motivo per cui molti fenomeni apparizionali risultano privi di interazione con l'osservatore, risultando spesso anacronistici e compiendo atti ripetitivi, proprio per la loro natura di \"immagine registrata\" allo stesso modo in cui si veda in loop parte di una videocassetta.\nIn presenza di fenomeni infestatori legati non solo ad apparizioni visive e fenomeni uditivi (\ntipici i cosiddetti raps, colpi di ignota sorgente la cui origine si riconduce all'interno di pareti, pavimenti o mobili) ma in cui vi siano presenti eventi cinetici, coloro i quali non\nriconducono la cosa ad entit\u00e0 pensanti ritengono opportuno valutare l'ipotesi poltergeist, in cui un soggetto focus classicamente nell'et\u00e0 dalla pre- alla post-pubere genera inconsciamente fenomeni psicocinetici che di norma cessano al maturare del focus stesso.\nVi sono altres\u00ec casi riconducibili a poltergeist ma risultanti fuori dalle norme di comportamento \"standard\" , come quello de la \"strega dei Bell\" nella cittadina di Adams, Tennessee.\nUltima teoria si basa sulla mera induzione psicologica di individui facilmente suggestionabili da parte di semplici stimoli ambientali di natura esclusivamente terrena, sino a giungere a casi di isteria collettiva.\nInnovativi studi sono in atto sulla ricerca di infrasuoni durante i fenomeni infestatori in quanto, da un'intuizione di Vic Tandy, essi influenzerebbero lo stato psichico umano agendo come promotori di stati emozionali alterati di stimolo estremamente ansiogeno generando altres\u00ec vere allucinazioni uditive e visive.\nIndagini e metodiche di studio.\nL'infestazione (\"haunting\" in inglese) \u00e8 oggetto di esame da parte di numerosi studiosi nel mondo che, partendo anche da basi differenti e riunendosi sovente in associazioni, cercano di mettere luce al fenomeno. In Italia sono da menzionare il CSP, Centro Studi Parapsicologici di Bologna con figure del calibro di Massimo Inardi e Piero Cassoli, il CICAP, il Laboratorio di Ricerca Biopsicocibernetica con Enrico Marabini, Daniele Gull\u00e0 e Michele Dinicastro, il Gruppo di Ricerca Eventi Parafisici di Torino con Fabio Tarantino, ed il Centro di Investigazione Occulta di Pavia con Matteo Stoppini.\nTali ricerche si effettuano monitorando variazioni ambientali in ambito elettromagnetico, termico, audiometrico e visivo in corrispondenza dei luoghi oggetto di studio e segnalazione onde verificare, previa documentazione sulla storia del luogo e sullo stato psicofisico dei testimoni, il riscontro di eventuali anomalie che riconducano a fenomeni catalogabili come di tipo infestatorio."}
{"id": "1812084", "revid": "61051", "url": "https://it.wikipedia.org/wiki?curid=1812084", "title": "CFM international", "text": ""}
{"id": "1812085", "revid": "61051", "url": "https://it.wikipedia.org/wiki?curid=1812085", "title": "CFM international CFM56", "text": ""}
{"id": "1812087", "revid": "228587", "url": "https://it.wikipedia.org/wiki?curid=1812087", "title": "Festival di Cannes 1952", "text": "La 5\u00aa edizione del Festival di Cannes si \u00e8 svolta a Cannes dal 23 aprile al 10 maggio 1952.\nLa giuria presieduta dallo scrittore francese Maurice Genevoix ha assegnato il Grand Prix per il miglior film \"ex aequo\" a \"Due soldi di speranza\" di Renato Castellani e \"Otello\" di Orson Welles."}
{"id": "1812089", "revid": "110157", "url": "https://it.wikipedia.org/wiki?curid=1812089", "title": "Tunnel Korgfjell", "text": "Il tunnel Korgfjell (\"Korgfjelltunnelen\" in norvegese) \u00e8 una galleria stradale della lunghezza di 8.568\u00a0m. Collega Knutli (comune di Vefsn) con Korgen (comune di Hemnes), entrambi nella contea di Nordland nel nord della Norvegia. I lavori di costruzione sono iniziati il 20 ottobre 2001 e la galleria \u00e8 stata inaugurata il 16 settembre 2005. Il costo dell'opera, comprese le strade di raccordo ad entrambi i portali, \u00e8 stato di circa 450 milioni di corone norvegesi.\nIl tunnel sostituisce una strada di montagna stretta, ripida e tortuosa, e accorcia di 4\u00a0km la lunghezza dell'autostrada E6. Il tempo di percorrenza \u00e8 stato ridotto di 10-20 minuti. In precedenza i veicoli pesanti rimanevano spesso bloccati dalla neve sulle salite, bloccando l'intero traffico. Il posto era considerato uno dei peggiori sulla E6."}
{"id": "1812091", "revid": "58420", "url": "https://it.wikipedia.org/wiki?curid=1812091", "title": "Korgfjelltunnelen", "text": ""}
{"id": "1812093", "revid": "123722939", "url": "https://it.wikipedia.org/wiki?curid=1812093", "title": "Ness (EarthBound)", "text": " \u00e8 un personaggio del videogioco di ruolo della Nintendo noto come \"EarthBound\". Venne creato da Shigesato Itoi.\nCreazione.\nNess \u00e8 stato creato da Shigesato Itoi, il creatore della serie \"EarthBound\", che voleva che il personaggio fosse simile a una persona reale: \"Volevo creare un gioco (\"EarthBound\") con personaggi reali; personaggi che i giocatori avrebbero riconosciuto nelle persone intorno a loro.\" Il suo nome \u00e8 un riferimento a \"NES\", l'abbreviazione di Nintendo Entertainment System.\nBiografia.\nNess \u00e8 un ragazzino dotato di poteri psichici d'attacco che ricopre il ruolo di protagonista nella serie di \"EarthBound\". Nato nella citt\u00e0 di Onett, situata nel paese fittizio Eagleland (una parodia dell'America), Ness \u00e8 apparentemente un ragazzo ordinario ma il suo destino cambia radicalmente quando un meteorite si schianta vicino a casa sua. Incuriosito, lui e il suo vicino di casa, Pokey Minch, si recano nel luogo dell'impatto. Qua, Ness scopre da un alieno proveniente dal futuro, Buzz-Buzz, di essere stato scelto dalla Mela dell'Illuminazione (un frutto profetico) per sconfiggere il malvagio alieno Giygas che nel futuro ha distrutto l'intera esistenza. Per distruggerlo Ness deve viaggiare in otto santuari e assorbirne l'energia psichica per unire il suo potere con quello della Terra. In ogni santuario, registra un frammento di una melodia magica con la Pietra del Suono e rivive mentalmente alcuni momenti della sua vita. Tramite questi flashback, viene rivelato che Ness nacque con i poteri psicocinetici, visto che li manifestava quando era un neonato.\nNess ha circa dodici anni all'inizio del gioco. Indossa un cappello da baseball rosso, uno zaino giallo, una maglietta gialla a strisce blu, dei calzoncini corti blu e scarpe da ginnastica rosse. Porta con s\u00e9 alcuni giocattoli come uno yo-yo e una mazza da baseball che in realt\u00e0 usa come armi. Ha occhi e capelli neri.\nNess \u00e8 apparso in ogni gioco della serie di \"Super Smash Bros.\" Apparve per la prima volta in \"Super Smash Bros.\" per Nintendo 64 come personaggio segreto. In questo gioco, Ness non usa nemmeno un potere che possiede in \"EarthBound\", ma usa tre poteri della sua amica Paula: PK Fire, PK Thunder e PSI Magnet. Ness apparve nuovamente in \"Melee\" ma questa volta come personaggio disponibile sin dall'inizio. Questa volta, al suo arsenale di attacchi viene aggiunto PK Flash, una sua mossa. Pi\u00f9 recentemente, Ness \u00e8 apparso come personaggio nascosto in Super Smash Bros. Brawl per il Wii, insieme a \"Lucas\", protagonista di \"Mother 3\". In Brawl, Ness e Lucas condividono una potentissima mossa conosciuta dal principe Poo e da Kumatora, chiamata nella versione italiana \"PsicoMeteore\" (\"StarStorm \"in inglese), che causa la caduta di piccole meteoriti contro i nemici. In questi giochi, Ness \u00e8 doppiato dalla doppiatrice giapponese Makiko Omoto.\nNess appare in un cameo nel seguito di \"EarthBound\", \"Mother 3\". Lui, insieme ai suoi compagni di squadra, appare in un film che viene proiettato dentro un cinema del parco divertimenti chiamato New Pork City. Nel 2014 Ness insieme a Lucas (come DLC) ritorna tra i combattenti Nintendo in \"Super Smash Bros. per Nintendo 3DS e Wii U.\" Stessa cosa accadr\u00e0 nuovamente nel 2018 in \"Super Smash Bros. Ultimate\"."}
{"id": "1812105", "revid": "111433", "url": "https://it.wikipedia.org/wiki?curid=1812105", "title": "Medicina antroposofica", "text": "La medicina antroposofica \u00e8 un tipo di medicina alternativa che nacque e si diffuse in Svizzera e in Germania e, successivamente, nel resto d'Europa e del mondo, subito dopo la fine della prima guerra mondiale. Venne formulata e sviluppata inizialmente dall'esoterista austriaco Rudolf Steiner e da un medico olandese, la dottoressa Ita Wegman.\nEssa \u00e8 altres\u00ec definita una pseudo-medicina appartenente all'area delle pseudoscienze dal momento che non si fonda sul metodo sperimentale, base della scienza moderna. I principi steineriani non hanno alcun fondamento scientifico e sarebbero piuttosto assimilabili alla metafisica mentre i preparati farmacologici hanno la stessa valenza scientifica dei preparati omeopatici.\nNascita e diffusione.\nFiglia delle teorie antroposofiche di Rudolf Steiner, venne da questi sviluppata, con Ita Wegman, all'inizio degli anni venti del Novecento. Nel 1921 furono aperti la prima clinica di medicina antroposofica e il primo laboratorio per la preparazione di prodotti farmaceutici specifici ad Arlesheim, in Svizzera. Negli anni successivi fu creato un nuovo laboratorio nei pressi di Stoccarda e un'altra clinica in Svizzera, specializzata in infermit\u00e0 tumorali. Lo stesso Steiner, fra il 1921 e il 1924, organizz\u00f2 corsi specifici per medici e tenne numerose conferenze in Svizzera e in Germania per far conoscere le proprie teorie. Alla sua morte (1925), l'opera fu continuata da Ita Wegman che riusc\u00ec a diffondere la medicina antroposofica in molti paesi europei e negli Stati Uniti.\nOggigiorno cliniche, strutture sanitarie di vario tipo, laboratori e centri di formazione legati alla medicina antroposofica sono presenti in ventotto paesi (Regno Unito, Germania, Svizzera, Austria, Stati Uniti ecc.). In Italia un laboratorio di ricerca era presente fin dalla met\u00e0 degli anni trenta del Novecento, ma poi venne chiuso allo scoppio della seconda guerra mondiale. Riapr\u00ec nel 1953 e oggigiorno sono presenti nelle maggiori citt\u00e0 alcune farmacie e un certo numero di negozi specializzati forniti di prodotti per tale particolare tipo di medicina alternativa.\nPrincipio informatore.\nNelle concezioni di Steiner e della Wegman l'essere umano \u00e8 costituito da quattro parti, una corporea, il corpo fisico, e tre di natura immateriale che sono il corpo eterico (le forze che danno forma alla vita), il corpo astrale (i sentimenti) e il corpo egotico (lo spirito). L'armonia esistente fra tali componenti pu\u00f2 per\u00f2 rompersi e questa rottura genera, o, pi\u00f9 esattamente, rappresenta essa stessa la malattia. In altre parole la malattia \u00e8 sempre una rottura di un equilibrio psichico oltre che fisico.\nL'equilibrio da raggiungere si basa su due polarit\u00e0 opposte e complementari, che si manifestano secondo la legge universale dell'analogia nelle diverse parti dell'essere umano. Esse sono:\nLe forze luciferiche si esprimono, a livello corporeo, nel sistema sanguigno, mentre le forze arimaniche nel sistema nervoso. I vasi sanguigni sono preponderanti nella zona toracica e negli arti, mentre si fanno pi\u00f9 fini nella testa. Viceversa, le masse nervose sono presenti soprattutto nella testa e nel midollo spinale, ma diventano via via pi\u00f9 sottili nelle braccia e nelle gambe. Entrambe le forze sono necessarie, ma perch\u00e9 l'organismo resti sano \u00e8 essenziale che nessuna delle due prenda il sopravvento. Un prevalere delle forze luciferiche presenti nel sangue pu\u00f2 dare luogo, ad esempio, a febbre alta, o polmonite, mentre uno squilibrio nel senso delle forze arimaniche determina arteriosclerosi, o irrigidimento.\nAnche a livello animico, comprendente il corpo astrale e una parte dell'Ego, si pu\u00f2 avere un'alterazione dell'equilibrio verso entrambe le polarit\u00e0: il principio luciferico si pu\u00f2 tradurre in fanatismo, misticismo e tendenza eccessiva a fantasticare, il principio arimanico invece in pedanteria, aridit\u00e0, o materialismo.\nAnalogamente a livello spirituale, l'alternanza delle due forze si manifesta in uno stato dormiente dal lato luciferico, e in uno stato di veglia e allerta continua da quello arimanico.\nGuarigione e terapie.\nIn base al tipo di polarit\u00e0 predominante, la cura mirer\u00e0, come in una bilancia, a rinforzare quella carente contrapposta alla prima, pervenendo a quella che Steiner chiama la guarigione cristica, che vede cio\u00e8 nel Cristo il punto di equilibrio tra gli eccessi opposti. Ad esempio, nel caso di una prevalenza dell'elemento luciferico, la legge di analogia suggerisce che trasformando un legno fresco e giovane come quello della betulla in qualcosa di arimanico, cio\u00e8 riducendolo in cenere, questo sar\u00e0 la cura appropriata da somministrare. Viceversa elementi luciferici come il nettare dei fiori possono compensare gli stati arimanici quali stanchezza e rigidezza.\nPer il resto, tuttavia, anche i farmaci tradizionali a volte vengono utilizzati, ma con alcune limitazioni. Quelli ritenuti dannosi alla salute, come ad esempio gli antibiotici o un certo numero di vaccini, sono impiegati solo in casi eccezionali. C'\u00e8 sempre una tendenza a preferire sostanze naturali (tratte per lo pi\u00f9 da minerali, piante e talvolta anche da organi di animali) nella preparazione dei medicamenti, tutti confezionati in speciali laboratori e commercializzati con i marchi \"Weleda\" e \"Wala\". Sotto molti aspetti i farmaci usati nell'ambito della medicina antroposofica si ricollegano pertanto a quelli omeopatici, anche se, a differenza di questi ultimi, sono generalmente prodotti in forma liquida, non solida. Steiner raccomandava inoltre di non superare la 30\u00aa diluizione, per evitare di interferire con i corpi superiori dell'uomo e provocare cos\u00ec eventuali squilibri.\nIl trattamento farmacologico \u00e8 per\u00f2, da solo, inadeguato alla cura delle malattie, che, come si \u00e8 gi\u00e0 indicato, coinvolgono non solo la componente corporea dell'essere umano, ma anche quella psichica, spirituale. Fondamentale importanza rivestono, a tale riguardo, i trattamenti di arteterapia, euritmia e psicologia, che il paziente deve seguire sotto il controllo del proprio medico curante, chiamato a svolgere funzioni e compiti, il pi\u00f9 delle volte, particolarmente complessi e delicati. Nelle cliniche di medicina antroposofica si presta attenta cura a tutto ci\u00f2 che possa assicurare al malato un benessere generale, sia fisico che psichico, come bagni, massaggi, diete particolari, passeggiate ecc.\nLe condizioni per la malattia.\nLa malattia secondo Steiner \u00e8 prodotta dal . Prendendo ad esempio i bacilli della tubercolosi, egli ricorda che essi possono essere presenti nel corpo umano senza sviluppare la malattia. Al variare delle condizioni, questi si riproducono portando allo stato di malattia. . La luce del sole viene trasformata dal corpo umano per mantenere tutte le funzioni biologiche [la luce del sole? trasformata dal corpo umano? di cosa si sta parlando?], \nSteiner si concentra sul fatto che l'uomo pone molta importanza a \"batteri e bacilli\" sopravvalutandone gli effetti letali, soprattutto perch\u00e9 la mortalit\u00e0 delle malattie \u00e8 diminuita e ne sono sorte delle nuove causate da cattivi stili di vita. I bacilli inoltre troverebbero terreno fertile laddove l'individuo coltiva pensieri materialistici e vive nel timore di malattie. Questo timore per i microrganismi sarebbe consono all'epoca storica prettamente materialistica, dato che nel medioevo la fede nei mondi spirituali, determinava paure verso le entit\u00e0 spirituali.\nI batteri e dunque l'insorgenza delle malattie sarebbero la diretta conseguenza di un'azione di Arimane nel mondo, mentre la loro vita sarebbe influenzata positivamente dalla luna e negativamente dalla Terra. Il fatto di vivere all'interno del corpo mitigherebbe l'influsso di quest'ultima. La loro presenza nel corpo umano non sarebbe la causa delle malattie ma la conseguenza, dato che la condizione della malattia ne favorirebbe la presenza.\nPer evitare di essere contagiati da una malattia (Steiner fa l'esempio del vaiolo) \u00e8 da considerarsi fondamentale l'approccio psicologico che deve essere di giusto distacco rispetto al malato. L'assenza di emozioni o apprensioni permetterebbe di affrontare la vicinanza con i malati e migliorerebbe il decorso della malattia. A tal proposito, secondo Steiner, gli individui atti ad un pensiero prettamente logico sarebbero meno soggetti alle malattie, e avrebbero meno da temere di ammalarsi.\nLa predisposizione alle malattie \u00e8 legata anche al karma individuale e di popolo. Tra i vari fattori legati alla vita precedente c'\u00e8 anche da considerare un possibile io debole. Se un individuo ha manifestato un io debole in una vita passata, \u00e8 ben probabile che nella speranza di ottenere una compensazione possa facilmente ammalarsi durante un'epidemia.\nAntivaccinismo.\nLa posizione in merito ai vaccini.\nSono note le posizioni antivacciniste di Steiner e degli ambienti antroposofici. lo stesso Steiner ha scritto in merito alla vaccinazione di allora contro il vaiolo: \nSe le persone fossero gi\u00e0 strutturate secondo un'educazione spirituale, un'epidemia dovrebbe produrre un impulso interiore per affrontare la sfida. Ma in assenza di ci\u00f2 egli non vedeva alternative. Mettendo in guardia dall'assumere posizioni estremiste sull'argomento, suggeriva, Laddove non vi fossero alternative, la somministrazione del vaccino ribadendo che il \"radicalismo \u00e8 assurdo\".\nVicende legate alla medicina antroposofica.\nI rischi derivanti dall'uso della medicina antroposofica come sostituto della medicina basata sull'evidenza sono esemplificati da diversi casi di bassi livelli di vaccinazione nelle scuole Waldorf, poich\u00e9 alcuni medici antroposofici si oppongono all'immunizzazione. Uno studio del 1999 su bambini in Svezia ha mostrato che nelle scuole Waldorf, solo il 18% aveva ricevuto la vaccinazione MPR, rispetto a un livello del 93% in altre scuole a livello nazionale.\nUn rapporto del 2003 su una diffusa epidemia di morbillo intorno a Coburgo, in Germania, ha identificato una scuola Waldorf come l'origine. All'epoca il sindaco della citt\u00e0 aveva condannato i medici omeopatici che avevano scoraggiato la vaccinazione, dicendo \"La loro roccaforte \u00e8 la Scuola Waldorf, che incoraggia attivamente le persone a non vaccinare i propri figli. Ora abbiamo un'epidemia\".\nPaul Offit ha scritto che Steiner credeva che la vaccinazione \"interferisse con lo sviluppo karmico e i cicli di reincarnazione\" e che l'adesione a questa convinzione port\u00f2 a un'epidemia di pertosse nel 2008 in una scuola Waldorf californiana, causandone la chiusura temporanea.\nPresunta efficacia delle terapie.\nNon esistono prove di efficacia per la medicina antroposofica , le blande prove dell'efficacia della medicina antroposofica che esisterebbero non sono state ricavate da studi compiuti secondo rigoroso metodo scientifico.\nNel 2006 si sono pubblicizzati i risultati ottenuti in una clinica antroposofica svizzera sullo stato di salute di oltre 140 pazienti ricoverati da tempo per infermit\u00e0 dermo-tumorali, ma i miglioramenti ottenuti si sono verificati pi\u00f9 in ambito spirituale che fisico.\nAlcuni farmaci antitumorali, prodotti da tempo nei laboratori antroposofici, hanno avuto, a partire dagli anni ottanta del Novecento, una notevole diffusione in alcuni paesi europei; il pi\u00f9 comune \u00e8 un estratto di vischio. Gi\u00e0 Rudolf Steiner propose l'uso dell'estratto di vischio nella cura dei tumori e tale uso \u00e8 ancora presente nella terapia antroposofica ed \u00e8 forse la pi\u00f9 conosciuta. Gli estratti di vischio tuttavia non sono stati approvati dalla FDA statunitense; tali estratti possono essere importati negli Stati Uniti solo per scopi di ricerca clinica. Ad oggi non esistono prove circa la reale efficacia dell'estratto di vischio nella cura dei tumori e gli studi che esistono che sembrano supportare un qualche effetto terapeutico sono stati criticati perch\u00e9 inficiati da bias e non condotti su larga scala e in doppio cieco.\nCasi di decesso e risvolti legali.\nNel 2008 una sedicenne italiana mor\u00ec di diabete dopo che i suoi genitori, su consiglio di una guaritrice omeopata e naturopata, avevano abbandonato il trattamento con l'insulina e avevano adottato una cura antroposofica. La coppia \u00e8 stata condannata nel 2010 per omicidio colposo\nLa stessa guaritrice era morta, nel 2009, dopo aver usato cure antroposofiche per curare un'ulcera, che invece si perfor\u00f2."}
{"id": "1812108", "revid": "16608408", "url": "https://it.wikipedia.org/wiki?curid=1812108", "title": "Piazze (urbanistica)", "text": ""}
{"id": "1812112", "revid": "1965179", "url": "https://it.wikipedia.org/wiki?curid=1812112", "title": "Giygas", "text": " \u00e8 l'antagonista principale dei videogiochi di ruolo \"EarthBound Beginnings\" e \"EarthBound\". \u00c8 ideato da Shigesato Itoi.\nGiygas invade la Terra nel tentativo di spazzare via l'umanit\u00e0 nel primo gioco della serie, e ritorna nel successivo dove conquista il mondo e invia le sue forze nel passato per assicurarsi che il protagonista Ness non possa sconfiggerlo. La battaglia contro Giygas \u00e8 stata ispirata da un film giapponese che ha traumatizzato Itoi da bambino. Il personaggio ha ricevuto un'accoglienza positiva dalla critica che ha descritto la sua battaglia come una delle pi\u00f9 inquietanti nei videogiochi e ha indicato il personaggio tra i pi\u00f9 grandi e iconici antagonisti di videogiochi di tutti i tempi.\nBiografia.\nConosciuto come \"Incarnazione del Male\" e \"Distruttore Cosmico\", \"Giygas\" \u00e8 un alieno malvagio inteso come rappresentazione del male e dell'orrore. Con un esercito di \"Starmen\", UFO e macchinari vari, Giygas mira a conquistare il pianeta Terra.\nIn \"Mother\", Giygas fu cresciuto da \"Maria\", una donna che, insieme al marito \"George\", venne rapita dalla razza di alieni a cui apparteneva Giygas agli inizi del Novecento. George studi\u00f2 i poteri psichici degli alieni senza permesso, e scapp\u00f2 sulla Terra. Una volta cresciuto, a Giygas venne detto di fare in modo che i segreti dei loro poteri non venissero mai diffusi sulla Terra. Nonostante tutto, Giygas non volle tradire le persone che lo crebbero, specialmente la sua amata Maria. In seguito, venne forzato a distaccarsi da Maria, e inizi\u00f2 a preparare l'invasione aliena. Molti anni dopo, presumibilmente negli anni ottanta, Giygas inizi\u00f2 l'invasione della Terra, e venne affrontato dal ragazzino \"Ninten\" e i suoi amici. Cantando una canzone conosciuta da Maria e Giygas, Ninten e i suoi compagni riescono a far tornare in mente all'alieno i ricordi amorevoli della donna che l'aveva cresciuto. Giygas si arrese, ma promise che si sarebbe vendicato su Ninten prima o poi.\nIn \"EarthBound\" (conosciuto come \"Mother 2\" in Giappone), Giygas ritorna come principale antagonista, ma con un aspetto differente. Giygas ha acquisito talmente tanto potere da distruggere totalmente il proprio essere, inclusa la sua mente, perdendo ogni caratteristica di un essere vivente. In poche parole, Giygas si manifesta come male puro. A causa della sua perdita della razionalit\u00e0, Giygas divent\u00f2 incapace di pensare. Stando alle parole di Porky Minch alla fine del gioco, Giygas non \u00e8 nemmeno consapevole delle sue azioni. Dopo aver ottenuto questo potere cosmico, Giygas divenne una seria minaccia per l'esistenza dell'universo. Dieci anni dopo l'inizio di \"EarthBound\", Giygas avrebbe iniziato l'apocalisse. L'unico essere che riusc\u00ec a scappare dalla distruzione fu un alieno insettoide chiamato \"Buzz-Buzz\", che viaggi\u00f2 dieci anni indietro nel tempo per informare Ness ed impedire la catastrofe. Nel presente di Ness, l'influenza malvagia di Giygas si manifesta attraverso i nemici che incontra. In effetti, Giygas \u00e8 capace di manipolare il male presente nelle menti degli esseri viventi, sia umani che animali, e pu\u00f2 apparentemente controllare anche gli oggetti inanimati.\nDurante la battaglia finale, Ness, Paula, Jeff e Poo giungono nel passato, dove trovano il malvagio alieno. Qui, Giygas \u00e8 contenuto in una macchina a forma di cervice chiamata \"Devil's Machine\". Lo scopo della macchina \u00e8 non solo controllare il devastante potere dell'alieno, ma anche quello di mantenere integra la sua mente. Durante la battaglia, Porky spegne la macchina, liberando tutto il potere di Giygas. A causa dell'enorme quantit\u00e0 di potere, la realt\u00e0 intorno ai ragazzi si distorce, diventando una bizzarra dimensione oscura e distorta, con solo loro, Porky e Giygas al suo interno. A questo punto, gli attacchi di Giygas sono casuali e incomprensibili, e le sue parole sono insensate e irrazionali. Giygas verr\u00e0 sconfitto una volta che Paula chiamer\u00e0 tutte le persone della terra a pregare (incluso il giocatore). Le preghiere di tutto il mondo raggiungeranno Giygas, che prover\u00e0 nuovamente le emozioni umane come l'amore che aveva provato per Maria. Dopodich\u00e9 scomparir\u00e0 nel nulla e tutto torner\u00e0 alla normalit\u00e0.\nCreazione.\nGiygas \u00e8 stato progettato e scritto dal creatore della serie \"EarthBound\", Shigesato Itoi, e ha debuttato nell'originale \"Mother\". In un'intervista sul suo sito web, Itoi ha raccontato che l'ispirazione per i dialoghi di Giygas viene da una sua esperienza traumatica di quando era bambino. Itoi infatti vide senza volerlo la scena di uno stupro nel film del 1957 ., della Shintoho. Il film presentava una scena del delitto vicino a un fiume che Itoi aveva scambiato per una scena di stupro che lo aveva colpito cos\u00ec tanto che i suoi genitori iniziarono a preoccuparsi per il suo benessere. Anni dopo, Itoi integr\u00f2 l'esperienza nel dialogo di Giygas per la battaglia finale. Itoi descrisse Giygas come qualcosa a cui le persone non riescono a dare un senso, ma anche come un essere vivente che merita amore. La scena del film era, a suo giudizio, una combinazione di atrocit\u00e0 ed erotismo, come le battute finali del personaggio. Durante la progettazione della battaglia, Itoi ha dettato tutto il testo ad alta voce mentre un altro membro dello staff, Matchan Miura, lo trascriveva, scandendo ogni hiragana uno per uno perch\u00e9 lo trovava pi\u00f9 spaventoso. C'\u00e8 stato un malinteso riguardo all'influenza del film su Giygas: alcuni credevano infatti che le immagini, i dialoghi o l'audio di quel film fossero utilizzati nel gioco, mentre l'unica cosa che Itoi aveva preso da esso era la capacit\u00e0 di \"manipolare lo stato emotivo di un pubblico\". Il compositore musicale Hirokazu Tanaka ha descritto Giygas come \"l'incarnazione del male\". Di conseguenza, ha composto la musica in un certo modo in base alla vicinanza del giocatore a lui. Ad esempio, nelle battaglie in cui Ness e la compagnia incontrano qualcuno o qualcosa sotto il controllo di Giygas, la musica e gli effetti sonori variano di conseguenza.\nPrima della pubblicazione di \"EarthBound\", il team di localizzazione aveva considerato di utilizzare \"Giegue\" o \"Geek\". \u00c8 stato ipotizzato che il passaggio da \"Giegue\" a \"Giygas\" fosse dovuto a un cambiamento nel personale incaricato. Esiste una leggenda metropolitana che suggerisce che la battaglia finale con Giygas sia un \"aborto alieno\". Marcus Lindblom, un membro del team di localizzazione inglese, ha apprezzato la speculazione, ma ne ha smentito l'ufficialit\u00e0.\nAccoglienza.\nDalla sua apparizione in \"EarthBound\", Giygas ha ricevuto un'accoglienza ampiamente positiva. Il suo ruolo e il suo design sono stati considerati da Brittany Vincent per \"G4TV\" in contrasto con il tono spensierato del resto della storia di \"EarthBound\". Cassandra Ramos di \"RPGamer\" lo ha identificato come uno dei suoi antagonisti preferiti, mentre lo staff di \"1UP.com\" ha elencato la battaglia con Giygas tra le 25 migliori battaglie contro i boss, approvando l'audio e le immagini di Giygas cos\u00ec come la parte finale della battaglia. Jeremy Parish di \"1UP.com\" ha usato la battaglia come esempio di come i giochi sovvertono le aspettative, citando il fatto che i protagonisti impieghino la preghiera invece dei loro attacchi pi\u00f9 potenti per vincere. Lo staff di IGN ha incluso la battaglia con Giygas nella lista dei 10 momenti pi\u00f9 cinematografici dei videogiochi. Lo staff di \"NGamer UK\" ha citato Giygas tra gli scontri con i boss pi\u00f9 iconici nella storia di Nintendo, affermando che il fattore decisivo sia il suo design e il metodo per sconfiggerlo. Lo staff di GamesRadar+ lo ha definito uno dei migliori antagonisti di videogiochi, trovandolo inquietante e ancora pi\u00f9 imponente di Kefka Palazzo di \"Final Fantasy VI\". Lo staff di \"Complex\", \"GameSpot\" e \"UGO Networks\" ha menzionato la lotta contro Giygas tra le pi\u00f9 difficili nei videogiochi e uno dei personaggi videoludici pi\u00f9 spaventosi. \u00c8 apparso in un sondaggio votato tra gli utenti di \"GameSpot\" sui pi\u00f9 grandi cattivi dei videogiochi, dove \u00e8 stato sconfitto al primo round contro \"\", l'antagonista Darth Malak.\nNadia Oxford per IGN ha elencato la battaglia con Giygas come uno dei momenti pi\u00f9 memorabili di \"EarthBound\" e ha affermato che il suo significato entrasse in sintonia anche con le persone che non avevano giocato al gioco, un sentimento condiviso da Cassandra Ramos di RPGamer. Scrivendo per \"1UP.com\", Oxford ha affermato che Itoi si fosse ispirato ai romanzi di Stephen King, incluso \"It\". Ha suggerito inoltre che Giygas fosse basato sull'antagonista del romanzo a causa della loro forma \"quasi indescrivibile\" e del fatto che entrambi soccombessero a \"qualit\u00e0 infantili come fede, amicizia e amore\". Ha inoltre trattato di come la battaglia con Giygas in \"Mother\" si discosti dalle tradizionali sfide contro i boss finali, citando le sue motivazioni profonde e la musica impiegata, che consiste in un \"rumore di sottofondo acuto\" e una ninna nanna. Ha suggerito che la forma degradata di Giygas in \"EarthBound\" fosse probabilmente il risultato del desiderio di Giygas per l'amore di Maria. Patricia Hernandez per \"Nightmare Mode\" ha discusso di come l'incarnazione di sua madre riecheggi quella dei bambini che agiscono male se privati della guida dei genitori. Colin Snyder di \"Vice\" la pensava allo stesso modo, affermando che la storia dell'antagonista tratta della perdita dell'infanzia. William Hughes per \"The A.V. Club\" sosteneva che Giygas avesse un complesso edipico a causa della sua infatuazione per la madre surrogata e dell'odio per il padre surrogato per il fatto di rubare informazioni agli alieni."}
{"id": "1812114", "revid": "1601148", "url": "https://it.wikipedia.org/wiki?curid=1812114", "title": "Mauritz Stiller", "text": "Biografia.\nDi famiglia ebraica di origine polacca, si dedic\u00f2 inizialmente al teatro, divenendo apprezzato attore e regista sulle scene finlandesi e svedesi e, fra il 1910 e il 1912, impresario e regista del Lilla Teatern di Stoccolma, del quale continu\u00f2 l'orientamento prevalentemente di avanguardia, succedendo ad August Strindberg. \nAccostatosi al cinema nel 1911, vi trov\u00f2 felice ispirazione divenendo in breve, insieme a Victor Sj\u00f6str\u00f6m, il regista pi\u00f9 importante del periodo aureo della cinematografia svedese. \nDotato di un estro raffinatissimo e di uno spiccato senso del ritmo e della composizione cinematografica, Stiller dopo \"De svarta maskerna\" (\"Le maschere nere\", del 1912), in cui diede prova di una brillante tecnica di montaggio, si impose con alcuni film di contenuto drammatico rispecchianti le tendenze di fondo del cinema e della letteratura scandinavi. Tra questi particolarmente validi sono \"Herr Arnes pennigar\" (\"Il tesoro del signor Arne\") e \"G\u00f6sta Berlings saga\" (\"I cavalieri di Ekeb\u00f9\") in cui il regista rivel\u00f2 il talento di Greta Garbo. \nIl suo ingegno versatile si rivers\u00f2 anche nella commedia riuscendo con \"Erotikon\" (\"Verso la felicit\u00e0\", del 1920) a creare un nuovo stile, sottilmente allusivo, dove le situazioni scabrose erano condotte con brillante misura, senza cadute nella farsa. Stile a cui si rifaranno pi\u00f9 tardi Ernst Lubitsch, Frank Capra e altri maestri della cosiddetta \"commedia sofisticata\". Successivamente Stiller si trasfer\u00ec ad Hollywood con la Garbo ma una grave malattia ed una serie di contrasti con i produttori americani lo indussero a tornare definitivamente in Svezia."}
{"id": "1812116", "revid": "287204", "url": "https://it.wikipedia.org/wiki?curid=1812116", "title": "Andr\u00e9 Leroi-Gourhan", "text": "Biografia.\nQuando era bambino, suo nonno lo portava a passeggiare nel \"Museo Nazionale di storia Naturale\" e nel \"Giardino Botanico\" di Parigi. Nel bosco di Fontainebleau alla ricerca di funghi, insetti e qualunque cosa risvegliasse la sua curiosit\u00e0. Gli piaceva vedere i fossili degli animali e degli uomini delle caverne e leggere su quell'argomento. Un libro di Marcellin Boule, che gli regal\u00f2 la sua madrina: \"Gli uomini fossili\", \u00e8 stato decisivo per lui. Fu discepolo di Marcel Granet, e quindi di Marcel Mauss, questi lo port\u00f2 a discutere la tesi di dottorato dedicata all\"'Archeologia del Nord Pacifico\", studi\u00f2 ulteriormente ottenendo il diploma della Scuola Nazionale di Lingue orientali: prima in Russo nel 1931 e successivamente in Cinese, nel 1935. a partire dal 1933, lavor\u00f2 nei dipartimenti di Etnologia di vari musei francesi e inglesi, tra cui il British Museum di Londra e il \"Museo dell'uomo\" di Parigi. Poco tempo dopo, per due anni, \u00e8 stato responsabile delle attivit\u00e0 del Museo dell'uomo e del Museo Nazionale di Francia in Giappone, dove si dedic\u00f2 a studiare, di prima mano, la loro cultura materiale e spirituale come un etnologo, cos\u00ec come la loro preistoria come archeologo.\nRitornato al suo paese, \u00e8 stato nominato vice curatore del \"Museo Guimet di Arte asiatica\" di Parigi tra il 1940 e il 1944. Quello stesso anno fu inviato al Castello di Valen\u00e7ay, per sorvegliare il mantenimento di alcune opere evacuate dal Louvre a causa della guerra, tra queste la Venere di Milo e la Nike di Samotracia. Durante la seconda guerra mondiale, partecip\u00f2 alle attivit\u00e0 della Resistenza per le quali fu decorato con la Croce della Legion d'onore.\nNel 1946, divenne vicedirettore del Museo dell'Uomo. Essendo un professore dell'Universit\u00e0 di Lione, inizi\u00f2 a sviluppare una seconda tesi di dottorato (in scienza), il cui titolo era \"Indizi sull'equilibrio meccanico nel cranio dei vertebrati terrestri\" (1954) . Nel 1956 succede a Marcel Griaule, come professore di Etnologia e Preistoria presso l'Universit\u00e0 della Sorbona; insegn\u00f2 anche come professore presso il Coll\u00e8ge de France Dal, 1969 al 1982, e in qualit\u00e0 di membro dell'Istituto di Francia. In aggiunta alla croce della Legion d'Onore, gi\u00e0 citata, durante la sua prestigiosa carriera si guadagn\u00f2 molti altri riconoscimenti, tra cui:\nLeroi-Gourhan e i metodi di ricerca preistorica.\nNel corso dei suoi scavi in siti preistorici come la \"grotte des Furtins\" a Berz\u00e9-la-Ville (1945, Saona e Loira), la grotta musteriana di Arcy-sur-Cure (1946-1963, Yonne), la grotta di sepoltura neolitica di Le Mesnil-sur-Oger e, in particolare, con il ritrovamento magdaleniano, di Pincevent (del 1964, Seine-et-Marne),\nLeroi-Gourhan contribu\u00ec a rinnovare i metodi di scavo archeologico. L'insediamento, eccezionalmente ben conservato, di Pincevent gli consent\u00ec di sviluppare lo scavo in estensione, con il metodo chiamato \"decapaggio\" ossia tramite uno scavo in orizzontale, seguendo la topografia dello strato archeologico, con tutte le precauzioni, osservando la stratigrafia e annotando tutti i dettagli con un ritmo molto lento: lasciando scoperte vaste aree dello stesso livello archeologico. A partire da l\u00ec, egli poteva dispiegare un'approfondita analisi spaziale di questo habitat preistorico, applicandovi inoltre alcune idee di etnologia prelevate dai suoi lunghi anni di studio degli strumenti dei popoli primitivi di oggi. Tuttavia, non pretendendo di applicare i dati attuali alla preistoria.\nLeroi-Gourhan \u00e8 anche il responsabile della creazione nel 1964, del \"concetto scientifico\" di catena operativa (\"cha\u00eene op\u00e9ratoire\") applicata alla tecnologia litica preistorica: \u00e8 l'insieme dei passi concatenati (sequenza dinamica) che si verificano nella produzione di artefatti litici, dalla raccolta delle materie prime fino al loro abbandono, passando attraverso le diverse fasi di fabbricazione, il loro utilizzo e la loro ricostruzione (affilatura, ravvivamento...) e il loro riutilizzo, se era il caso. Le catene operative permettono di stabilire diversi stili e strategie culturali, quindi sono uno strumento concettuale di inestimabile valore in preistoria e archeologia.\nEntrambi questi contributi, e altri ancora, sono tutti diretti al paradigma fondamentale della ricerca di Leroi-Gourhan: una percezione globale dei fenomeni umani. Secondo quanto affermava lui stesso, qualsiasi ricerca deve concentrarsi sulla totalit\u00e0 delle manifestazioni umane, nella loro natura antropologica, nelle loro attivit\u00e0 corporali e mentali, nelle loro produzioni orali e materiali, per tutta l'ampiezza del loro habitat (\"sincronia\") e per la loro profondit\u00e0 cronologica (\"diacron\u00eda\"). Si sforz\u00f2 anche di iniziare tutte le sue ricerche in maniera empirica, senza formulare teorie \"a priori\", con un lavoro sul campo che raccoglieva tutte le informazioni possibili, con lentezza e efficacia, prima di proporre ipotesi contrastanti. Ogni dettaglio deve essere contestualizzato nel modo pi\u00f9 ampio possibile prima di giudicare il suo valore scientifico, e poi con l'aiuto di successive ipotesi, si arriver\u00e0 a una conoscenza d'\u00abinsieme\u00bb. Questo \"approccio olistico\" \u00e8, come si diceva, la maggiore esigenza del suo paradigma scientifico, e spiega l'ampiezza delle sue specializzazioni: linguista, etnologo, antropologo, archeologo, semiologo, storico dell'arte...\nCome discepolo di Marcel Mauss, Leroi-Gouhad \u00e8 uno strutturalista in senso ampio, ma si differenzia da altri membri di questa scuola, ad esempio Claude L\u00e9vi-Strauss per l'importanza che attribuisce al gesto tecnico e alla cultura materiale, senza diventare un materialista. D'altra parte d\u00e0 una importanza fondamentale alle coordinate cronologiche, ossia storiche, di ogni fenomeno. Per questo motivo, Andr\u00e9 Leroi-Gourhan viene pi\u00f9 spesso etichettato come uno specialista nella preistoria, che come un antropologo culturale, pur essendo entrambe le cose.\nLeroi-Gourhan nello studio dell'arte preistorica.\nAndr\u00e9 Leroi Gourhan, con Annette Laming-Emperaire, \u00e8 responsabile di un paradigma scientifico assolutamente innovativo. Utilizzando lo strutturalismo per l'interpretazione dell'arte Paleolitica, basandosi su presupposti molto simili a quelli sviluppati nei suoi scavi. Egli decise di interpretare ogni grotta come un tutto unico, in cui \u00e8 necessario stabilire, nel modo pi\u00f9 completo possibile, le relazioni esistenti tra ciascuno dei suoi elementi. Cos\u00ec, cerc\u00f2 di riscontrare qualche tipo di disposizione latente (non evidente) tra i soggetti rappresentati.\nEgli stesso realizz\u00f2 il gigantesco lavoro di visitare una a una oltre settanta grotte decorate con arte rupestre, dalla Spagna agli Urali, datate dai 30000 ai 10000 anni di et\u00e0. Rilev\u00f2 che in quasi tutte si poteva stabilire una precisa organizzazione dello spazio decorato: che non esisteva un modello nelle relazioni di vicinanza o lontananza delle figure, e della loro posizione rispetto alla topografia delle grotte in cui si trovano. La sua conclusione fu una interpretazione simbolica della rappresentazione di ciascuna delle immagini come segni binari che si oppongono, si alternano e si completano. Per Leroi-Gourhan questi elementi erano il maschile e il femminile.\nPer Leroi-Gourhan, in un \"Tipico Santuario di una volta dipinta\", ci sono due tipi di animali centrali, quelli femminili sono gli uro e i bisonti, e quelli maschili sono i cavalli. Questi animali centrali tendono ad essere corteggiati da animali periferici molto pi\u00f9 vari e ambigui: cervi, cinghiali, capre. .. Tutto il complesso si completa con figure \"ideomorfe\" e, talvolta, \"antropomorfe\"\nUn secondo lavoro fondamentale in questo campo fu il tentativo di stabilire una cronologia dell'arte Paleolitica franco-spagnola diversa da quella proposta dall'Abate Breuil. A questo proposito, stabil\u00ec una successione di cinque stili, con lunghe transizioni tra di loro, caratterizzati in generale da un andamento lineare, che tuttavia, non concordano con la divisione tradizionale della produzione del Paleolitico Superiore. Ciascuno di questi periodi, secondo quanto avvisa l'autore, dovrebbe essere considerato come una semplice approssimazione:\nAndr\u00e9 Leroi-Gourhan \u00e8 un esempio nel campo della ricerca, in quanto sta nel centro, giusto nel mezzo tra quelli che si dedicano all'accumulazione maniacale dei dati e quelli che si lasciano sedurre da una proliferazione speculativa di teorie troppo fantasiose. Nessuno dei suoi numerosi allievi \u00e8 stato capace di sfuggire alla specializzazione che lui non ha mai avuto, senza che questo potesse alterare la profondit\u00e0 delle sue ricerche. Attualmente molte delle sue idee sono discusse e discutibili, per\u00f2 tutti manifestano un profondo rispetto per il suo prezioso lavoro scientifico.\nFrasi celebri.\nSi racconta che talvolta, per risvegliare la sua squadra di scavo, suonasse la cornamusa all'alba; e che quando dava lezioni si divertisse a disegnare cavalli sui suoi appunti."}
{"id": "1812124", "revid": "406204", "url": "https://it.wikipedia.org/wiki?curid=1812124", "title": "Centro Professione Musica", "text": "Il CPM Music Institute \u00e8 una scuola di musica popolare contemporanea fondata a Milano nel 1984 da Franco Mussida. Dal 16 maggio 2017 ha ottenuto dal Ministero dell'Istruzione, dell'Universit\u00e0 e della Ricerca l'autorizzazione a conferire certificazione di Alta Formazione Artistica e Musicale (AFAM).\nStoria.\nHanno frequentato la scuola artisti come Gianluca Grignani, Gianna Nannini, Paola Maugeri, Jenny B, Luisa Corna, Paolo Jannacci, Chiara, Renzo Rubino, Miele e Mahmood.\nTra i musicisti e cantanti italiani che hanno visitato il CPM: Franco Battiato, Francesco Guccini, Fabio Concato, Angelo Branduardi, Luca Carboni, Enrico Ruggeri, Lucio Dalla, Alexia, Eugenio Finardi, Ron, Elisa, Ligabue, Max Pezzali, Roberto Vecchioni, Nada, Francesco Tricarico, Omar Pedrini, Caparezza, Dolcenera, Lorenzo Fragola, Dente, Brunori Sas, Ministri, Casino Royale, Cesareo e Christian Meyer.\nTra i musicisti stranieri che hanno tenuto seminari e lezioni: Stef Burns, Andy McKee, Billy Sheehan, Henrik Linder (Dirty Loops), Colin Edwin (Porcupine Tree), Andr\u00e8 Ceccarelli, Keith \"Wildchild\" Middleton, Hadrien Feraud.\nDal 1992 \u00e8 attivo un laboratorio di musicoterapia per bambini portatori di handicap e dal 1995 sono presenti anche corsi FSE (Fondo Sociale Europeo).\nNel 2005 il Comune di Milano ha attribuito al CPM l'Attestato di Benemerenza.\nDal 2017 \u00e8 abilitato dal MIUR al rilascio di certificazione AFAM per i suoi corsi di strumento."}
{"id": "1812128", "revid": "123075114", "url": "https://it.wikipedia.org/wiki?curid=1812128", "title": "Joan Plowright", "text": "Biografia.\nInfanzia e formazione.\nJoan Plowright \u00e8 nata a Brigg, Lincolnshire, figlia di Daisy Margherita e di William Ernest Plowright, un giornalista e direttore di giornale. Il fratello David Plowright (1930-2006) \u00e8 stato un dirigente della Granada Television. Ha frequentato la Scunthorpe Grammar School e si \u00e8 formatata artisticamente alla Bristol Old Vic Theatre School.\nCarriera.\nNel 1948 fa il suo debutto teatrale a Croydon e nel 1954 inizia a esibirsi nei teatri londinesi. Nel 1956 entra a far parte della Stage Company e viene lanciata in \"The Country Wife\", nel ruolo di Margery Pinchwife. Si esibisce con George Devine in \"The Chairs\" di Ionesco, \"Major Barbara\" di Shaw e in \"Saint Joan\".\nNel 1957 recita al fianco del futuro marito Laurence Olivier nella produzione originale londinese di \"The Entertainer\" di John Osborne, interpretando il ruolo di Jean Riso (che interpreter\u00e0 anche nell'omonimo adattamento cinematografico del 1960). Il successo \u00e8 tale da portare la compagnia a esibirsi dal Royal Court al prestigioso Palace Theatre di Londra. Nonostante il successo cinematografico e televisivo, la Plowright continua ad apparire sul palcoscenico, e nel 1961 vince un Tony Award per il suo ruolo in \"A Taste of Honey\", realizzato a Broadway.\nDopo il matrimonio con Laurence Olivier avvenuto nel 1961, continua a esibirsi a teatro al fianco di quest'ultimo, presso il Royal National Theatre.\nDal 1980 inizia ad apparire pi\u00f9 regolarmente in film, tra cui \"Un incantevole aprile\" (1992), per il quale vince un Golden Globe e ottiene una candidatura al premio Oscar, \"Dennis la minaccia\" (1993), un cameo in \"Last Action Hero - L'ultimo grande eroe\" (1993), e \"Un t\u00e8 con Mussolini \" (1999), diretta da Franco Zeffirelli e al fianco di Maggie Smith e Cher. Appare anche in \"La carica dei 101 - Questa volta la magia \u00e8 vera\" (1996).\nTra i suoi ruoli televisivi di maggior successo c'\u00e8 \"Stalin\" (1992), film targato HBO al fianco del premio Oscar Robert Duvall, ruolo che le procura un altro Golden Globe e una candidatura agli Emmy Award.\nNel 2003 torna in teatro dove prende parte alla pi\u00e8ce \"Assolutamente! (Forse)\" nella capitale britannica. \u00c8 nominata presidente onorario della \"Stage Company\" inglese nel marzo 2009, rimpiazzando John Mortimer, morto nello stesso anno. In precedenza \u00e8 stata vicepresidente della societ\u00e0.\nLady Olivier - come viene chiamata dopo il matrimonio con Lawrence Olivier - \u00e8 stata nominata Commendatore dell'Ordine dell'Impero Britannico dalla regina Elisabetta II come riconoscimento al suo contributo nella storia del cinema. Nel 2004 viene nominata Dama di Commenda dell'Ordine dell'Impero Britannico. Nel maggio 2014 annuncia l'addio alle scene, dopo aver perso quasi del tutto la vista.\nVita privata.\nNel 1953 si sposa con il collega Roger Gage, da cui divorzia nel 1961. Nello stesso anno, sposa Laurence Olivier, dopo la rottura del suo matrimonio ventennale con l'attrice Vivien Leigh. La coppia ha avuto tre figli, Richard Kerr (1961), Tamsin Agnes Margaret (1963) e Julie-Kate (1966), anch'essi attori.\nIl Teatro Plowright situato nei pressi di Scunthorpe \u00e8 stato chiamato cos\u00ec in suo onore. Dopo il suo matrimonio con Sir Laurence Olivier, il suo titolo formale \u00e8 diventato quello di \"Lady Olivier\", anche se non lo ha mai usato nella sua carriera. Nel 1970 il marito fu insignito del titolo di barone e di conseguenza la Plowright divenne \"Baronessa Olivier di Brighton nella contea del Sussex\".\nDoppiatrici italiane.\nNelle versioni in italiano dei suoi film, Joan Plowright \u00e8 stata doppiata da:\nDa doppiatrice \u00e8 sostituita da:"}
{"id": "1812148", "revid": "1982", "url": "https://it.wikipedia.org/wiki?curid=1812148", "title": "Fronte dell'Isonzo", "text": ""}
{"id": "1812150", "revid": "28592", "url": "https://it.wikipedia.org/wiki?curid=1812150", "title": "Disastro di Caporetto", "text": ""}
{"id": "1812163", "revid": "110157", "url": "https://it.wikipedia.org/wiki?curid=1812163", "title": "C/1991 Y1 Zanotta-Brewington", "text": "C/1991 Y1 (Zanotta-Brewington) \u00e8 una cometa non periodica scoperta il 23 dicembre 1991 da due astrofili: l'italiano Mauro Vittorio Zanotta da Laino (Como), con un telescopio riflettore di 15\u00a0cm, e l'americano Howard J. Brewington da Cloudcroft (Nuovo Messico - USA), con un telescopio riflettore di 40\u00a0cm. Al momento della scoperta la cometa si presentava come un oggetto della nona magnitudine."}
{"id": "1812165", "revid": "767487", "url": "https://it.wikipedia.org/wiki?curid=1812165", "title": "TuttoMax Video", "text": "TuttoMax Video \u00e8 una raccolta di 34 video di Max Pezzali e degli 883.\nNel DVD \u00e8 presente anche la sezione FAQ (Frequently Asked Questions). \u00c8 anche presente la funzione \"testi simultanei\" cosicch\u00e9 si potr\u00e0 cantare anche non conoscendo le canzoni a memoria."}
{"id": "1812167", "revid": "729019", "url": "https://it.wikipedia.org/wiki?curid=1812167", "title": "Ferrovia Fossano-Cuneo", "text": "La ferrovia Fossano-Cuneo \u00e8 una linea ferroviaria italiana di propriet\u00e0 statale che collega Cuneo a Fossano, congiungendosi con la linea per Torino.\nLa ferrovia \u00e8 a singolo binario ed \u00e8 elettrificata a in corrente continua.\nLa gestione dell'infrastruttura e degli impianti ferroviari \u00e8 affidata a Rete Ferroviaria Italiana, societ\u00e0 del gruppo Ferrovie dello Stato, che qualifica la linea come complementare.\nStoria.\nUna particolarit\u00e0 della linea Torino-Cuneo \u00e8 che si tratta della prima concessione, ottenuta nel 1850 da una societ\u00e0 ferroviaria privata, per la costruzione di una ferrovia nel tratto tra Torino e Savigliano. Due anni dopo, nel 1852 la stessa societ\u00e0 ottenne l'autorizzazione a proseguire la costruzione fino a Cuneo e a realizzare una diramazione da Savigliano a Saluzzo. Il treno arriv\u00f2 a Cuneo nell'agosto del 1855.\nIn prossimit\u00e0 della stazione di Savigliano venne costruita l'officina per la costruzione e la riparazione dei rotabili ferroviari della \"Societ\u00e0 della Ferrovia Torino-Cuneo\".\nNel 1869 la linea Torino-Cuneo venne assegnata alla Societ\u00e0 per le Ferrovie dell'Alta Italia (SFAI) che chiuse le officine di Savigliano perch\u00e9 non occorrenti. Dieci anni dopo il sindaco di Savigliano, firm\u00f2 un protocollo d'intesa con la SFAI allo scopo di consentire la rinascita della fabbrica. Cos\u00ec il 17 luglio 1880 nacque la Societ\u00e0 Nazionale Officine di Savigliano con sede legale a Torino e sede amministrativa e produttiva con stabilimento a Savigliano nei locali della vecchia officina.\nAnni 2000.\nAl 2018 la linea ferroviaria Fossano-Cuneo si caratterizza per una tratta a singolo binario fino alla localit\u00e0 ferroviaria di \"Bivio Madonna dell'Olmo\". Da qui al capoluogo della Granda, invece, la tratta \u00e8 affiancata dalla linea per Saluzzo.\nCaratteristiche.\nLa linea fa parte dell'itinerario internazionale per Nizza e nazionale per Ventimiglia; infatti da Cuneo prosegue per Breil-sur-Roya da dove si dirama nelle due direzioni.\nLa linea \u00e8 a singolo binario a scartamento ordinario da 1435 mm. Il tratto tra il \"Bivio Madonna dell'Olmo\" e la stazione di Cuneo, si svolge in affiancamento al binario singolo della linea proveniente da Saluzzo. Non si tratta di una sezione a doppio binario: essendo appartenenti a due linee diverse, entrambe funzionanti a singolo binario, hanno specifiche e distinte prescrizioni normative e distinte fiancate-orario.\nL'esercizio ferroviario \u00e8 regolato da un Dirigente Centrale Operativo (DCO) la cui sede \u00e8 stata trasferita da Cuneo a Torino Lingotto il 19 dicembre 2010.\nPercorso.\nFino al 6 novembre 1937 la ferrovia si attestava a Cuneo in quella che \u00e8 denominata \"stazione Gesso\": il giorno successivo venne infatti aperta all'esercizio la nuova linea tra Madonna dell'Olmo e la stazione di Borgo San Dalmazzo, comprendente l'attuale stazione principale di Cuneo. Il tratto tra Madonna dell'Olmo e Cuneo Gesso venne mantenuto in esercizio per il servizio merci; successivamente venne eliminato lo scambio lato Fossano e il binario venne usato come raccordo con lo stabilimento Michelin di Cuneo.\nPrima dell'ammodernamento della tratta Fossano-Limone, realizzato nel 1988 con l'installazione del blocco conta-assi e del telecomando da Cuneo delle stazioni, la linea Fossano-Cuneo permetteva l'incrocio dei treni solamente a Centallo. Il binario di incrocio della stazione di Maddalene non fu infatti ripristinato dopo la seconda guerra mondiale, mentre la fermata di San Benigno di Cuneo ne era sprovvista dall'origine.\nTraffico.\nLa linea \u00e8 servita da trentadue coppie di treni regionali Trenitalia che collegano Fossano con Cuneo e Limone Piemonte. Sempre nelle due direzioni sono programmati tredici treni merci."}
{"id": "1812171", "revid": "111360424", "url": "https://it.wikipedia.org/wiki?curid=1812171", "title": "Chopinite", "text": "La chopinite \u00e8 un minerale analogo alla sarcopside ma maggiormente ricco in magnesio. \u00c8 stato scoperto nel 2006 in Antartide; \u00e8 un cristallo incolore e trasparente, biassiale (-), \u03b1 1,595(2)\u00b0, \u03b2 1,648(2)\u00b0, \u03b3 1,656(2)\u00b0 (589\u00a0nm).\nMorfologia.\nLa sarcopside e la chopinite sono simili all'olivina ma a differenza di questa presentano delle lacune che provocano una disposizione disordinata degli ottaedri, causata dalla valenza +5 del fosforo."}
{"id": "1812177", "revid": "116643", "url": "https://it.wikipedia.org/wiki?curid=1812177", "title": "Edizioni OMP Farepoesia", "text": ""}
{"id": "1812184", "revid": "339392", "url": "https://it.wikipedia.org/wiki?curid=1812184", "title": "Pinacoteca di Reggio Calabria", "text": ""}
{"id": "1812186", "revid": "767487", "url": "https://it.wikipedia.org/wiki?curid=1812186", "title": "Macchine movimento terra", "text": "Con il termine macchine movimento terra si indicano i macchinari industriali usati per eseguire tutte le operazioni che richiedono un movimento di terra, ovvero la modellazione dei terreni, generalmente a scopi costruttivi o di gestione del territorio, per la realizzazione di scavi e rilevati.\nBulldozer.\nIl bulldozer (o dozer) \u00e8 un mezzo meccanico per lo spostamento della terra, inventato nel 1923 da uno dei costruttori dei primi trattori, Beniamin Holt. Il primo modello era dotato di un motore a vapore, piuttosto ingombrante e anche poco pratico, mentre il primo con motore diesel fu introdotto otto anni pi\u00f9 tardi, nel 1931. Si diffuse al termine della seconda guerra mondiale, principalmente per liberare dalle macerie le citt\u00e0 Europee distrutte.\nEscavatore.\nUn escavatore \u00e8 una macchina utilizzata per tutte le operazioni che richiedono un movimento di terra, ovvero la rimozione di porzioni di terreno non particolarmente coerente, tale da consentirne una relativamente facile frantumazione.\nScraper.\nUno scraper \u00e8 un tipo di apparecchiatura pesante utilizzata per lo spianamento superficiale di un terreno naturale o di un rilevato di scavo.\nStruttura.\nLa parte posteriore ha una tramoggia verticalmente mobile con un bordo anteriore orizzontale tagliente.\nA quel punto il raschietto vuoto torna sul luogo del taglio e ripete il ciclo. I raschietti possono essere molto efficienti sulle brevi asperit\u00e0 in aree ove l'attivit\u00e0 di riempimento-svuotamento si esplica in zone limitrofe, ancora nel momento in cui l'area di riempimento abbia lunghezza sufficiente per riempire la tramoggia. I semoventi pi\u00f9 pesanti hanno due motori (tandem autoalimentato), uno che guida le rotelle anteriori, una che guida le rotelle posteriori, con motori fino a 400 Chilowatt (550 cavalli vapore).\nI raschietti sono stati inventati da LeTourneau nei 1930. Due raschietti possono funzionare in tandem in modalit\u00e0 in opposizione ma questo richiede un'ampia area da livellare.\nQuesto macchinario \u00e8 chiamato anche motoruspa.\nPala caricatrice.\nLa pala caricatrice \u00e8 un mezzo adatto alla movimentazione della terra e al carico di materiale sciolto su autocarro.\nTerna.\nLa terna \u00e8 una macchina usata per eseguire lavori di scavo, riporto, e movimento di materiale.\n\u00c8 un mezzo molto versatile perch\u00e9 combina i due strumenti pi\u00f9 pratici, e quindi pi\u00f9 importanti, per il movimento terra; il tutto in un veicolo di dimensioni ridotte e particolarmente agile, specialmente se snodato. Queste caratteristiche ne fanno uno dei mezzi pi\u00f9 diffusi nel campo cantieristico.\nLa principale caratteristica che la distingue da altre macchine per movimento terra \u00e8 la presenza combinata di pala sull'anteriore (mutuata dalla pala gommata, di cui mantiene l'impostazione generale del veicolo) e del braccio escavatore sul lato posteriore.\nTipologia.\nPossono essere:"}
{"id": "1812189", "revid": "181142", "url": "https://it.wikipedia.org/wiki?curid=1812189", "title": "Test dei micronuclei", "text": ""}
{"id": "1812193", "revid": "729019", "url": "https://it.wikipedia.org/wiki?curid=1812193", "title": "Northwest Division (NHL)", "text": "La Northwest Division della National Hockey League fu fondata nel 1998 come parte della Western Conference a causa dell'espansione della Conference. Dopo la riforma del 2013 la Division fu eliminata e le squadre si trasferirono in altri raggruppamenti."}
{"id": "1812195", "revid": "767487", "url": "https://it.wikipedia.org/wiki?curid=1812195", "title": "Societ\u00e0 gestione per il realizzo", "text": "Societ\u00e0 gestione per il realizzo o in sigla Sgr \u00e8 una societ\u00e0 costituita da un gruppo di creditori della Federconsorzi e che ha acquistato in blocco al prezzo nominale di 2.150 miliardi di lire l'intero insieme di beni dal Concordato preventivo Federconsorzi.\nL'operazione (chiamata anche piano Capaldo dal nome del proponente Pellegrino Capaldo) fu ritenuta dalla Procura della Repubblica di Perugia avvenuta a prezzo vile. In tal modo, sempre secondo l'accusa, si sarebbe infranta la par condicio creditorum tra creditori che erano soci de \u2018'Sgr'\u2019 e quelli che erano rimasti fuori della compagine sociale.\nInizi\u00f2 un lungo processo che in primo grado si concluse con la condanna penale a quattro imputati e la Societ\u00e0 Gestione Realizzo fu condannata a risarcire le parti civili. \nIn appello tale sentenza fu ribaltata perch\u00e9 gli imputati risultarono assolti e di conseguenza venne meno anche la responsabilit\u00e0 civile \nTali azioni penali si intrecciarono con l'attivit\u00e0 della commissione parlamentare d'inchiesta che tra i suoi compiti istitutivi aveva anche quello di esprimere una valutazione sulla congruit\u00e0 del prezzo. \nLa relazione finale, redatta dal presidente senatore Melchiorre Cirami sostenne che non potevano essere avanzate censure sul prezzo pagato da Sgr.\nLe traversie giudiziarie aveva portato anche per diversi anni il sequestro dei beni. Il processo di dismissione dei beni che doveva essere rapido, invece si prolung\u00f2 nel tempo e a 17 anni dal crack Federconsorzi una fetta consistente del patrimonio immobiliare deve essere ancora alienato."}
{"id": "1812199", "revid": "99651875", "url": "https://it.wikipedia.org/wiki?curid=1812199", "title": "Sguardi al femminile", "text": "Sguardi al femminile \u00e8 una rassegna culturale di arti contemporanee come il cinema e la fotografia gemella del premio Etruria Cinema che vuole osservare la realt\u00e0, la creativit\u00e0 e la societ\u00e0 moderna attraverso la percezione della donna. Ha ulteriormente sviluppato questo tema mettendo a confronto la letteratura ed il cinema.\nSguardi al Femminile \u00e8 stata ideata nel 2004 dall'associazione Culturale Mediterraneo, le prime due edizioni si sono tenute alla Stazione Termini, presso il mezzanino giallo, le successive due all'Universit\u00e0 Roma Tre."}
{"id": "1812201", "revid": "1305772", "url": "https://it.wikipedia.org/wiki?curid=1812201", "title": "Nessuna via d'uscita", "text": ""}
{"id": "1812202", "revid": "23117", "url": "https://it.wikipedia.org/wiki?curid=1812202", "title": "Castel San Pietro Terme Calcio", "text": ""}
{"id": "1812203", "revid": "124826259", "url": "https://it.wikipedia.org/wiki?curid=1812203", "title": "Gigio Morra", "text": "Biografia.\nSi diploma nel 1966 all'Accademia d'arte drammatica di Napoli. Lavora con Eduardo De Filippo dal 1970 al 1980, con Carlo Cecchi facendo parte del Granteatro e fino al 1989 recita nella compagnia di Angelo Savelli. Inoltre in teatro ha lavorato con Maurizio Scaparro, Giuseppe Patroni Griffi, Luca De Filippo e Toni Servillo (ne \"La trilogia della villeggiatura\" di Carlo Goldoni recita al fianco dello stesso Servillo e Andrea Renzi). Recita al cinema diretto da Marco Bellocchio, Nanni Moretti, Lina Wertm\u00fcller e Matteo Garrone (in \"Gomorra\"). In televisione \u00e8 uno dei protagonisti della serie \"Il commissario Montalbano\". \u00c8 stato vincitore del premio IDI nel 1982. Nel 2011 torna in televisione nel ruolo di Ruggero u' Puparo nella terza stagione della serie \"Squadra antimafia - Palermo oggi\". \nA partire dal 2017 interpreta \"Peppino Canfora\" nella soap di Rai 3 \"Un posto al sole\"."}
{"id": "1812204", "revid": "1699816", "url": "https://it.wikipedia.org/wiki?curid=1812204", "title": "Rollback", "text": "Il rollback, in informatica, \u00e8 un'operazione che permette di riportare la base di dati a una versione o stato precedente. In generale l'operazione informatica che annulla la precedente \u00e8 detta revert.\nIl rollback nelle basi di dati.\nLe operazioni di rollback risultano decisamente importanti nell'integrit\u00e0 delle basi di dati, poich\u00e9 permettono di riparare il database riportandolo a una versione precedente dopo aver commesso un errore. Esse svolgono una funzione indispensabile per recuperare i dati dopo un crash: infatti, effettuando il rollback su ogni transazione attiva durante il crash la base di dati viene riportato allo stato precedente.\nNel linguaggio SQL, codice_1 \u00e8 un comando che fa s\u00ec che tutti i cambiamenti dei dati dall'ultimo codice_2 o codice_3 vengano eliminati dal relational database management system (sistema di gestione del data base relazionale - RDBMS), di modo che i dati contenuti nella base di dati vengano riportati (\"rolled back\") allo stato in cui erano prima che le modifiche venissero apportate. Un comando di rollback rilascer\u00e0 un punto di salvataggio che sia eventualmente in uso.\nNelle diverse tipologie di SQL, i rollbacks sono specifiche per la connessione (\"connessione-specifica\"). Ci\u00f2 significa che se vengono effettuate pi\u00f9 connessioni alla stessa base di dati, un rollback effettuato su una connessione non interesser\u00e0 le altre. Questo \u00e8 vitale per la vera e propria gestione della concorrenza.\nIl rollback \u00e8 generalmente implementato con un transaction log, oppure tramite multiversion concurrency control.\nUn rollback a cascata avviene quando una transazione non va a buon fine e deve essere effettuato un rollback sia alla transazione stessa, sia a tutte le altre transazioni da essa dipendenti.\nAltro significato in informatica.\nIl termine viene anche utilizzato comunemente per indicare una qualsiasi operazione di ripristino effettuata su un software o un sistema, ad esempio in seguito a un'installazione o a un aggiornamento di un componente non andato a buon fine."}
{"id": "1812207", "revid": "1391479", "url": "https://it.wikipedia.org/wiki?curid=1812207", "title": "Camillo Costanzo", "text": "Biografia.\nOrigini e formazione.\nCamillo Costanzo nacque nel novembre del 1571 a Bovalino Superiore (frazione dell'odierna Bovalino) da una nobile famiglia. I suoi genitori, Tommaso Costanzo e Violante Montana, erano aristocratici originari di Cosenza, mentre tre suoi zii materni avevano partecipato alla battaglia di Lepanto contro la flotta ottomana, imbarcati sulla galea armata dal conte Vincenzo Marullo, feudatario di Bovalino. \nDopo i primi insegnamenti ricevuti a Bovalino, il giovane Camillo studi\u00f2 diritto civile presso l'Universit\u00e0 di Napoli; conseguita la laurea, si arruol\u00f2 come soldato tra le milizie del generale Ambrogio Spinola, partecipando all'assedio di Ostenda, nelle Fiandre. Ritornato in Italia, all'et\u00e0 di 20 anni decise di entrare nel collegio della Compagnia di Ges\u00f9 a Napoli. Da qui, nel 1593 Costanzo si trasfer\u00ec nel collegio di Nola, per poi insegnare quattro anni dopo grammatica nel collegio di Salerno, dentro il quale nel 1601 divenne responsabile dell'oratorio.\nLa missione in Estremo Oriente.\nL'anno dopo la nomina, nel 1602, all'et\u00e0 di 30 anni, Costanzo venne ordinato sacerdote e decise spontaneamente di partire missionario per la Cina: giunse a Macao nel marzo del 1605 ma, poich\u00e9 i portoghesi impedivano ai missionari italiani di proseguire all'interno dell'Impero cinese, si diresse in Giappone, altra terra dove fioriva la missione evangelizzatrice dei Gesuiti.\nDopo aver superato una formidabile tempesta, il gesuita calabrese sbarc\u00f2 a Nagasaki il 17 agosto 1605: una volta giunto, studiata per un anno la lingua, ebbe come mete assegnate per l'evangelizzazione prima il feudo di Buzen, nel Kyushu, poi la citt\u00e0 di Sakai, presso Osaka, dove in sei anni convert\u00ec pi\u00f9 di 800 persone, di cui solo quattro o cinque rinnegarono la fede. Aveva in programma anche di recarsi nell'Hokkaido per evangelizzare la minoranza degli Ainu, ma il mutato clima politico fece naufragare le sue aspettative. \nIn quel tempo, infatti, lo shogunato Tokugawa, che da pochi anni controllava il Giappone, stava iniziando a non vedere di buon occhio i missionari cristiani, poich\u00e9 temeva che la nuova fede potesse nuocere alle stesse fondamenta della societ\u00e0 feudale giapponese. Di conseguenza, con l'editto del 27 gennaio 1614, il cristianesimo fu proibito, i missionari stranieri vennero cacciati dalle isole nipponiche e i giapponesi convertiti dovettero abiurare, pena la morte. \nA causa di questa persecuzione, Camillo Costanzo fu costretto a tornare a Macao, dove rimase sette anni, scrivendo in perfetto giapponese quindici libri per confutare gli errori dei testi sacri a Buddha, e due testi di apologia della fede cristiana, diffusi in Siam, in Cina e nel Giappone. Lo studioso Humbertclaude ha inoltre avanzato l'ipotesi che il missionario calabrese sarebbe l'autore della confutazione del confucianesimo, seconda delle tre parti di cui si compone l'opera \"My\u014dtei Mond\u014d\" (Dialogo fra le due dame Myushu e Yutei), un'apologetica elementare della religione cristiana composta nel 1605 e attribuita al gesuita giapponese Fucan Fabian, che si sarebbe limitato a metter in buono stile giapponese il testo preparato dal Costanzo.\nIl martirio.\nDeciso a non lasciare da soli i giapponesi cattolici vittime di persecuzioni, nel 1621 Costanzo decise di tornare in Giappone, travestendosi da soldato e imbarcandosi su una nave diretta a Nagasaki: il comandante del bastimento per\u00f2 lo riconobbe, ma essendo anch'egli cristiano decise di non denunciarlo alle autorit\u00e0 giapponesi, facendolo sbarcare in un luogo deserto nel feudo di Hizen. Quindi, grazie alla complicit\u00e0 dei cristiani locali, riusc\u00ec a sfuggire diverse volte all'arresto, spostandosi da Fud\u014dyma a Karatsu, da Firando (l'odierna Hirado) all'isola di Ikitsuki: dopo tre mesi di continui spostamenti, si apprest\u00f2 a salpare per Noscima, ma alla fine venne pregato da una donna giapponese cristiana di convertire il marito. Questi per\u00f2, alla sua vista, corse ad avvertire le autorit\u00e0 locali, che lo fecero arrestare il 24 aprile 1622 nell'isola di Uk\u016b, appartenente all'arcipelago delle Isole Got\u014d. \nCamillo Costanzo fu allora portato nell'isola di Ichinoscima in attesa della condanna, che fu la morte sul rogo: riportato a Firando il 15 settembre 1622, il missionario venne legato ad un palo posto sulla spiaggia di Tabira ed arso vivo. Continu\u00f2 a predicare per tutto il tempo del supplizio, spirando dopo aver cantato il Gloria Patri e aver ripetuto per cinque volte la parola \"Sanctus\", con gli occhi rivolti al cielo. Mor\u00ec cos\u00ec all'et\u00e0 di 50 anni, dei quali 30 li aveva spesi nella Compagnia e 17 nella missione in Giappone.\n\u00c8 stato definito il Matteo Ricci del Giappone.\nEredit\u00e0.\nA causa del suo martirio per la fede, Camillo Costanzo \u00e8 stato beatificato da papa Pio IX a Roma il 17 luglio 1867, insieme ad altri 204 martiri. \nA Hirado, il 25 marzo 1990, sulla spiaggia di Tabira \u00e8 stato inaugurato il monumento al beato Camillo Costanzo, luogo di pellegrinaggio da parte di milioni di giapponesi, mentre la sua casa natale \u00e8 ancora oggi conservata nella frazione di Bovalino Superiore. Oggigiorno molti fedeli, specialmente nel suo paese natio, stanno iniziando a tenere congressi e attivit\u00e0 al lui dedicati, sperando nella sua canonizzazione."}
{"id": "1812213", "revid": "1728", "url": "https://it.wikipedia.org/wiki?curid=1812213", "title": "Giochi Paralimpici", "text": ""}
{"id": "1812217", "revid": "339392", "url": "https://it.wikipedia.org/wiki?curid=1812217", "title": "Fano Calcio", "text": ""}
{"id": "1812220", "revid": "1543377", "url": "https://it.wikipedia.org/wiki?curid=1812220", "title": "File sparso", "text": "Un file sparso (dall'inglese \"sparse file\"), in informatica, \u00e8 un tipo di file per cui si cerca di occupare in maniera pi\u00f9 efficiente lo spazio del \"file system\" nei casi in cui il file sia prevalentemente vuoto. \nLa maggior parte dei \"file system\" moderni pu\u00f2 gestire i file sparsi, inclusi quelli tipici dei sistemi operativi Unix e Unix-like ed NTFS.\nCreazione.\nI file sparsi sono comunemente usati in caso di immagini disco, database, file di log e applicazioni scientifiche.\nCi\u00f2 si ottiene evitando di scrivere sulla memoria di massa i dati che non sono ancora stati specificati, e che di fatto sono aree vuote. Al loro posto sono invece scritte delle informazioni compatte che descrivono tali aree vuote, cosa che occupa molto meno spazio nel \"file system\". Tali aree vengono fisicamente scritte nella memoria di massa nelle loro dimensioni originali solo quando si inizia a riempirle di dati; in fase di lettura, il \"file system\" converte in maniera trasparente le aree vuote in blocchi contenenti dei byte a zero. \nCreazione di file sparsi in Unix.\nSi possono creare con il comando dd. Ad esempio il comando:\n dd if=/dev/zero of=file_sparso bs=1024 count=0 seek=1024\ncrea un file sparso delle dimensioni di un MiB, ma senza memorizzare dati nella memoria di massa (solo metadati).\nRiconoscere file sparsi in Unix.\nI file sparsi hanno dimensioni apparenti ed effettive che sono diverse tra loro. \u00c8 possibile riconoscerli ad esempio confrontando la dimensione apparente come fornita dal comando ls con la dimensione effettiva come riportata dal comando du, ad esempio:\n ls -l file_sparso\n du -k file_sparso\n(\"ls -l\" riporta le dimensioni apparenti in byte, mentre \"du -k\" riporta le dimensioni effettive in KiB, per cui occorre dividere le prime per 1024).\nOppure, tramite la versione GNU del comando du:\n du -s -B1 --apparent-size file_sparso\n du -s -B1 file_sparso\nVantaggi.\nIl vantaggio dei file sparsi consiste nel fatto che lo spazio fisico nel \"file system\" viene allocato solo quando \u00e8 effettivamente necessario: si risparmia spazio e si possono creare file di grandi dimensioni anche se lo spazio libero nel \"file system\" \u00e8 insufficiente.\nSvantaggi.\nTra gli svantaggi dell'uso di file sparsi:"}
{"id": "1812226", "revid": "95571841", "url": "https://it.wikipedia.org/wiki?curid=1812226", "title": "Africa (Miriam Makeba)", "text": "Africa \u00e8 una raccolta di brani celebri della cantante sudafricana Miriam Makeba. \u00c8 stato pubblicato su CD nel 1991 dall'etichetta discografica Novus (35628315526). Del disco \u00e8 stata pubblicata anche una versione \"live\" contenente solo i primi 20 brani."}
{"id": "1812231", "revid": "23117", "url": "https://it.wikipedia.org/wiki?curid=1812231", "title": "Associazione Sportiva Real Cesenatico", "text": ""}
{"id": "1812233", "revid": "767487", "url": "https://it.wikipedia.org/wiki?curid=1812233", "title": "Fluorcalciobritholite", "text": "La fluorcalciobritholite \u00e8 un minerale appartenente al gruppo della britholite. \u00c8 stata ritrovata sul monte Kukisvumchorr nella penisola di Kola in Russia. \u00c8 un minerale dai cristalli esagonali prismatici, trasparente e colore dal rosa pallido al bruno. \u00c8 simile alla fluorbritholite-(Ce) da cui si diversifica per la maggior prevalenza di calcio.\nAbito cristallino.\nI cristalli del gruppo britholite sono simili alla fluorapatite ma presentano oltre al gruppo fosfato anche il gruppo silicato ed in quantit\u00e0 pi\u00f9 rilevante.\nForma in cui si presenta in natura.\nLa presenza di impurezze come torio uranio e altri lantanidi, rendono instabile la struttura cristallina per cui molti cristalli tendono a degradarsi col tempo (metamictismo)."}
{"id": "1812247", "revid": "729019", "url": "https://it.wikipedia.org/wiki?curid=1812247", "title": "Central Division (NHL)", "text": "La Central Division della National Hockey League venne formata nel 1993 come parte della Western Conference in una riorganizzazione della lega. La lega precedente era la Norris Division."}
{"id": "1812254", "revid": "120713762", "url": "https://it.wikipedia.org/wiki?curid=1812254", "title": "Demo, l'Acchiappatalenti", "text": "Demo, l'Acchiappatalenti \u00e8 stato un popolare programma radiofonico di Radio 1, ideato e condotto da Michael Pergolani e Renato Marengo, che aveva l'obiettivo di scoprire e promuovere nuovi talenti musicali.\nL'obiettivo dei due conduttori - gi\u00e0 autori per Rai Radio 1 di programmi a contenuto musicale, come \"Song 'e Napule\" (1998 - 2000), \"Strawberry fields - gli straordinari anni dei Beatles\" (ottobre 2000 / gennaio 2001) e \"Message in a Bottle, una storia del rock\" (marzo 2001 / gennaio 2002) - era quello di dare voce, attraverso il principale canale radiofonico nazionale, ad artisti emergenti o sconosciuti, in ogni caso non appartenenti ai circuiti delle grandi case discografiche. Non si trattava di garantire direttamente successo e fama, quanto di offrire un percorso verso la possibilit\u00e0 di fare della propria musica un lavoro, attraverso la visibilit\u00e0 derivante dalla messa in onda su Radio 1.\nLe puntate, curate da Gian Maurizio Foderaro e trasmesse in diretta dagli studi Rai di Saxa Rubra in Roma tra le 23:10 e le 23:25, consistevano nella messa in onda e commento di cinque o sei brani tratti da Demo autoprodotti e inviati alla redazione. A queste si alternavano puntate periodiche speciali \u201cDemo in concert\u201d, dedicate ad un artista o gruppo che aveva maggiormente colpito i conduttori, il quale veniva invitato ad esibirsi in un live in studio.\nSi poteva partecipare all'iniziativa inviando il proprio demo, ma era indispensabile che fosse autoprodotto e contenesse musiche e testi originali. I Demo venivano ascoltati da un apposito gruppo anonimo, formato da sei o sette volontari appassionati, al fine di operare una prima scelta di brani. Dopodich\u00e9 intervenivano gli autori del programma, per decidere quali brani sarebbero andati in onda ed eventualmente segnalati nelle classifiche stilate sul sito internet della trasmissione. Si voleva, in tale modo, approntare una selezione basata esclusivamente sulla qualit\u00e0 della musica inviata.\nNel sito internet del programma, infatti, vi erano le sezioni \"The best of Demo\", contenente i brani maggiormente votati dal pubblico e \"Demo\u2019s Top Ten\", contenente dieci brani tra i pi\u00f9 graditi della settimana votati da una giuria di giornalisti e \u201caddetti ai lavori\u201d. Nel corso della sua attivit\u00e0, accanto alla programmazione quotidiana, la trasmissione ha organizzato i \"Demofest\", manifestazioni di concerti live in varie parti d'Italia per promuovere i migliori artisti e gruppi trasmessi nell'ultima stagione: il Lamezia Demofest, ad esempio, si \u00e8 tenuto nel periodo estivo per sei edizioni (dal 2005 al 2011) a Lamezia Terme e Catanzaro.\nNell'ambito di tali manifestazioni, strutturate come vere e proprie competizioni con turni eliminatori e finali, venivano assegnati vari premi da giurie appositamente nominate: Giancarlo Passarella \u00e8 stato il presidente delle giurie degli anni di questi eventi, classificati con la sigla di Demo on Tour. Tra le pi\u00f9 importanti si possono citare il DEMO Award al migliore artista / gruppo della stagione e il DEMO 4 Indies all'etichetta discografica indipendente pi\u00f9 meritevole, assegnati durante la partecipazione della trasmissione al Meeting Etichette indipendenti di Faenza., nonch\u00e9 il DEMO Jazz Award, dedicato alla migliore formazione jazz, il DEMO'S Lady Award, dedicato alla migliore artista femminile e il DEMO'S best song, assegnato alla migliore canzone. I vincitori venivano invitati ad esibirsi nelle puntate speciali \"Demo in concert\".\nTra i gruppi insigniti del DEMO Award vi \u00e8 La Fame di Camilla, che ha ricevuto il premio nell'ambito della stagione 2008.\nSono state pubblicate inoltre numerose compilation \"The Best Of Demo\", contenenti i migliori brani trasmessi dal programma.\nLa prima puntata \u00e8 andata in onda il 18.01.2002. La sigla di apertura, scritta e cantata dalla band Polifemo, \u00e8 rimasta invariata negli anni:\nCome sigla di chiusura veniva scelto invece, di volta in volta, uno dei demo trasmessi, preceduto dalla lettura di un aforisma semiserio da parte di Michael Pergolani. La prima sigla di chiusura \u00e8 stata \"Se vuoi posso cambiare\" degli Staticodinamico di Caserta.\nDurante il periodo estivo andava in onda la versione \"Summer Demo\", nel cui ambito venivano trasmesse talvolta repliche di puntate gi\u00e0 andate in onda.\nIl 17 marzo 2004, in occasione della cinquecentesima puntata del programma, \u00e8 stata organizzata una festa all'hotel The Place di Roma, cui hanno partecipato gli autori e lo staff e durante la quale si sono esibiti numerosi artisti scoperti da DEMO, tra cui Eden, A 67, Awa e Bludinvidia.\nVenerd\u00ec 01 aprile 2011 il programma ha raggiunto il traguardo delle 3000 puntate trasmesse. Per l'occasione \u00e8 stata realizzata una puntata celebrativa speciale, \"Demo 3000\", andata in onda alle 21.00 della sera stessa dalla Sala A di Via Asiago in Roma, che ha visto come ospiti Niccol\u00f2 Fabi, Ron, Teresa De Sio, Francesca Schiavo e Paolo Belli, e in cui si sono esibiti, tra gli altri, i vincitori dei vari premi organizzati dalla trasmissione sul territorio nazionale.\nIl 06 luglio 2012, in occasione del decennale della trasmissione, \u00e8 andata in onda differita un'altra puntata speciale, intitolata \"Demoten, Ritorno al futuro\", che ha visto come ospiti, tra gli altri, Simone Cristicchi e Peppe Servillo.\nIl 03 aprile 2013 \u00e8 stata introdotta all'interno della trasmissione la rubrica \"DemoPress\", con l'intento di dare voce alle scelte dei critici musicali dei quotidiani e della stampa specializzata locale. Un critico veniva invitato a presentare in trasmissione, in collegamento telefonico con i conduttori, un demo inviatogli da un artista emergente, spiegando le ragioni della propria scelta. L'obiettivo era quello di dare ad artisti esordienti, giudicati tra i migliori da tali esperti esterni, la possibilit\u00e0 non solo di andare in onda su Radio 1, ma anche di ottenere attenzione e visibilit\u00e0 dai critici dei giornali della propria citt\u00e0.\nDemo ha inoltre, a pi\u00f9 riprese, manifestato interesse nei confronti dei detenuti delle carceri italiane e la musica da essi prodotta. Il 29 luglio 2013, in collaborazione con il Provveditore regionale dell'amministrazione Penitenziaria della Toscana, la trasmissione ha organizzato un \"Jailhouse Tour\" nelle carceri della toscana, al fine di sensibilizzare l'opinione pubblica sui problemi relativi alle carceri italiane (sovraffollamento, carenza di alimenti, condizioni di vita). Il tour si \u00e8 aperto con l'esibizione, tra gli altri, di alcuni artisti, scoperti dal programma, dinanzi ai detenuti del carcere di Sollicciano. Il programma non era nuovo a questo tipo di iniziative, avendo gi\u00e0 ospitato nel 2005 la Home band del carcere di Rebibbia \"Presi per caso\".\nL'esperienza si \u00e8 ripetuta quando, l'8 novembre 2013, la puntata \u00e8 stata dedicata ad un gruppo di ragazzi detenuti dell'istituto penale minorile G. Meucci di Firenze, che, nell'ambito del progetto di musica Rap e Hip hop \"Pollicino\", ha realizzato l'LP \"Senza Ali\", i cui brani sono stati mandati in onda.\nNonostante il buon successo di pubblico e critica, a dicembre 2013 \u00e8 stata decisa la cancellazione del programma dal palinsesto di Radiorai: l'ultima puntata \u00e8 andata in onda il 09.01.2014. Le modalit\u00e0 improvvise di soppressione del programma hanno suscitato critiche e polemiche da parte degli autori del programma, degli ascoltatori e degli appassionati, che hanno proposto iniziative e petizioni on - line volte a chiedere il ripristino della trasmissione.\nIn 12 anni di attivit\u00e0 sono arrivati alla redazione del programma quasi CD e sono state trasmesse le canzoni di artisti."}
{"id": "1812255", "revid": "297031", "url": "https://it.wikipedia.org/wiki?curid=1812255", "title": "Hela Supergirl", "text": " \u00e8 una serie televisiva anime di 26 episodi trasmessa in Giappone dal 1971, ed ispirata al manga di Sh\u014dtar\u014d Ishinomori uscito sulle riviste \"Margaret\" (1969) e \"Nakayoshi\" (1971).\nLa serie \u00e8 stata trasmessa in Italia per la prima volta nel 1982 da Rete 4, ed in seguito replicata svariate volte su emittenti locali.\nTrama.\nHela (\"Ecchan Sarutobi\" nella versione originale) sembra esser una normalissima bambina che frequenta la scuola elementare ma, in realt\u00e0, lei \u00e8 l'ultima discendente del leggendario ninja Sarutobi Sasuke. \u00c8 pi\u00f9 forte ed intelligente delle comuni ragazze della sua et\u00e0, capace com'\u00e8 d'ogni sorta di prodezze e dotata di straordinari poteri che vanno dalla forza poderosa alla super velocit\u00e0; maestra nell'arte del ninjutsu riesce inoltre a comunicare con gli animali e possiede le abilit\u00e0 ipnotiche e telepatiche. Queste straordinarie facolt\u00e0 le derivano appunto dall'addestramento da ninja che ha ricevuto.\nMa nonostante tutto questo \u00e8 e rimane pur sempre ancora solo una bambina dolce e gentile, e come tutte le bambine \u00e8 destinata a commettere errori; con l'aiuto dei suoi amici ogni situazione riuscir\u00e0 sempre a risolversi per il meglio.\nDopo aver perso la memoria, Hela viene accolta a casa di due anziani signori e della loro nipote, Miki (\"Miko\" nella versione originale). Comincia allora per le due e per i loro amici, Taihei (\"Takeshi\") il bullo e Bubu (\"Buk\"), un cane parlante, una serie di incredibili avventure in cui i super poteri di Hela torneranno spesso e volentieri utili.\nLa serie, non riscuotendo un notevole successo \u00e8 stata interrotta all'episodio 26, non possiede pertanto un vero e proprio finale; presentandoci nell'ultimo episodio il personaggio di Heva (\"Eiko\" nella versione originale) un doppelg\u00e4nger-copia spettrale americano di Hela che non desidera altro che vedere il Fuji.\nSigla.\nLa sigla \u00e8 stata incisa da Nico Fidenco sul singolo \"Microsuperman/Hela Supergirl\"."}
{"id": "1812256", "revid": "767487", "url": "https://it.wikipedia.org/wiki?curid=1812256", "title": "Nakharar", "text": "Nakharar ( : \"primo nato\"; plurale \"Nakhararq\") fu un titolo ereditario del pi\u00f9 alto ordine dei nobili armeni antichi e medievali.\nL'Armenia era divisa in grandi tenute di propriet\u00e0 di nobili famiglie allargate e governate da un membro di esse, al quale spettava il titolo di \"nahapet\" \"capofamiglia\" o \"tanuter\" \"padrone di casa\". \nAltri membri della famiglia \"nakharar\", a loro volta, governavano porzioni della tenuta di famiglia. \nI \"Nakhararq\" con maggiore autorit\u00e0 erano riconosciuti come \"ishkhan\" \"principi\". \nQuesto sistema \u00e8 stato spesso etichettato, a fini pratici, come feudale; tuttavia vi sono differenze con il sistema feudale pi\u00f9 tardi adottato in Europa occidentale. \nOgni tenuta, nel suo complesso veniva effettivamente governata da una sola persona, nondimeno veniva considerata di propriet\u00e0 dell'intera famiglia allargata, cos\u00ec che, se il governante moriva senza eredi, gli succedeva un membro di un differente ramo della famiglia. \nInoltre, era consentito vendere una parte della propriet\u00e0 di famiglia solo ad un altro membro della famiglia o con il permesso dell'intera famiglia allargata. \nQuesto pu\u00f2 anche spiegare perch\u00e9 le famiglie feudali armene erano normalmente endogamiche, in modo da non disperdere parti della propriet\u00e0, come sarebbe successo se avessero dovuto darne parti ad altre famiglie come dote. \nVa inoltre osservato che i matrimoni endogamici avevano anche una motivazione di tipo religioso, soprattutto prima del Cristianesimo, perch\u00e9 il paganesimo armeno favoriva fortemente i matrimoni tra consanguinei. \nNell'Armenia del IV secolo, come in Partia, grandi territori erano posseduti ereditariamente da famiglie nobili e di fatto governati da un membro di esse. \nTutta la famiglia allargata era devota al culto degli stessi antenati, viveva in piccoli villaggi fortificati e passava la maggior parte deltempo cacciando e banchettando. \nInoltre, ogni famiglia \"nakharar\" aveva una particolare funzione sociale: \nin Armenia un membro della famiglia degli Arsacidi era scelto come re, che di conseguenza era una sorta di \"primus inter pares\"; \ntra i Mamikonidi si nominava lo \"sparapet\" \"comandante in capo dell'esercito\", \nmentre uno dei Bagratidi diventava \"aspet\" \"comandante della cavalleria\" ed incoronava il re in qualit\u00e0 di \"tagadir\", e cos\u00ec via. \nLa struttura \"nakharar\" rimase immutata per molti secoli e fu infine eliminata durante l'invasione mongola nel XIII secolo. \nAlcuni aspetti del sistema \"nakharar\" rimasero intatti in Armenia fino all'inizio del XX secolo, quando la classe nobile fu abolita del tutto dai Bolscevichi."}
{"id": "1812257", "revid": "580197", "url": "https://it.wikipedia.org/wiki?curid=1812257", "title": "Palm Beach Pumas Soccer Club", "text": "Il Palm Beach Pumas \u00e8 una societ\u00e0 calcistica statunitense fondata nel 2000 e che milita nella Premier Development League (PDL).\nI Pumas giocano le gare interne di campionato in due impianti: il Palm Beach International Polo Club di Wellington (Florida), e il Lauderhill Sports Complex di Fort Lauderdale (Florida).\nI risultati sportivi del club sono sinora stati molto deludenti, basti pensare che in otto campionati non si \u00e8 mai qualificato per i play-off.\nOrganico.\nRosa 2008.\n \n \n \n \n \n \n \n \n \n \n \n "}
{"id": "1812260", "revid": "204012", "url": "https://it.wikipedia.org/wiki?curid=1812260", "title": "Fibromatosi palmare", "text": ""}
{"id": "1812271", "revid": "38120", "url": "https://it.wikipedia.org/wiki?curid=1812271", "title": "Penny scozzese", "text": "Il penny (in scozzese \"peighinn\") \u00e8 stata la prima moneta coniata in Scozia.\nFu emesso per la prima volta da Davide I verso il 1135. Rimase l'unica moneta fino al 1280 quando furono introdotti l\"'halfpenny\" (mezzo penny) ed il farthing (quarto di penny).\nInizialmente era una moneta d'argento e divenne di biglione sotto Giacomo I, fu coniato in rame nell'ambito della monetazione ecclesiastica, in biglione fino a Maria ed in rame da Giacomo VI.\nIl penny \u00e8 abbreviato con la lettera \"d\" o, pi\u00f9 raramente, \"\u03b4\"\nEtimologia.\nL'origine del termine non \u00e8 chiara. Parole simili per indicare il \"denier\" o \"denaro\" sono presenti in tutta l'Europa settentrionale: Pfenning (tedesco), pingin (irlandese), pening (islandese) ecc.\nIn gaelico scozzese la parola era \"peighinn\". Attualmente si usa \"sgillinn\" (cio\u00e8 \"shilling\") il che riflette il fatto che con l'unione con l'Inghilterra nel 1707, il tasso di cambio era di sterline scozzesi per una sterlina britannica cos\u00ec che uno scellino scozzese fu cambiato per un penny inglese.\nStoria.\nPrime monete.\nIl primo re di Scozia a emettere una monetazione propria fu Davide I (1124-1153).\nLa moneta coniata fu il penny, battuto a Carlisle, su cui il suo nome \u00e8 riportato nella forma di \"DAVIT REX\". Il peso era di circa 22\u00bd grani (1,45g) con un titolo di 11-1/10 denier (0,925).\nAl dritto era raffigurato il ritratto stilizzato del re di profilo e il titolo nelle forme di , ecc.\nAl rovescio una croce a ferro da mulino con globuli nei quarti. La legenda intorno era del tipo (\"Foltpalt a Berwick\") cio\u00e8 le sede della zecca e il nome del suo responsabile.\nDavide I era vissuto molti anni in Inghilterra e, dopo la conquista del trono, introdusse molti elementi importati da questo paese (rivoluzione Davidiana). Le sue monete hanno una stretta somiglianza con quelle di Stefano d'Inghilterra. Probabilmente furono coniate dalle maestranze di Carlisle che avevano coniato le monete inglesi. Nel 1136 infatti la citt\u00e0 era passata dal controllo di Stefano a quello di Davide.\nIn seguito durante il suo regno le monete furono coniate a Berwick, Roxburgh ed Edimburgo.\nDurante il regno di David furono coniate anche monete a nome del figlio, il principe Enrico di Scozia, in qualit\u00e0 di conte del Northumberland.\nIl penny rimase l'unica moneta coniata fino al 1280. Le esigenze di multipli o frazioni erano coperte da un lato con l'uso di monete straniere e a volte tagliando in due o in quattro, i penny. Dato che il valore delle monete era determinato dal loro contenuto di fino, le parti tagliate erano in grado di assolvere alla loro funzione.\nGuglielmo il Leone.\nEnrico mor\u00ec prima del padre e quindi a Davide successe il nipote pi\u00f9 vecchio, Malcom, che aveva solo dodici anni. Sotto Malcom non ci furono rilevanti modificazioni nella monetazione. A Malcom successe il fratello pi\u00f9 giovane, Guglielmo, sotto il quale ci fu l'apertura delle zecche di Dunbar, Perth e Stirling. Rimasero aperte o riaprirono Berwick Edimburgo e Roxburgh.\nGuglielmo \u00e8 noto soprattutto per aver sostituito nelle armi di Scozia il dragone con il \"Lion Rampant\", anche se la cosa non \u00e8 chiaramente documentata. Per questo motivo gli fu attribuito \"post mortem\" il titolo di \"Leone\"\nDi certo i suoi penny appaiono di fattura migliore dei predecessori. In particolare agli inizi del XIII secolo furono coniati con un nuovo tipo di croce al rovescio, una croce ripiena, che facilitava il taglio delle monete per creare le frazioni che facilitavano i commerci.\nPesi e titoli sono gli stessi di Davide I.\nI penny del figlio Alessandro I non differiscono sostanzialmente da quelli paterni.\nAlessandro III.\nCon Alessandro III (1249 - 1286) ci furono notevoli cambiamenti nella coniazione: i tipi furono rinnovati, le zecche scozzesi arrivarono al numero di sedici, furono coniate due nuove monete.\nLo Scotichronicon all'anno 1250 afferma:\nQuindi con Alessandro III per la prima volta sul rovescio del penny (\"denarius\") fu rappresentata la croce lunga, che supera cio\u00e8 il pi\u00f9 interno dei due cerchi ad arriva al bordo.\nQuesta variazione era stata apportata da Enrico III d'Inghilterra (1216\u00a0\u2013 1272) nel penny inglese a partire al 1247. Con questo sistema si cercava di rendere pi\u00f9 facile il taglio dei \"penny\" per creare i mezzi penny e i \"farthing\". L'idea fu subito imitata da Alessandro.\nNel 1250, sotto questo re erano attive almeno 16 zecche scozzesi, distribuite da Inverness a Berwick.\nL'alto numero di zecche che battevano i \"penny\" \u00e8 da mettere in relazione a due problemi, da una parte le aumentate richieste di moneta e dall'altra le difficolt\u00e0 nella distribuzione. Il sistema stradale era ancora poco sviluppato e quindi la distribuzione monetaria ne risentiva. Le monetazioni dei suoi predecessori erano state scarse e quindi ci fu la necessit\u00e0 di aprire molte laboratori per rispondere alle richieste di monete. Dopo il 1250 la maggior parte funono chiuse nuovamente.\nNel 1279 Edoardo I d'Inghilterra (1272-1307) inizi\u00f2 l'emissione regolare di mezzi penny e farthing, dal valore di un quarto del penny, e l'anno successivo anche Alessandro III introdusse il mezzo penny (\"half penny\") ed il \"farthing\".\nDiminuisce il peso.\nLa monetazione fu basata su queste tre monete fino alla riforma monetaria di Davide II (1329 al 1371). Davide aveva solo cinque anni quando mor\u00ec il padre, Robert I Bruce e lui sal\u00ec al trono. Durante la sua minorit\u00e0 furono coniati solo \"penny\", \"half penny\" e \"farthing\". Queste monete erano simili a quelle del padre.\nDivenne maggiorenne nel 1341 e nel 1346 invase l'Inghilterra, dove fu sconfitto e, catturato, divenne prigioniero del cognato, re Edoardo III d'Inghilterra.\nIn Inghilterra conobbe le nuove monete che Edoardo aveva introdotto in Inghilterra: il \"noble\", una moneta d'oro dal valore di 80 \"penny\", e il \"groat\", un pezzo d'argento da 4 \"penny\". Dopo la sua liberazione nel 1358 ed il ritorno in Scozia, Davide port\u00f2 in Scozia anche queste novit\u00e0.\nLa coniazione di \"penny\" riprese nel 1358 assieme alle nuove monete.\nDal 1367 inizi\u00f2 la riduzione del peso del \"penny\" e da qui inizi\u00f2 la divaricazione di contenuto, e di valore, tra le monete scozzesi e quelle inglesi. Il peso del \"penny\" che era stato di ca. 18 grani (1,161) scese a 17 (1,097 g), con una perdita superiore al 5%.\nSotto il suo successore Roberto II di Scozia (1371-1390) il \"penny\" fu coniato con lo stesso peso, mentre sotto Roberto III di Scozia ci fu un'ulteriore diminuzione di peso a 12 grani (0,774g).\nIl penny di biglione.\nFu con Giacomo I di Scozia (1406-1437) che il penny scozzese fu coniato per la prima volta in biglione, cio\u00e8 con una percentuale d'argento che non superava il 500/1000. Il peso scese a 16 grani. La situazione non miglior\u00f2 con Giacomo II di Scozia (1437-1460), quando il peso del penny scese a ca 6-7 grani.\nGiacomo III di Scozia (1460-1488), ebbe molte monetazioni: il penny fu coniato nuovamente in argento prima del 1475 ed il peso sal\u00ec a 10 grani. Dopo il 1485 il penny ritorno ad essere coniato in biglione e il peso scese novamene a 9 grani.\nCon Giacomo IV di Scozia (1488-1514) il penny divenne definitivamente di biglione\nMonete ecclesiastiche.\nIn Scozia, come peraltro in molti paesi europei, la coniazione fu esercitata anche da autorit\u00e0 religiose. Questa monetazione si concentra nella seconda met\u00e0 del XV secolo.\nQueste monete, poco note, sono state rinvenute in quantit\u00e0 interessante nel 1919 nei pressi dell'abbazia di Crossraguel, nello Ayrshire Meridionale fondata nel 1244 da Donnchadh, Conte di Carrick.\nSono \"penny\" o \"farthing\" in rame o bronzo, di qualit\u00e0 scarsa.\nIl tipo generale del dritto dei penny \u00e8 un globo rivestito da bande circondato dalla scritta .\nAl rovescio una croce latina e la legenda .\nPer i \"farthing\" ci sono due tipi principali.\nIl primo tipo presenta al dritto le lettere (\"Iacobus rex\") ed intorno (con varianti) ed al rovescio una croce lunga e nei quarti (\"Moneta pauperum\").\nIl secondo tipo presenta un trifoglio mentre il rovescio \u00e8 simile al primo tipo."}
{"id": "1812272", "revid": "125770504", "url": "https://it.wikipedia.org/wiki?curid=1812272", "title": "Weekend con il morto", "text": "Weekend con il morto (\"Weekend at Bernie's\") \u00e8 un film commedia statunitense del 1989, diretto da Ted Kotcheff. Del film, che ha come protagonisti Andrew McCarthy, Jonathan Silverman e Terry Kiser, venne prodotto nel 1993 un sequel, intitolato \"Weekend con il morto 2\".\nTrama.\nLarry Wilson e Richard Parker lavorano a New York per una compagnia di assicurazioni. Un giorno scoprono che la societ\u00e0 \u00e8 stata truffata, in quanto a qualcuno \u00e8 stato versato quattro volte il capitale della stessa polizza vita. Avvertito dell'anomalia, il loro capo, Bernie Lomax, li invita alla sua villa al mare a Hampton Island per il weekend, con la scusa di discutere con calma sui dettagli. In realt\u00e0, il suo scopo \u00e8 quello di mettere a tacere i due giovani, che hanno scoperto una truffa che egli stesso ha commesso. Bernie ottiene dal boss Vito, suo complice, l'impegno che i due saranno uccisi, ma questi, in realt\u00e0, incarica il killer Paulie di uccidere lo stesso Lomax, con il quale la sua ragazza, Tina, lo tradisce.\nPrima che Larry e Richard giungano a Hampton Island, Paulie esegue l'ordine di Vito, iniettando della droga a Bernie e facendo in modo che sembri una morte accidentale. Giunti alla villa, i ragazzi trovano il cadavere del capo e credono si sia trattato di un incidente. Richard, il pi\u00f9 assennato dei due, crede che sia giusto avvertire la polizia, ma Larry riesce a convincerlo a non denunciare il fatto, anche grazie all'arrivo sull'isola di Gwen, una loro collega di cui Richard \u00e8 innamorato. I due, quindi, fingono che Bernie sia ancora vivo, riuscendo a convincere tutti, anche Paulie, che crede di aver fallito l'omicidio. Questi tenta quindi pi\u00f9 volte di uccidere nuovamente Bernie, mettendo in allarme Larry e Richard, che credono di essere i suoi principali obiettivi, anche perch\u00e9 nel frattempo hanno scoperto il piano originale del loro capo. Alla fine, i due malcapitati riescono a sbarazzarsi di Paulie e avvisano la polizia, che arresta il killer in preda a una crisi di nervi dovuta alla sua convinzione di non essere riuscito a uccidere Bernie.\nRiprese.\nIl film \u00e8 stato girato a New York, Wilmington, Bald Head Island, Fort Fisher e Wrightsville Beach nella Carolina del Nord. La casa al mare di Bernie fu costruita in una riserva naturale, e poi smantellata al termine della lavorazione, per non alterare la bellezza del paesaggio.\nAccoglienza.\nIl film, giudicato in maniera controversa, fu un buon successo al botteghino. Incass\u00f2 infatti ben 30 milioni di dollari, e con buon vendite nell'home video divenne un vero e proprio film di culto."}
{"id": "1812273", "revid": "167080", "url": "https://it.wikipedia.org/wiki?curid=1812273", "title": "Siceliote", "text": ""}
{"id": "1812276", "revid": "204012", "url": "https://it.wikipedia.org/wiki?curid=1812276", "title": "Confrattura di Dupuytren", "text": ""}
{"id": "1812280", "revid": "1784938", "url": "https://it.wikipedia.org/wiki?curid=1812280", "title": "Philippe-Antoine Merlin de Douai", "text": "Fu membro dell'Assemblea nazionale costituente del 1789-1791 e deputato del Nord alla Convenzione nazionale.\nViene ricordato soprattutto per l'opera in 13 volumi \"Repertoire de Jurisprudence\", in cui viene presentato lo scibile forense tra fine \"ancien r\u00e9gime\" e inizio dell'et\u00e0 dei codici. Alla sua morte, venne sepolto nel Cimitero di Montparnasse."}
{"id": "1812285", "revid": "36426", "url": "https://it.wikipedia.org/wiki?curid=1812285", "title": "Motore Cl\u00e9on-Alu", "text": "Con il nome Cl\u00e9on-Alu si intende una famiglia di motori a scoppio prodotti dal 1965 al 1989 dalla Casa automobilistica francese Renault.\nStoria e descrizione.\nLa famiglia dei motori \"Type A\" (A per aluminium) ha origine nei primi anni sessanta, nel momento in cui si inizi\u00f2 a lavorare al progetto volto alla realizzazione di un nuovo motore che avrebbe dovuto equipaggiare la futura vettura di classe medio-alta della Renault. Tale motore doveva essere realizzato ex novo, visto che gli altri motori utilizzati fino a quel momento, appartenenti alle motore Ventoux e motore Cl\u00e9on-Fonte, non si rivelarono adatti ad una vettura di classe superiore. La nuova vettura, con il suo nuovo motore, doveva contrastare l'egemonia commerciale della storica rivale Peugeot, che stava raccogliendo non pochi consensi con la sua 404. Inoltre, alla Renault videro che anche oltre confine, in particolar modo in Germania e in Italia, modelli di classe medio-alta (come le BMW 1500 e 1600, le Fiat 1300 e 1500 e la Lancia Flavia), dotate anch'esse di motori di fascia medio-alta, stavano ottenendo un buon successo di vendite.\nPerci\u00f2, per opporre una efficace controffensiva commerciale, anche il motore doveva essere completamente nuovo e dalle caratteristiche decisamente moderne.\nNacque cos\u00ec il motore A1K, capostipite della famiglia \"Type A\", che di l\u00ec a poco si sarebbe articolata in pi\u00f9 versioni ed evoluzioni, con molte soddisfazioni anche in campo agonistico.\nI motori \"Cl\u00e9on-Alu\" presentavano le seguenti caratteristiche:\nL'albero a camme \u00e8 stato sistemato molto in alto nel basamento, pur non essendo un asse a camme in testa.\nI motori \"Type A\" sono stati proposti sostanzialmente in tre livelli di cilindrata, ed in pi\u00f9 varianti.\nA1K.\nQuesta versione \u00e8 stata la prima in ordine cronologico, tra quelle appartenenti alla famiglia \"Type A\", ad esordire. Nota agli addetti ai lavori anche come Type 697, era caratterizzata da misure di alesaggio e corsa pari a 76x81 mm, per una cilindrata totale di 1470 cm\u00b3. La testata era a valvole parallele, cio\u00e8 non convergenti a due a due tra loro. L'alimentazione a carburatore monocorpo poteva utilizzare un \"Solex 35 DISA\", un \"Solex 35 DITA\" oppure un \"Zenith 36\". La potenza massima raggiungeva 54 CV a 5000 giri/min, mentre la coppia massima era di 104 Nm a 2800 giri/min.\nUna versione decisamente potenziata di questo motore montava un carburatore doppio corpo ed il rapporto di compressione \u00e8 stato innalzato fino a 10.25:1. Con tali modifiche arrivava ad erogare 82\u00a0CV di potenza massima a 6000 giri/min, nonch\u00e9 una coppia massima di 108 N\u00b7m a 4000 giri/min.\nLe Renault 16 base previste per certi Paesi in cui si adottava benzina a minor numero di ottani montavano lo stesso motore ma con rapporto di compressione sceso da 8.6 a 7.6:1, e quindi con potenza minore.\nAxL.\nQuesti motori sono stati utilizzati frequentemente su svariati modelli della Casa francese, e non solo.\nSi differenziavano prima di tutto per la nuova testata a camere di scoppio emisferiche, studiate per una migliore combustione della miscela aria/benzina. Perci\u00f2, le valvole non erano pi\u00f9 parallele. Inoltre, altra grossa novit\u00e0, la cilindrata \u00e8 stata aumentata da 1470 a 1565 cc, grazie ad un profondo intervento che ha comportata l'aumento sia dell'alesaggio che della corsa, passati da 76x81 a 77x84\u00a0mm. Questi motori sono stati proposti in diverse varianti di potenza, a seconda dei modelli su cui sono stati montati:\nA2M ed A3M.\nQuesti due motori sono stati le ultime evoluzioni dei motori Type A. In questi motori l'alesaggio \u00e8 stato aumentato di 2\u00a0mm, passando cos\u00ec da 77 a 79\u00a0mm. La cilindrata \u00e8 quindi aumentata a sua volta da 1565 a 1647 cc. L'alimentazione era in ogni caso a carburatore. Fino a qui sono state menzionate le principali caratteristiche comuni alle due unit\u00e0, ma vi sono state anche delle differenze rimarchevoli tra esse:\nRiepilogo versioni e caratteristiche.\nDi seguito vengono riepilogate le principali versioni dei motori Type A prodotti dalla Renault, con relative applicazioni:"}
{"id": "1812286", "revid": "2164271", "url": "https://it.wikipedia.org/wiki?curid=1812286", "title": "Yuppi du (album)", "text": "Yuppi Du \u00e8 un album di Adriano Celentano del 1975.\nL'album.\nPubblicato in concomitanza all'uscita del suo celebre omonimo film, di cui fu oltre che interprete anche regista (il suo secondo dopo Super rapina a Milano del 1964 con la co-regia di Piero Vivarelli) e montatore. Nonostante sia a nome del solo Celentano, il disco vede la collaborazione di altri elementi del suo \"Clan\". Tra questi suo nipote Gino Santercole che interpreta (come nel film) \"Such a cold night tonight\". Questa canzone verr\u00e0 pubblicata anche su singolo e, due anni dopo, reincisa in italiano da Celentano stesso nell'album Disco dance col titolo \"Ma che freddo stasera\". Altro pezzo \u00e8 \"Do dap\", interpretato da Rosita Celentano. Per molto tempo si credeva che \"Jon Lei\" fosse lo pseudonimo di Rosita, ma si \u00e8 scoperto che non \u00e8 cos\u00ec.\nAltra particolarit\u00e0 di questo album \u00e8 che tra una canzone e l'altra sono, a volte, posti degli stralci di dialoghi tratti dal film stesso.\nDi questo album esiste una prima copia rarissima, sostituita e ritirata subito dal mercato, contenente il brano \"Nane e il turista\" invece che \"Il finale\" sul lato A, e \"A cosa pensi\" invece di \"A chi stai pensando\" sul lato B.\nNel 2008 \"Yuppi du\" viene ristampato su CD e vi viene inserita un'altra traccia intera, \"Va chi c'\u00e8... ripresa\".\nTracce.\n33 giri 1975\nCD 2008"}
{"id": "1812287", "revid": "729019", "url": "https://it.wikipedia.org/wiki?curid=1812287", "title": "Pacific Division (NHL)", "text": "La Pacific Division della National Hockey League venne formata nel 1993 come parte della Western Conference in una riorganizzazione della lega. La suddivisione precedente era la Smythe Division. La Pacific Division \u00e8 localizzata nella parte occidentale degli Stati Uniti e del Canada."}
{"id": "1812288", "revid": "767487", "url": "https://it.wikipedia.org/wiki?curid=1812288", "title": "Ritratto di Maria de' Medici", "text": "Questo ritratto di van Dyck, che si trova nel Museo di Belle Arti di Bordeaux, raffigura Maria de' Medici, regina madre di Francia, nel 1631 esiliata assieme al figlio minore Gastone d'Orl\u00e9ans dall'altro figlio, il re Luigi XIII di Francia. Nel 1631 la regina arriva presso Anversa, dove il pittore lavora essendo da poco rientrato da un lungo viaggio in Italia. La regina si fa ritrarre e ci lascia la descrizione della collezione d'arte di van Dyck, comprendente numerosi dipinti di Tiziano Vecellio."}
{"id": "1812301", "revid": "16610974", "url": "https://it.wikipedia.org/wiki?curid=1812301", "title": "Luca Vialli", "text": ""}
{"id": "1812304", "revid": "33689", "url": "https://it.wikipedia.org/wiki?curid=1812304", "title": "Teopompo (re di Sparta)", "text": "Biografia.\nSucceduto al padre Nicandro, Teopompo condusse gli Spartani al successo nella prima guerra messenica, verso la fine dell'VIII secolo a.C.: una vittoria celebrata anche dal poeta Tirteo.\nAristotele sostiene che sia stato Teopompo ad istituire l'eforato al tempo della prima guerra messenica. Questa tradizione \u00e8 confermata da Plutarco, che ricorda anche un aneddoto al riguardo: quando la moglie del re lo rimprover\u00f2 per aver sminuito i poteri dei re in favore dei cinque efori, che da quel momento in poi avrebbero affiancato i sovrani nel governo di Sparta, Teopompo rispose che in quel modo avrebbe reso la diarchia pi\u00f9 duratura, perch\u00e9 meno assoluta e quindi meno invisa alla cittadinanza.\nLo storico di Cheronea ricorda anche che l'istituzione dell'eforato fu motivato dal fatto che le guerre messeniche impegnavano entrambi i re cos\u00ec attivamente che i sovrani ebbero bisogno di alcuni assistenti per l'amministrazione ordinaria della citt\u00e0.\nSempre secondo la testimonianza di Plutarco, fu Teompompo, assieme al collega Polidoro, a modificare la legislazione di Licurgo, istituendo una procedura secondo la quale se, durante l'approvazione di una legge da parte dell'Apella, l'assemblea avesse proposto delle modifiche alla legge stessa, i re e la Gherusia avrebbero avuto facolt\u00e0 di sciogliere l'assemblea, per evitare che la proposta legislativa venisse snaturata dalla volont\u00e0 popolare.\nMor\u00ec nel 675 a.C. circa. Secondo Erodoto il suo successore fu il figlio Anassandrida I, mentre secondo Pausania, dopo la morte di Teopompo il trono euripontide pass\u00f2 direttamente al nipote Zeussidamo."}
{"id": "1812309", "revid": "599013", "url": "https://it.wikipedia.org/wiki?curid=1812309", "title": "Herb Adderley", "text": "Carriera.\nL'attivit\u00e0 ad alto livello di Adderley ebbe inizio alla Michigan State University, dove si mise in luce tanto da essere scelto nel draft NFL 1961 come 12\u00aa scelta assoluta e prima scelta dei Green Bay Packers.\nAi Green Bay Packers, Adderley incontra il mitico allenatore Vince Lombardi, il quale lo schiera inizialmente come halfback o flanker, ruoli nei quali tuttavia era destinato ad essere \"chiuso\" dai veterani Paul Hornung e Jim Taylor. Lombardi, durante la stagione, lo schier\u00f2 cornerback in sostituzione di un compagno di squadra infortunato e le sue prestazioni convinsero l'allenatore a rendere definitivo nella stagione successiva il suo spostamento in difesa.\nLa carriera di Adderley, da quel momento, si svolse interamente in questo ruolo difensivo, in cui fece registrare statistiche di tutto rispetto.\nDopo nove stagioni con i Packers, Adderley si trasfer\u00ec nel 1970 ai Dallas Cowboys, con i quali disput\u00f2 tre stagioni ad alto livello prima di ritirarsi definitivamente alla fine della stagione 1972, non prima di aver vinto il suo sesto campionato (un record assoluto condiviso con il compagno Forrest Gregg e Tom Brady) nel Super Bowl VI."}
{"id": "1812313", "revid": "1573940", "url": "https://it.wikipedia.org/wiki?curid=1812313", "title": "Syrphidae", "text": "I Sirfidi (Syrphidae ) sono una vasta e cosmopolita famiglia di insetti dell'ordine dei Ditteri (Brachycera: Cyclorrhapha) comprendente oltre 6000 specie. \u00c8 caratterizzata da una spiccata eterogeneit\u00e0, sia nella morfologia di tutti gli stadi, sia nell'etologia degli stadi giovanili.\nL'importanza di questa famiglia \u00e8 dovuta a due distinti aspetti: gli adulti sono tra i pi\u00f9 comuni e diffusi insetti impollinatori, secondi per importanza solo agli Imenotteri Apoidei; inoltre, le larve di molte delle sue specie sono predatrici attivissime di insetti fitofagi, in particolare degli Afidi. Nella loro generalit\u00e0, i Sirfidi rientrano perci\u00f2 fra gli insetti ausiliari di maggiore importanza. Nell'ambito della famiglia si riscontra una marcata eterogeneit\u00e0 nella biologia delle larve, per quanto l'aspetto accennato sia fondamentalmente il pi\u00f9 importante nell'ambito dell'Entomologia applicata.\nIn inglese sono noti con due differenti nomi comuni. Fra i britannici ricorre il nome di \"hover flies\", dove \"hover\" indica il tipico volo stazionario degli elicotteri. Fra gli statunitensi \u00e8 invece frequente il nome \"flower flies\" (\"flower\", \"fiore\"), che fa riferimento alla frequenza con cui i Sirfidi si rinvegono sui fiori. Le larve delle forme acquatiche sono note, in italiano come \"vermi a coda di topo\", per il singolare sviluppo del sifone respiratorio.\nMorfologia degli adulti.\nL'adulto ha dimensioni variabili secondo la specie, con corpo lungo da 5 mm a 2,5 cm, di forma tozza o pi\u00f9 o meno sottile ed allungata. Il tegumento \u00e8 spesso ricoperto da una densa peluria. La livrea \u00e8 l'elemento morfologico pi\u00f9 evidente in molte specie, per la presenza di colori anche vivaci, spesso con riflessi iridescenti e metallici e con la frequente pigmentazione dell'addome a bande o macchie gialle o brune alternate a colori pi\u00f9 scuri o al nero. L'insieme di questi caratteri rende gli adulti dei Sirfidi fortemente somiglianti alle api e alle vespe, al punto di renderli facilmente confondibili agli occhi dei meno esperti. Il mimetismo batesiano, nell'ambito dei Ditteri, non \u00e8 per\u00f2 esclusivo dei Sirfidi, in quanto ricorre anche in altre famiglie, come gli Asilidi, i Conopidi e i Bombilidi.\nCapo.\nIl capo \u00e8 relativamente grande, provvisto di tre ocelli e due grandi occhi composti, oloptico nella maggior parte dei maschi, dicoptico nelle femmine. Gli occhi hanno in genere una pigmentazione uniforme, ma non mancano specie con pigmentazione zonale degli occhi, a bande o a macchie irregolari. Del tutto assenti le setole.\nLe antenne sono di tipo aristato, a volte inserite su una prominenza frontale che pu\u00f2 essere particolarmente lunga (\"Ceriana\"). Il loro aspetto pu\u00f2 variare sensibilmente nell'ambito della famiglia: lo scapo e il pedicello hanno forma cilindrica e lunghezza variabile; varia \u00e8 anche la forma del primo flagellomero; l'arista \u00e8, infine, relativamente breve, formata da due segmenti, talvolta tre, ed \u00e8 inserita sul primo flagellomero in posizione dorsale, talvolta subapicale o apicale.\nL'apparato boccale \u00e8 del tipo lambente-succhiante, di lunghezza variabile ma correlata alla lunghezza del cranio.\nTorace.\nIl torace presenta spesso conformazioni di alcuni scleriti specifiche di determinati generi. La chetotassi \u00e8 varia ed \u00e8 un importante elemento di determinazione tassonomica. Setole o processi spiniformi possono essere presenti sull'episterno dorsale, sul notopleuron, nella zona posteriore del mesoscuto e sui margini dello scutello. Peli diffusi possono essere presenti sul pronoto, frange di peli differenziati possono essere presenti sul margine anteriore dello scuto (eventualmente una fila trasversa) o sullo scutello (una o pi\u00f9 file). La pelosit\u00e0 \u00e8 sempre presente oppure presente con particolari conformazioni in diversi scleriti delle pleure.\nLe zampe sono generalmente sottili e di moderata lunghezza. Nella generalit\u00e0 della famiglia non si presentano formazioni e conformazioni ricorrenti, ma nell'ambito dei singoli generi si possono riscontrare conformazioni particolari dei singoli segmenti oppure la presenza di speroni, processi spinosi o altre formazioni.\nLe ali sono ben sviluppate, ialine o offuscate su tutta la superficie o su specifiche regioni, con membrana glabra o rivestita da una fitta peluria. Lo pterostigma pu\u00f2 essere presente o meno e si posiziona lungo il tratto terminale della vena R1 o fra le terminazioni della subcosta e di R1. Il lobo anale e l'alula sono in genere ben sviluppati e nel loro insieme conferiscono all'ala dei Sirfidi un profilo approssimativamente triangolare. In alcune specie, queste regioni possono ridursi pi\u00f9 o meno sensibilmente fino ad essere del tutto assenti.\nNervatura alare.\nLa nervatura alare presenta una marcata variabilit\u00e0 nell'ambito della famiglia e, in generale, una morfologia di non facile interpretazione a causa delle anastomosi terminali nel sistema mediano. Tuttavia si possono individuare due elementi morfologici ricorrenti:\nLa costa si interrompe in corrispondenza della terminazione R4+5, in corrispondenza dell'apice dell'ala o prima di esso. La subcosta \u00e8 bene evidente e completa e raggiunge la costa in corrispondenza nel tratto intermedio del margine costale. Talvolta \u00e8 presente il ramo posteriore della subcosta, indicato in genere come sc-r (vena trasversa subcostale-radiale), in quanto assume la conformazione di una vena trasversa che connette la subcosta al ramo anteriore della radio.\nLa radio si divide sempre in tre rami, R1, R2+3 e R4+5. La loro conformazione pu\u00f2 tuttavia variare notevolmente. Il ramo anteriore (R1) pu\u00f2 terminare sul margine costale poco dopo la terminazione della subcosta, ma spesso assume nel tratto terminale un percorso parallelo al margine e confluisce in una posizione nettamente pi\u00f9 distale, in corrispondenza della curvatura distale del margine costale. Il primo ramo del settore radiale, R2+3, tende a curvare in avanti, in corrispondenza del tratto terminale, e a divergere perci\u00f2 dal secondo ramo, confluendo sul margine costale, a breve distanza da R1 o, addirittura, su R1, chiudendo in quest'ultimo caso la cellula marginale (r1). Il secondo ramo del settore radiale, R4+5, pu\u00f2 avere anch'esso differenti conformazioni, ma raggiunge sempre il margine dell'ala, in corrispondenza della terminazione della costa. Il suo percorso pu\u00f2 essere pi\u00f9 o meno diritto, ma spesso forma una convessit\u00e0 pi\u00f9 o meno profonda, che si incunea nella prima cellula posteriore, come avviene ad esempio in diversi Eristalini. Al posto di questa convessit\u00e0 pu\u00f2 essere presente una leggera curvatura o un'angolazione, da cui parte un breve moncone (\"Ceriana\") verso la prima cellula posteriore.\nL'origine del settore radiale \u00e8 in posizione nettamente pi\u00f9 distale rispetto alla vena omerale e la sua biforcazione si posiziona a circa met\u00e0 della lunghezza dell'ala. Conseguenza di questa conformazione \u00e8 la posizione della radio-mediale, che in genere ricade nella met\u00e0 distale dell'ala.\nLa media si divide in due rami, M1 e M2, oppure \u00e8 indivisa, per l'assenza di M2. La conformazione della parte terminale dei rami della media definisce molte peculiarit\u00e0 proprie della nervatura alare dei Sirfidi:\nLa cubito e la prima anale sono ben conformate. Il secondo ramo della cubito (CuA2) si fonde con l'anale in un breve tratto comune in prossimit\u00e0 del margine dell'ala, chiudendo ad angolo acuto la cellula cu\"p\". Il tratto comune A1+CuA1, in genere, raggiunge il margine dell'ala, ma pu\u00f2 anche essere incompleto o debolissimo. Il tratto libero di CuA1 pu\u00f2 essere ridotto ad un breve moncone oppure \u00e8 evanescente o manca del tutto, perci\u00f2 non raggiunge il margine dell'ala; spesso si raccorda con la medio-cubitale discale (\"dm-cu\") rendendo curvilineo il vertice distale posteriore della cellula discale. Nell'insieme, queste conformazioni della regione remigante posteriore conferiscono un aspetto particolare alla nervatura alare dei Sirfidi, che in genere mostra due vene anastomizzanti ad andamento curvilineo e approssimativamente parallelo al margine posteriore.\nL'insieme delle cellule chiuse, nei Sirfidi, \u00e8 rappresentato dalle due cellule basali (br e bm), dalla cellula cu\"p\", dalla prima posteriore (r5 o r4+5) e dalla cellula discale. Le prime tre si dispongono, in ordine antero-posteriore, nella met\u00e0 basale dell'ala, le altre due nella met\u00e0 distale. A queste si aggiunge eventualmente la cellula marginale (r1) nei generi in cui la vena r2+3 confluisce sul ramo anteriore della radio.\nLa prima cellula basale (br) presenta due peculiarit\u00e0 ricorrenti, dovute alla posizione e allo sviluppo in lunghezza della radio-mediale: la radio-mediale si posiziona a met\u00e0 dell'ala o anche oltre e, in genere, \u00e8 relativamente lunga. Conseguenza di questa conformazione \u00e8 che la prima cellula basale tende ad allargarsi all'estremit\u00e0 distale e si prolunga in lunghezza sormontando anteriormente parte della cellula discale. La posizione relativa della radio-mediale, rispetto alla cellula discale, \u00e8 variabile: confluisce, infatti, a met\u00e0 della cellula discale, oppure nella met\u00e0 basale o nella met\u00e0 distale. La seconda cellula basale ha la conformazione tipica ricorrente nella maggior parte dei Ditteri: \u00e8 infatti relativamente stretta e allungata, con estremit\u00e0 distale leggermente allargata e delimitata dalla confluenza della medio-cubitale basale (\"bm-cu\") sul primo ramo della cubito anteriore. Poich\u00e9 queste due vene si posizionano all'altezza della biforcazione del settore radiale, la seconda cellula basale termina in genere all'altezza di quest'ultima e si presenta nettamente pi\u00f9 breve della prima basale e della cu\"p\". La cellula cu\"p\" \u00e8 molto pi\u00f9 lunga del tratto terminale A1+CuA, \u00e8 bene sviluppata in larghezza e si contrappone al lobo anale. L'estremit\u00e0 distale \u00e8 acuta. La prima cellula posteriore, indicata con r5 o r4+5, presenta una grande variet\u00e0 di forme, in subordine alla conformazione delle vene R4+5 e M1; in genere ha un profilo irregolare, caratterizzato anche dai contorni curvilinei che spesso assumono le suddette vene, e si dispone in posizione subapicale, nella met\u00e0 distale della regione remigante posteriore. La cellula discale, infine, ha un profilo irregolarmente quadrangolare, progressivamente pi\u00f9 largo passando dall'estremit\u00e0 prossimale a quella distale, e si posiziona al centro della regione remigante posteriore.\nAddome.\nL'addome \u00e8 caratterizzato dalla frequente colorazione a bande o macchie alternate dei urotergiti. La forma varia sensibilmente nei vari sottogruppi. In genere \u00e8 ovale, ma pu\u00f2 presentarsi anche allungato e ristretto nella parte basale (addome \"peziolato\") oppure breve e largo o, pi\u00f9 raramente, largo alla base e gradualmente assottigliato all'apice. I tergiti sono ampi e convessi e si estendono lateralmente fino alla parte ventrale.\nLa conformazione dell'addome dei maschi \u00e8 caratterizzata, come nella generalit\u00e0 dei Ciclorrafi, dalla complessa struttura degli uriti genitali a causa della loro torsione assiale e della retroflessione: gli uriti 5-8 (o 6-8) sono ruotati di 180\u00b0 e il nono urite di altri 180\u00b0, con una complessiva torsione di 360\u00b0 dell'ipopigio; l'ipopigio \u00e8 inoltre retroflesso e posizionato sotto gli uriti pregenitali.\nLe femmine hanno gli uriti 1-5 normalmente sviluppati e i successivi telescopici e leggermente sclerificati e normalmente sono retratti all'interno dei precedenti.\nMorfologia degli stadi preimmaginali.\nLa morfologia e l'anatomia delle larve, in relazione ai differenti habitat e comportamenti, \u00e8 estremamente variabile. Di norma si riscontra una certa omogeneit\u00e0 nell'ambito dei singoli generi, anche se alcuni di questi possono presentarsi a loro volta eterogenei sia nell'etologia sia nella morfologia delle larve (\"Volucella\" e \"Cheilosia\").\nLa larva \u00e8 apoda, di forma essenzialmente fusiforme: secondo il genere pu\u00f2 essere larga e appiattita, cilindrica oppure subconica. In quest'ultimo caso la forma \u00e8 dovuta al minore sviluppo, in diametro, dei 4 segmenti cefalotoracici rispetto a quelli addominali. Il cefalotorace \u00e8 retrattile. Il tegumento ha colori abbastanza vivaci, spesso con tonalit\u00e0 gialle o verdastre, e reca ornamenti sotto forma di setole spiniformi o verruche. Nelle larve mature sono presenti 12 spine in ogni segmento addominale ad eccezione dell'ultimo che ne ha un numero inferiore. Posteriormente l'addome si prolunga in un sifone respiratorio, detto impropriamente \"coda\". In alcune specie, le cui larve si sviluppano in acque stagnanti, la lunghezza del sifone pu\u00f2 superare anche i 25 cm.\nL'apparato boccale cambia secondo il regime trofico e il grado di obbligatoriet\u00e0: nelle forme fitofaghe e micetofaghe \u00e8 provvisto di uncini ed \u00e8 adatto a raschiare e raccogliere il cibo nella bocca, nelle forme entomofaghe varia nella struttura, ma fondamentalmente \u00e8 adatto a ghermire la preda e lacerarne o perforarne il tegumento e i tessuti, nelle forme saprofaghe, infine, \u00e8 privo di uncini ed \u00e8 modificato in modo da funzionare come organo filtrante.\nLo sviluppo larvale passa attraverso tre stadi. La larva di 1\u00aa et\u00e0 possiede un solo paio di stigmi nell'ottavo urite (larve metapneuste), quelle di 2\u00aa e 3\u00aa possiedono invece due paia di stigmi, uno toracico e uno addominale (larve anfipneuste).\nLa pupa, come in tutti i Ciclorrafi, si sviluppa all'interno di un pupario formato dalla modificazione chimico-strutturale del tegumento dell'ultimo stadio larvale. Il pupario dei Sirfidi ha una caratteristica forma ad otre, globoso anteriormente e affusolato posteriormente, convesso nella faccia dorsale e appiattito nella faccia ventrale.\nBiologia.\nBiologia degli adulti.\nGli adulti dei Sirfidi sono insetti tipicamente diurni ed eliofili e si rinvengono facilmente in volo sui fiori. La loro dieta si basa sull'assunzione di liquidi zuccherini e polline, perci\u00f2 si nutrono essenzialmente di nettare, melata e polline. Pi\u00f9 o meno occasionalmente diversi sirfidi si alimentano anche succhiando gli essudati emessi dalle ferite delle piante o da materiale organico in decomposizione. La specializzazione alimentare degli adulti dei Sirfidi e, di conseguenza, le loro abitudini, spiegano probabilmente l'elevata frequenza del mimetismo batesiano, che in questa famiglia ricorre molto pi\u00f9 che negli altri ditteri.\nSono formidabili volatori, tuttavia risentono negativamente di condizioni climatiche avverse quali le basse temperature, l'umidit\u00e0, la ventosit\u00e0. In queste condizioni tendono a stazionare su superfici riparate ed esposte al sole.\nIl loro volo \u00e8 caratteristico: roteando velocemente le ali, possono restare immobili, sospesi nell'aria (volo stazionario), o possono spostarsi lateralmente a semicerchio, restando sempre rivolti verso il loro obiettivo. Si pu\u00f2 comunemente osservare questo tipico volo prima che il sirfide si posi su un fiore. Un aspetto comportamentale importante, ai fini della lotta biologica e integrata, \u00e8 la mobilit\u00e0 di questi insetti. Fra le specie dei Sirfidi entomofagi ve ne sono alcune stanziali, altre invece migratrici. Gli individui di queste ultime danno luogo a migrazioni di massa, verso ambienti favorevoli, nella tarda estate e in autunno, allo scopo di svernare. A proposito delle migrazioni di massa, Matile (1993) riporta che possono svolgersi anche su un fronte largo 2000\u00a0km e profondo 1400\u00a0km e possono attraversare ostacoli naturali come il Canale della Manica o le Alpi. Spostamenti di massa possono svolgersi anche nel territorio secondo la distribuzione delle infestazioni di afidi, ma questo fenomeno non ha attinenza con quello della migrazione vera e propria.\nLa notevole mobilit\u00e0, alla ricerca di ambienti pi\u00f9 favorevoli per la loro nutrizione e per la vita delle larve, \u00e8 tale che alcune specie sarebbero in grado di percorrere anche 100 km in un giorno. Il comportamento in relazione alle condizioni climatiche, al ciclo e alle migrazioni \u00e8 importante in quanto per molte specie si verificano periodi dell'anno in cui tendono ad essere maggiormente presenti in un determinato ambiente e a presentarsi pi\u00f9 o meno precocemente.\nL'importanza dei Sirfidi come impollinatori, superiore a quella di altri pronubi, si deve a due particolari aspetti etologici:\nUna femmina depone in media da 500 a 1000 uova, in gruppi o isolate. La fase riproduttiva \u00e8 un aspetto particolarmente critico in molte specie, in quanto la fecondit\u00e0 \u00e8 strettamente correlata alla disponibilit\u00e0 nutritiva e le ovideposizioni sono influenzate da molteplici stimoli ambientali. La risultante di questi fattori, molti di non facile controllo, pu\u00f2 condizionare in senso positivo o negativo l'efficacia dell'attivit\u00e0 predatoria in un determinato ambiente.\nBiologia delle larve.\nIl regime alimentare delle larve di Sirfidi varia secondo il gruppo sistematico, in genere con una omogeneit\u00e0 nell'ambito di singoli generi e/o trib\u00f9. La variet\u00e0 alimentare si riconduce a tre tipologie fondamentali: \nLa fitofagia, pi\u00f9 o meno obbligata, si manifesta in varie forme. In alcuni generi (negli Eumerini) \u00e8 il microambiente a determinare un regime dietetico misto, in quanto la larva si sviluppa a spese di tessuti vegetali colonizzati da miceli fungini, in altri casi si pu\u00f2 parlare di fitofagia vera e propria, con la larva che si sviluppa usualmente a spese di determinati organi (radici, steli, foglie, ecc.). Le larve fitofaghe attaccano pi\u00f9 frequentemente le Asteraceae, in particolare alcune \"Cheilosia\" associate a specie del genere \"Cirsium\". Gli attacchi si rivolgono in particolare sulla parte basale delle piante (radici e fusto). Sono inoltre segnalati anche casi di larve di sirfidi fillominatrici su Crassulaceae. Larve dei generi \"Eumerus\" e \"Merodon\" si rinvengono invece nei bulbi delle Liliaceae. In generale il livello di dannosit\u00e0 delle specie fitofaghe, da un punto di vista economico, \u00e8 modesto.\nL'entomofagia pu\u00f2 assumere aspetti differenti secondo il gruppo sistematico. Nella maggior parte del genere primitivo \"Volucella\" (fanno eccezione le larve di \"Volucella inflata\", saprofaghe), la zoofagia \u00e8 una forma facoltativa associata all'etologia: queste larve vivono come commensali nei nidi di insetti sociali (formiche, vespe, bombi, termiti) e si nutrono indifferentemente di quanto vi trovano; nella loro dieta ricorre il polline o altre riserve nutritive ammassate dalle operaie, larve di imenotteri vive o morte, uova.\nUna forma di zoofagia pi\u00f9 specializzata si riscontra con l'oofagia sistematicamente praticata da larve di sirfidi associate ai nidi delle formiche. Questo comportamento si rileva nella generalit\u00e0 delle larve di \"Microdon\" e in \"Volucella inanis\".\nLa generalit\u00e0 dei Syrphinae e dei Pipizini mostra invece un vero e proprio adattamento evolutivo verso la predazione. In questi sirfidi la dieta \u00e8 rappresentata da insetti di piccole dimensioni e dal tegumento molle. La maggior parte delle specie preda abitualmente gli afidi, ma alcune specie estendono la loro attivit\u00e0 anche a spese di altri altri omotteri o di stadi giovanili di tisanotteri, lepidotteri, ditteri e coleotteri). Alcuni aspetti etologici, relativi all'ovideposizione, supportano l'ipotesi che la zoofagia di questi sirfidi sia un adattamento evolutivo originato da una fitofagia ancestrale.\nLa morfologia delle larve dei sirfidi entomofagi \u00e8 inconsueta per un predatore che conduce vita all'aperto. Nella generalit\u00e0 degli olometaboli, le larve predatrici sono in genere campodeiformi e dotate di arti cursori robusti, mentre le larve zoofaghe apode sono in genere parassitoidi oppure, frequenti nel caso dei ditteri, vivono immerse in substrati costituiti da materiali organici in decomposizione (legno, lettiera, detriti vari, ecc.). Le larve dei sirfidi sono invece apode, ma vivono all'aperto sulla vegetazione frequentata dalle loro prede abituali, gli afidi. La larva si muove all'interno della colonia di afidi e si nutre afferrando la preda con gli uncini che formano l'apparato boccale cefalo-faringeo, la solleva e ne succhia gli umori interni. Caratteristica di questi sirfidi \u00e8 la ricorrenza del mimetismo criptico.\nLe larve afidofaghe hanno un'intensa attivit\u00e0 e una particolare voracit\u00e0: in 1-2 settimane di sviluppo una sola larva preda 400 afidi. Secondo Schneider (1969), le larve di alcune specie diventano pi\u00f9 voraci e intensificano l'attivit\u00e0 predatoria in condizioni di bassa umidit\u00e0 relativa.\nInfine la saprofagia rappresenta il comportamento trofico fondamentale della maggior parte degli Eristalinae, con una notevole variet\u00e0 di comportamenti e habitat. In molti generi l'habitat \u00e8 fondamentalmente terrestre e il substrato di crescita \u00e8 rappresentato dal legno marcescente, dalla lettiera vegetale che si deposita in ambienti pi\u00f9 o meno umidi, dalle deiezioni animali. In altri generi le larve hanno invece un habitat prettamente acquatico, rappresentato, secondo il gruppo sistematico, dall'acqua raccolta nelle cavit\u00e0, dal fondo melmoso dei pantani, dalle acque luride di fosse settiche e fognature, liquami, ecc.\nQuesti due tipi etologici fondamentali hanno sviluppato differenti morfologie, la prima adatta alla vita in un ambiente terrestre, la seconda in ambiente acquatico. Le larve di quest'ultimo tipo, dette comunemente \"vermi a coda di topo\", sono caratterizzate dalla particolare lunghezza del sifone respiratorio, retrattile.\nCiclo.\nCon riferimento alle specie entomofaghe, nei Sirfidi si riscontrano diversi tipi di ciclo biologico che possono essere ricondotti a 3 casi:\nLe specie a ciclo polivoltino sono migratrici e svolgono pi\u00f9 generazioni l'anno. Svernano allo stadio di larva o pupa (es. \"Syrphus\" sp.) oppure di femmina adulta (es. \"Episyrphus\" sp.). In particolare, le specie che svernano allo stadio di adulto hanno una comparsa precoce in primavera e sono efficaci per il controllo delle prime infestazioni di afidi.\nLe specie a ciclo bivoltino svolgono due sole generazioni, una in tarda primavera-inizio estate, l'altra a fine estate-inizio autunno, con una pausa estiva. Lo svernamento ha luogo allo stadio di larva.\nLe specie a ciclo univoltino sono stanziali e svolgono una sola generazione in primavera. La diapausa \u00e8 molto lunga e si protrae dall'estate alla primavera successiva allo stadio di larva.\nEcologia.\nLe interazioni dei Sirfidi con l'ambiente sono di fondamentale importanza ai fini dell'efficacia del controllo naturale delle infestazioni afidiche da parte di questi predatori. In particolari contesti i Sirfidi sono potenzialmente pi\u00f9 efficaci di altri inesorabili predatori di afidi, quali i Coccinellidi e i Crisopidi. Questa superiorit\u00e0 si rivela soprattutto nell'individuazione di colonie infestanti localizzate e, quindi, i Sirfidi si prestano in particolare per combattere le infestazioni afidiche nelle prime fasi.\nSi pu\u00f2 riassumere l'efficacia predatoria dei Sirfidi nelle seguenti caratteristiche:\nA fronte della loro potenziale efficacia, i Sirfidi risentono fortemente dei fenomeni di degradazione ambientale, soprattutto per quanto riguarda il livello di biodiversit\u00e0. Le ragioni di questo fattore di criticit\u00e0 risiedono nella biologia della riproduzione dei Sirfidi. La fecondit\u00e0 delle femmine \u00e8 strettamente condizionata dalla dieta e in particolare dalla componente pollinica. Ne consegue che l'attivit\u00e0 riproduttiva \u00e8 pi\u00f9 intensa laddove esiste un'ampia disponibilit\u00e0 di piante in fiore; le stesse specie migratrici tendono a spostarsi in massa in zone pi\u00f9 adatte alla riproduzione, ossia pi\u00f9 ricche sotto l'aspetto della disponibilit\u00e0 nutritiva degli adulti. Quindi un requisito essenziale affinch\u00e9 ci sia un'intensa ovideposizione nella coltura infestata dagli afidi \u00e8 la disponibilit\u00e0 di piante in fiore nelle strette vicinanze, condizione che spesso non si verifica in ambienti ad agricoltura intensiva. Ne sono un esempio le Drupacee: questi fruttiferi, oltre a produrre fiori poco appetibili per i pronubi, a causa della scarsa produzione di nettare, fioriscono all'inizio dell'attivit\u00e0 vegetativa, mentre le infestazioni afidiche sono intense in postfioritura, durante l'accrescimento primaverile dei germogli. In una localit\u00e0 dove si pratica la frutticoltura intensiva la biodiversit\u00e0 potrebbe drasticamente ridursi con il concorso di diversi fattori contestuali: l'eliminazione sistematica delle piante infestanti, la forte specializzazione colturale a livello comprensoriale, la carenza o assenza di siepi naturali, incolti e altre aree ricoperte da vegetazione spontanea, sono elementi che nel complesso riducono la disponibilit\u00e0 nutritiva per i sirfidi adulti pregiudicandone la presenza. Gli effetti positivi della vegetazione spontanea sull'entomofauna sirfidica negli agrosistemi sono stati dimostrati da diverse indagini sperimentali. Ad esempio, a Bulls (Nuova Zelanda), L\u00f6vey \"et al\". (1993) hanno riscontrato che la presenza di strisce coltivate a \"Phacelia tanacetifolia\" e \"Coriandrum sativum\", ai limiti di appezzamenti coltivati a frumento, in piena fioritura favoriscono la dispersione degli adulti di \"Melanostoma mellinum\" in un raggio di 15 metri all'interno del campo di grano.\nUn altro aspetto etologico ed ecologico di particolare importanza \u00e8 il meccanismo con cui le femmine sono indotte a deporre le uova. Nei Sirfidi si riscontrano due differenti comportamenti:\nI Sirfidi in lotta biologica e integrata.\nSirfidi entomofagi.\nL'impiego dei Sirfidi nella lotta biologica e integrata si basa in generale sullo sfruttamento delle popolazioni naturali, perci\u00f2 l'uso ordinario consiste nel metodo protettivo. Negli ecosistemi sufficientemente tutelati i Sirfidi sono insetti alquanto comuni e possono essere presenti in quantit\u00e0 non trascurabili in termini di numero di specie. In proposito molti lavori di ricerca sui Sirfidi consistono in monitoraggi dell'entomofauna sirfidica con trappole o retini, allo scopo di determinare le specie presenti. Ad esempio, Daccordi (1979) segnal\u00f2 la presenza di ben 33 specie di sirfidi, di cui due terzi entomofagi, in un frutteto in provincia di Verona. Le ricerche dello stesso tipo, condotte soprattutto a partire dagli anni ottanta, hanno permesso la realizzazione di \"checklist\" specifiche, a livello sia nazionale, sia territoriale.\nIl metodo protettivo richiede l'applicazione delle elementari norme di tutela dell'entomofauna utile e della biodiversit\u00e0, perci\u00f2 \u00e8 fondamentale il ricorso a tecniche fitoiatriche a basso impatto e il rispetto, se non la predisposizione, di aree a vegetazione spontanea allo scopo di favorire il mantenimento delle popolazioni naturali. Per i motivi esposti in precedenza, nel caso dei Sirfidi \u00e8 essenziale mantenere la presenza di piante in fioritura in prossimit\u00e0 delle colture da proteggere. A questo scopo \u00e8 anzi consigliato l'apprestamento specifico di bordure di \"Phacelia tanacetifolia\" ai limiti degli appezzamenti coltivati. Il pregio della Facelia, pianta di origine americana, nota soprattutto nel settore dell'Apicoltura, \u00e8 quello di garantire una fioritura piuttosto lunga, da giugno fino all'autunno inoltrato ricorrendo a semine scalari, e di avere un'elevata produzione sia di nettare sia di polline.\nDi particolare importanza \u00e8 anche la ricchezza della cenosi sirfidica: la disponibilit\u00e0 di un alto numero di specie permette di sfruttare le sinergie provenienti da differenti etologie: tipo di ciclo, stimoli ambientali sull'ovideposizione, ecc.\nProve di lotta biologica con il metodo inoculativo e quello inondativo furono condotte gi\u00e0 dagli anni ottanta. In generale lo stadio pi\u00f9 indicato per eseguire i lanci sarebbe quello di femmina feconda, in quanto garantisce la rapida propagazione delle ovideposizioni nei siti specifici di infestazione per\u00f2 l'impiego delle femmine feconde non \u00e8 compatibile con l'applicazione su larga scala a causa delle difficolt\u00e0 oggettive nel sistema di commercializzazione.\nIn Europa, fra le societ\u00e0 che operano nel settore della produzione e commercializzazione di organismi ausiliari, i sirfidi sono allevati e commercializzati solo dall'olandese Koppert limitatamente ad una delle specie pi\u00f9 comuni, l\"Episyrphus balteatus\". Il sirfide \u00e8 commercializzato in confezioni di due cartellini su cui sono affisse le pupe dalle quali si dovrebbe avere lo sfarfallamento di 50 femmine. L'impiego consigliato \u00e8 per lanci inoculativi, a scopo preventivo, e inondativi, a scopo curativo. Nel primo caso sono consigliati 10 interventi a intervalli settimanali, con una densit\u00e0 di lancio di 50 femmine/ha, nel secondo caso 3 lanci a intervalli settimanali con una densit\u00e0 di 100 femmine/ha.\nSirfidi fitofagi.\nL'impiego dei sirfidi fitofagi nel controllo delle piante infestanti \u00e8 un ambito applicativo pi\u00f9 recente e meno noto e fondamentalmente si basa su un singolo caso, quello della \"Cheilosia corydon\". Le larve di questo sirfide, di origine europea, minano gli steli delle giovani piante di alcune specie del genere \"Carduus\", in particolare il cardo rosso e il saettone, e secondariamente del genere \"Cirsium\", manifestando una sostanziale oligofagia. Questi requisiti hanno riscosso l'interesse dei ricercatori del Dipartimento dell'Agricoltura degli Stati Uniti negli anni ottanta, prospettando l'ipotesi di uno sfruttamento per il controllo biologico dei cardi infestanti di origine europea negli USA. Importata alla fine degli anni ottanta da esemplari prelevati nel Lazio, la specie si \u00e8 diffusa e naturalizzata nel corso degli anni novanta in diverse regioni del Nordamerica e si sta rivelando efficace nel contenimento delle invasioni dei cardi selvatici.\nI Sirfidi saprofagi.\nLe larve di molti sirfidi sono saprofaghe e vivono su materiale organico in decomposizione di varia natura. In funzione della natura del substrato, si riscontrano due habitat e relative etologie completamente distinte, perci\u00f2 si suole discernere fra due gruppi funzionali di sirfidi saprofagi. Questa distinzione non ha alcuna attinenza con la tassonomia, anche se esiste uniformit\u00e0 all'interno dei singoli generi:\nI primi sono facilmente riconoscibili per l'habitat e per il marcato sviluppo del sifone respiratorio. Vivono in acque luride e il loro interesse \u00e8 prettamente ecologico, in quanto, facendo parte delle cenosi dei decompositori, svolgono un ruolo nei processi di mineralizzazione dei cicli biogeochimici. Le larve di questi Sirfidi possono rappresentare un rischio sanitario se assunte accidentalmente in cattive condizioni igienico-sanitarie.\nI Sirfidi saprofagi terrestri, oltre a rivestire interesse come organismi decompositori, mostrano una potenziale utilit\u00e0 come indicatori biologici del grado di maturit\u00e0 di un ecosistema. Le larve di questi sirfidi vivono in materiali vegetali in decomposizione (lettiere forestali, legno marcescente, ecc.), soprattutto in ecosistemi forestali ma anche in ambienti antropizzati quali, ad esempio, gli agrosistemi, le oasi ecologiche, i parchi. L'analisi comparata delle componenti sirfidiche, relative all'entomofauna in diversi habitat pi\u00f9 o meno antropizzati, ha messo in evidenza che il numero di specie censite ha una correlazione con il livello di biodiversit\u00e0 degli ambienti considerati. La biodiversit\u00e0 \u00e8 strettamente collegata al grado di maturit\u00e0 di un ecosistema, raggiungendo la sua massima espressione negli ecosistemi allo stadio di climax. Sotto questo aspetto, il censimento delle specie di Sirfidi saprofagi presenti in un ecosistema, pu\u00f2 dare indicazioni sul suo stato di degrado o, al contrario, di evoluzione. Il potenziale ambito di impiego non si limita ai soli ecosistemi forestali, ma pu\u00f2 estendersi anche al monitoraggio di aree protette di altri tipi, di agrosistemi condotti in regime di produzione integrata.\nUn potenziale impiego dei sirfidi saprofagi \u00e8 quello del trattamento di rifiuti organici e dei reflui. La documentazione specifica per i sirfidi \u00e8 scarna e fa capo ai lavori di Lard\u00e9 pubblicati negli anni ottanta sullo smaltimento e il riciclaggio dei sottoprodotti della lavorazione del caff\u00e8. Dalla prima lavorazione del caff\u00e8 si ottiene la polpa di caff\u00e8, un sottoprodotto formato essenzialmente dallo scarto della polpa della drupa, di difficile smaltimento a causa dei notevoli quantitativi prodotti. Questo problema, sentito in particolare nelle regioni di coltivazione del caff\u00e8, \u00e8 oggetto di ricerca finalizzata ad abbattere la carica inquinante di questo sottoprodotto. Le esperienze di Lard\u00e9, condotte fondamentalmente con larve di \"Ornidia obesa\" (Diptera: Syrphidae) e del pi\u00f9 noto \"Hermetia illucens\" (Diptera: Stratiomyidae), hanno messo in evidenza l'utilit\u00e0 dell'impiego del sirfide nel trattamento della polpa. I risultati dell'allevamento consistono nella riduzione della massa organica e della carica inquinante, accompagnata dal riciclaggio delle larve e delle pupe nell'industria delle bioproteine: le dimensioni dei pupari e delle larve e il tenore in proteine, superiore al 40% sul peso secco, sono tali da giustificarne l'impiego, dopo essiccazione, come mangimi ad alto tenore proteico.\nFilogenesi.\nPer l'assenza della sutura frontale, i Sirfidi sono tradizionalmente inseriti nella sezione degli Aschiza, comprendente le famiglie pi\u00f9 primitive dei Cyclorrhapha. Le analisi cladistiche, effettuate sui \"taxa\" dei Brachiceri di rango elevato, concordano sulla stretta relazione fra i Syrphidae e i Pipunculidae, che formano una linea evolutiva distinta sia dagli Schizophora, i Ciclorrafi pi\u00f9 evoluti, sia dagli altri Aschiza (Platypezoidea \"sensu lato\"). Questo aspetto denota, da un lato, la natura parafiletica e, quindi, il carattere artificiale della sezione Aschiza, da un altro la natura monofiletica del clade Pipunculidae + Syrphidae, giustificando perci\u00f2 l'inclusione di queste due famiglie nella superfamiglia dei Syrphoidea. Restano tuttavia delle incertezze sull'esatta posizione in cui si colloca, nel cladogramma dei Cyclorrhapha, il clade Syrphidae + Pipunculidae.\nA prescindere sulle relazioni filogenetiche interne ai Platypezoidea \"sensu lato\", su cui non c'\u00e8 ancora consenso, gli orientamenti pi\u00f9 recenti vedono il clade dei Syrphoidea come linea primitiva di un clade comprendente quello degli Schizophora, che Yeates \"et al.\" definiscono come \"Eumuscomorpha\":\nSistematica.\nLa famiglia dei Sirfidi \u00e8 una delle pi\u00f9 ricche nell'ordine dei Ditteri. Il numero complessivo delle specie conosciute \u00e8 indefinito, in quanto l'elenco \u00e8 soggetto a frequenti aggiornamenti con l'aggiunta di nuove segnalazioni. Secondo fonti differenti, il numero di specie stimato varia da oltre 5000 a 5500 a oltre 6000.\nIncerto \u00e8 anche il numero dei generi. Questa famiglia ha destato storicamente un notevole interesse e ancora oggi sono numerosi i ditterologi che si occupano dei Sirfidi. Questo interesse ha prodotto perci\u00f2 una nutrita letteratura ricca di descrizioni e revisioni. Soprattutto negli ultimi decenni si sono succedute molteplici revisioni che hanno condotto ad uno stato di confusione per la coesistenza di numerose classificazioni discordanti per vari motivi:\nQuest'ultimo aspetto \u00e8 quello che presenta la criticit\u00e0 pi\u00f9 marcata: negli ultimi decenni si \u00e8 sviluppata la tendenza a raccogliere generi affini come sottogeneri di un unico \"taxon\", soprattutto sulla base di analisi cladistiche in stato di continua rielaborazione. Perci\u00f2 le proposte di revisione, per quanto autorevoli, non sempre sono accolte nella pubblicazione delle banche dati e dei cataloghi, che spesso fanno riferimento a nomenclature storicamente riconosciute ma probabilmente obsolete. Thompson (2005) indica in 293 il numero di generi. Questo dato, basato sulla nomenclatura adottata fino agli anni settanta \u00e8 in evidente contrasto con i lavori a cui lo stesso Thompson ha preso parte: nel secondo volume del \"Manual of Nearctic Diptera\" (1987), Vockeroth &amp; Thompson indicano 180 generi e, nel terzo volume del \"Manual of Palearctic Diptera\" (1998), Thompson &amp; Rotheray indicano 188 generi. Il BioSystematic Database of World Diptera, mantenuto da Thompson \"et al.\" e aggiornato con l'adozione dello spostamento di numerosi generi storici al rango di sottogenere, supporta le impostazioni, in materia di nomenclatura, riportate nei due manuali del 1987 e del 1998, poich\u00e9 sarebbero circa 200 i nomi dei generi ritenuti validi.\nAnalogamente incerta e confusa \u00e8 la suddivisione tassonomica nei \"taxa\" intermedi fra quello di famiglia e quello di generi. Mentre c'\u00e8 una sostanziale omogeneit\u00e0, in letteratura, nella suddivisione in sottofamiglie, a prescindere dalle sinonimie, gli schemi di suddivisione in trib\u00f9 e sottotrib\u00f9 sono alquanto variegati, sia per le molteplici sinonimie sia per gli accorpamenti di \"taxa\" o gli scorpori. L'attuale orientamento \u00e8 quello di mantenere uno stato di provvisoriet\u00e0 in attesa degli sviluppi dell'analisi cladistica: la classificazione tradizionale si basa fondamentalmente sulla morfologia degli adulti anche nelle analisi cladistiche, ma recenti lavori, che stanno approfondendo le relazioni filogenetiche basate sui caratteri larvali, stanno conducendo a schemi tassonomici nettamente differenti da quelli tradizionali. In particolare, l'analisi dei caratteri larvali porterebbe alla conclusione che il genere \"Volucella\" \u00e8 polifiletico e questa condizione, unitamente ad altre, stravolgerebbe l'attuale schema di classificazione rendendolo obsoleto. Allo stato attuale, la tassonomia dei Sirfidi si basa fondamentalmente sullo schema definito da Thompson &amp; Rotheray nel \"Manual of Palearctic Diptera\" (1998), ma gli Autori ribadiscono la provvisoriet\u00e0 di questa suddivisione, in attesa di una generale ed esaustiva revisione che riassuma, nel complesso, sia i caratteri degli adulti sia quelli delle larve.\nPrescindendo dalle suddette considerazioni, la suddivisione di Thompson &amp; Rotheray si articola in tre sottofamiglie e 14 trib\u00f9, di cui 10 nella sottofamiglia degli Eristalinae e quattro nella sottofamiglia dei Syrphinae. I Microdontinae sono invece formati da un unico raggruppamento di generi, non considerato come trib\u00f9.\nLo schema precedente diverge in modo sostanziale da alcuni schemi che sono ampiamente ricorrenti, come succede ad esempio per i Milesiini, spesso scorporati in due trib\u00f9 distinte (Milesiini \"sensu stricto\" e Xylotini) o l'uso del sinonimo Merodontini in luogo di Eumerini.\nFossili.\nLa famiglia \u00e8 ampiamente rappresentata nei reperti fossili del Cenozoico dall'Eocene al Miocene, con oltre 80 specie descritte. A questi si aggiungono inoltre altri reperti fossili non determinati risalenti al Cenozoico (Eocene e Miocene) e al Cretaceo. In ogni modo, nessun fossile classificato risale al Cretaceo.\nQuasi un terzo delle specie determinate sono attribuite a generi esistenti e non si rilevano sostanziali differenze morfologiche fra i fossili e le specie viventi. Le restanti specie sono attribuite a generi estinti, ma la classificazione \u00e8 ritenuta, nella maggior parte dei casi, obsoleta: una parte sostanziale della documentazione sui generi estinti si deve ai lavori di Hull negli anni quaranta, con classificazioni basate su criteri ormai superati, perci\u00f2 gran parte della classificazione dei generi estinti resta indeterminata e necessita di una sostanziale revisione.\nDistribuzione.\nLa famiglia dei Sirfidi \u00e8 cosmopolita. \u00c8 presente in quasi tutte le regioni del pianeta, fatta eccezione per le regioni desertiche del Vecchio Continente, l'Antartide e le isole prossime al continente antartico. La distribuzione vede una particolare concentrazione nell'emisfero boreale, dove l'areale si estende fino alle latitudini pi\u00f9 estreme. Almeno dieci sono i generi cosmopoliti e ad ampia distribuzione: \"Allograpta\", \"Ceriana\", \"Eristalinus\", \"Eristalis\", \"Eumerus\", \"Eupeodes\", \"Microdon\", \"Milesia\", \"Syritta\" e \"Xanthandrus\". Altri undici generi hanno un'ampia distribuzione e sono assenti o non segnalati solo in una regione: \"Chrysotoxum\", \"Mallota\", \"Myolepta\", \"Syrphus\", e \"Rhingia\" mancano solo nell'Australasia, \"Melanostoma\", \"Merodon\" \"Paragus\", \"Sphaerosphoria\" e \"Xylota\" nell'ecozona neotropicale, \"Platycheirus\" nell'ecozona afrotropicale.\nSecondo il catalogo di Fauna Europaea, in Europa sono presenti circa 830 specie ripartite fra 91 generi. La nomenclatura adottata dalla banca dati, tuttavia, tratta al rango di genere anche i sottogeneri. Adottando quella del BioSystematic Database of World Diptera, il numero di generi europei si riduce a 76, comprendendo 14 sottogeneri e un sinonimo minore.\nNel complesso, il catalogo dei Sirfidi europei, in base alla classificazione di Thompson &amp; Rotheray, \u00e8 riassunto nella seguente tabella:\nIn Italia, come in molte altre regioni, il numero di Sirfidi si arricchisce di anno in anno con la descrizione di nuove specie. Una lista della fauna italiana del 1995 segnalava la presenza in Italia di circa 440 specie e il numero di specie segnalate \u00e8 salito a circa 500."}
{"id": "1812317", "revid": "192549", "url": "https://it.wikipedia.org/wiki?curid=1812317", "title": "Valvassori", "text": ""}
{"id": "1812318", "revid": "1993636", "url": "https://it.wikipedia.org/wiki?curid=1812318", "title": "Firmano", "text": "Il firmano \u00e8 un decreto reale o una disposizione emanata dal sovrano in alcuni stati islamici storici, come \nl'Impero Ottomano, l'Impero Moghul e l'Iran sotto lo sci\u00e0 Mohammad Reza Pahlavi. \nLa parola deriva dal persiano \"farm\u00e2n\" (\u0641\u0631\u0645\u0627\u0646) che significa appunto \"decreto\" o \"ordine\". \nIn turco \u00e8 chiamato \"ferman\".\nI firmani nell'Impero Ottomano.\nNell'Impero ottomano, il Sultano deriva la sua autorit\u00e0 dal suo ruolo di esecutore della Shari'a, ma la Shar\u012b\u02bfa non copre tutti gli aspetti della vita sociale e politica ottomana. \nPertanto, al fine di disciplinare i rapporti, lo status, i compiti e l'abbigliamento dell'aristocrazia e dei sottoposti, il Sultano ebbe il potere di emanare i firmani.\nI firmani furono raccolti in codici detti \"kanun\", che erano una forma di legislazione laica e amministrativa, considerata una valida estensione della legge religiosa risultante dal diritto del sovrano di amministrare la giustizia per la comunit\u00e0.\nAltri firmani.\nUno dei pi\u00f9 importanti firmani che regolano i rapporti tra cristiani e musulmani \u00e8 un documento conservato presso il Monastero greco-ortodosso di Santa Caterina sulla penisola del Sinai in Egitto. Il documento istituisce l'autonoma Chiesa ortodossa del Monte Sinai. \nIl firmano, sottoscritto dal sultano Maometto II (1432-1481), chiede ai musulmani di non distruggere il monastero perch\u00e9 abitato da uomini timorati di Dio.\nAi nostri giorni vi \u00e8 un'area protetta attorno al monastero, amministrata dal governo egiziano; all'interno vivono circa venti monaci, per la maggior parte greci."}
{"id": "1812319", "revid": "167080", "url": "https://it.wikipedia.org/wiki?curid=1812319", "title": "Guaimaro V", "text": ""}
{"id": "1812321", "revid": "167080", "url": "https://it.wikipedia.org/wiki?curid=1812321", "title": "Guaimario V", "text": ""}
{"id": "1812325", "revid": "167080", "url": "https://it.wikipedia.org/wiki?curid=1812325", "title": "Papa Nicol\u00f2 V", "text": ""}
{"id": "1812327", "revid": "161374", "url": "https://it.wikipedia.org/wiki?curid=1812327", "title": "Badia di Cava dei Tirreni", "text": ""}
{"id": "1812329", "revid": "674368", "url": "https://it.wikipedia.org/wiki?curid=1812329", "title": "SI Solo Calcio", "text": ""}
{"id": "1812331", "revid": "161374", "url": "https://it.wikipedia.org/wiki?curid=1812331", "title": "Badia di Cava de' Tirreni", "text": ""}
{"id": "1812337", "revid": "287204", "url": "https://it.wikipedia.org/wiki?curid=1812337", "title": "Luigi III d\u2019Angi\u00f2", "text": ""}
{"id": "1812339", "revid": "287204", "url": "https://it.wikipedia.org/wiki?curid=1812339", "title": "Renato d\u2019Angi\u00f2", "text": ""}
{"id": "1812340", "revid": "287204", "url": "https://it.wikipedia.org/wiki?curid=1812340", "title": "Alfonso V d\u2019Aragona", "text": ""}
{"id": "1812354", "revid": "729019", "url": "https://it.wikipedia.org/wiki?curid=1812354", "title": "Bodum", "text": "Bodum \u00e8 un marchio danese creato nel 1944 da Peter Bodum e specializzato nella produzione di oggetti di \"design\" per il caff\u00e8, il t\u00e8, la cucina e la casa, L'azienda impiega pi\u00f9 di 550 addetti, ha la sua sede principale in Svizzera, ma ha fabbriche e uffici commerciali all'estero (i negozi Bodum nel mondo sono pi\u00f9 di 70). Una delle prime fabbriche della Bodum \u00e8 la Nissen, specializzata nella lavorazione degli oggetti di legno (in particolare faggio).\nL'azienda \u00e8 fra le prime ad aver prodotto e commercializzato le caffettiere a pistone \"French press\" (caffettiera a stantuffo) e ne ha venduto nel mondo pi\u00f9 di 150 milioni di pezzi. Inoltre ha inventato teiere con sistema a pressa in cui il t\u00e8 viene messo nel filtro a pressa, la pressa a fine corsa spinge il t\u00e8 nella parte pi\u00f9 bassa del filtro in modo che non venga pi\u00f9 a contatto con l'acqua, si ha cos\u00ec la possibilit\u00e0 di decidere l'intensit\u00e0 del t\u00e8 o degli infusi, separandoli dal contatto con l'acqua.\nAlcuni prodotti Bodum hanno vinto premi di \"design\" internazionale tra cui il Materialica Design Award, l'International iF product design award e il Red Dot Design Award; \u00e8 stata premiata anche per bicchieri termici a doppia parete, in vetro borosilicato, che hanno una doppia parete che consente ai liquidi all'interno di mantenere la temperatura a lungo.\nCaffettiere ed altri oggetti BODUM sono esposti in musei d'arte moderna come il MOMA di New York e il Louisiana Mouseum of Modern Art."}
{"id": "1812357", "revid": "767487", "url": "https://it.wikipedia.org/wiki?curid=1812357", "title": "Salvatore Perrucci", "text": "Carriera.\nCentrocampista di contenimento dotato di grande agonismo, crebbe nel Taranto, squadra della sua citt\u00e0, con cui disput\u00f2 ben nove stagioni consecutive tra seconda e terza serie. Pass\u00f2 quindi all'Atalanta in Serie B, con cui conquist\u00f2 la promozione in Serie A, categoria in cui rimase fino all'interruzione dei campionati per lo scoppio della Seconda guerra mondiale. A Bergamo si fece apprezzare dagli allenatori per la disponibilit\u00e0 e l'abnegazione alla causa.\nAl termine del conflitto scese nelle serie minori con la Gallaratese ed altre societ\u00e0 dilettantistiche pugliesi."}
{"id": "1812359", "revid": "123924871", "url": "https://it.wikipedia.org/wiki?curid=1812359", "title": "Nessuna via d'uscita (romanzo)", "text": "Nessuna via d'uscita (titolo originale \"Like Love\"), uscito nel 1962, \u00e8 il sedicesimo romanzo di Ed McBain della serie dedicata alle storie dell'87\u00ba Distretto, un distretto di polizia di Isola, immaginaria metropoli statunitense. Il romanzo \u00e8 stato pubblicato pi\u00f9 volte in Italia, sia nella collana Il Giallo Mondadori n.842 del 1965, sia negli Oscar Mondadori. \u00c8 il numero 332 della serie I Classici del Giallo Mondadori.\nTrama.\nCotton e Meyer, due agenti dell'87\u00ba distretto, si trovano a dover convincere una giovane ragazza a non buttarsi dal 12\u00ba piano, falliscono nel loro intento e la ragazza si getta nel vuoto. Dopo qualche giorno vengono chiamati a investigare su un caso di suicidio. Due giovani si erano uccisi con una fuga di gas. Tutto faceva credere ad un suicidio, ma le indagini dimostrano un'incongruenza tra il gesto dei due giovani e ci\u00f2 che era noto a chi li conosceva."}
{"id": "1812364", "revid": "122908264", "url": "https://it.wikipedia.org/wiki?curid=1812364", "title": "Chiesa di Santa Maria del Casale", "text": "La chiesa di Santa Maria del Casale \u00e8 una costruzione romanico-gotica sita 2 chilometri a nord di Brindisi, nei pressi del quartiere Casale, sulla strada per l'aeroporto.\nVicende storiche.\nFu eretta allo scadere del XIII secolo sul luogo dove esisteva una cappella che custodiva un'icona mariana legata ad una pia tradizione a san Francesco d'Assisi che, di ritorno dalla Terra santa, avrebbe qui pregato. Si narra infatti che questi avrebbe passato la notte nel Casale e in un'edicola si trovava un'icona della Madonna, che per\u00f2 era coperta da una ragnatela come un velo. Cos\u00ec San Francesco chiese di liberare l'icona al ragno, che acconsent\u00ec subito. Fu donata nel 1300 dal re Carlo II all'arcivescovo Pandone. Il luogo dove sorgeva la chiesa della Madonna del Casale era solitario e ameno e gli arcivescovi di Brindisi vi costruirono la loro dimora estiva.\nDal maggio 1310 la chiesa e i locali annessi furono utilizzati come \"cancelleria\" del processo contro i Templari del Regno di Sicilia. In quella occasione, il tribunale composto dall'arcivescovo brindisino Bartolomeo da Capua, dal canonico romano di Santa Maria Maggiore Jacopo Carapelle, dai francesi Arnolfo Bataylle e Berengario di Olargiis, insieme al canonico Nicola il Mercatore, condannarono in contumacia i cavalieri assenti.\nNel 1322 Filippo d'Angi\u00f2, principe di Taranto e la moglie Caterina vi eressero la cappella di Santa Caterina.\nIl 26 aprile 1568 l'arcivescovo Giovanni Carlo Bovio cedette la chiesa, il terreno e gli edifici attigui ai Frati Minori Osservanti, che vi fondarono il convento. Nel 1598 vi subentrarono i Riformati che conclusero i lavori di costruzione del convento tra il 1635 e il 1638.\nLa chiesa nel 1811 fu soppressa dal governo murattiano e fu usata come caserma. I Francescani vi tornarono nel 1824 e cercarono di riparare i gravissimi danni.\nSanta Maria del Casale \u00e8 Monumento nazionale dal 1875.\nL'edificio \u00e8 stato recentemente restaurato dai missionari della Consolata di Torino, stabilitisi nell'annesso convento cinquecentesco, del quale \u00e8 visibile il chiostro.\nStruttura.\nCaratteristica per il notevole gusto cromatico \u00e8 la facciata a fasce di disegni ornamentali di pietre a due colori; \u00e8 spartita, come i fianchi, da esili lesene tristili, congiunte da cornici in basso e dall'archeggiatura cieca in alto, a scala lungo il timpano della facciata e ad archi trilobi sui fianchi e nella parte absidale. Sul portale un originale protiro pensile, aperto davanti con un arco trilobo, ripete lo schema architettonico della facciata; al di sopra si apre una grande finestra ogivale.\nInternamente \u00e8 a croce latina a una navata con tetto a capriate e volta a crociera sull'abside.\nVi si conserva una colonna in marmo pario sovrastata da una croce che si ritiene essere quella dell'Osanna (IX secolo).\nLe pareti sono in gran parte coperte di affreschi del XIV secolo, di forme ancora bizantine ma con qualche apporto lineare gotico. Sulla parete d'ingresso, il Giudizio universale, grandioso affresco distribuito in quattro scomparti, firmato da Rinaldo da Taranto, interessante anche per l'iconografia: \u00e8 riferibile ai primi decenni del XIV secolo.\nSulla parete sinistra: \"Annunciazione\", \"Albero della Croce\" di mirabile fattura, \"Madonna tra i cavalieri\" (col committente Nicola Della Marra, datato 1388) e \"Madonna col Bambino\" (commissionata da Gaucerio nel 1366).\nSulla parete destra: \"Annunciazione\", \"Cristo in trono\" e \"Madonna col Bambino\" (col committente Leonardo I Tocco, 1363 circa).\nNei transetti: \"Crocifissione\", \"San Caterina e storie della sua vita\", \"Sant'Erasmo di Gaeta\" e \"Santa Maria Maddalena\".\nNel presbiterio: \"Lavanda dei Piedi\", \"Ultima Cena\" e \"Ospitalit\u00e0 di Sara e Abramo\"; \"Deposizione dalla Croce\", \"Deposizione nella tomba\" e \"Marie al Sepolcro\"; \"Pentecoste\" e \"Annunciazione\"; nell'abside, \"Cristo in trono fra Angeli\".\nIn sagrestia tela con la \"Nativit\u00e0 di Maria\", dipinta da Giampiero Zullo nel 1617. La riscoperta delle preziose pitture avvenne alla fine dell'Ottocento e comunicata da Cosimo De Giorgi sulla rivista fiorentina \"Arte e Storia\"."}
{"id": "1812366", "revid": "1305772", "url": "https://it.wikipedia.org/wiki?curid=1812366", "title": "Refa'i Ahmed Taha", "text": "Biografia.\n\u00c8 stato uno dei leader del movimento fondamentalista di matrice islamica noto come \"al-Jama'a al-Islamiyya\", succeduto allo \"Sceicco cieco\" \u02bfOmar \u02bfAbd al-Rahman a capo dell'organizzazione terroristica egiziana dopo che questi era stato arrestato nel 1993 e condannato all'ergastolo nel 1995.\nLa lista di persone ricercate predisposta dal Dipartimento di Stato al Tesoro statunitense indica come sua data di nascita il 24 giugno 1954, e indica altre sue identit\u00e0 di copertura, tra cui \u02bfIss\u0101m \u02bfAl\u012b Muhammad \u02bfAbd All\u0101h (). \u00c8 imputato, assieme ad altri 21 militanti di al-Q\u0101\u2018ida e di gruppi affiliati a tale organizzazione, di aver svolto un qualche ruolo negli attentati dinamitardi che nel 1998 colpirono alcune ambasciate statunitensi in Africa.\nAi primi del 1998, Taha fu una delle cinque persone che firmarono \u2013 o che si pensa abbiano firmato \u2013 una cosiddetta fatw\u0101 in cui si minacciavano gli Stati Uniti e Israele e i loro cittadini. Fra gli altri firmatari figurerebbero Osama bin Laden e Ayman al-Zawahiri Nel 2000, Taha apparve in un video insieme a bin Laden e al-Zawahiri, in cui si minacciavano violenze a seguito dell'imprigionamento di \u02bfOmar \u02bfAbd al-Rahman.\nRefa\u02bfi Ahmed Taha \u00e8 stato anche ricercato dalle autorit\u00e0 del suo Paese, in cui era stato condannato a morte nel 1999 nell'ambito di un'inchiesta sul caso dei cosiddetti reduci dell'Albania\nNell'ottobre del 2001 Taha \u00e8 stato arrestato all'aeroporto di Damasco (dopo essere sparito dopo gli Attentati dell'11 settembre 2001) e discretamente istradato in Egitto. Al-Q\u0101\u02bfida ha rivelato nel 2006 che egli era ancora vivo in prigione ma la notizia non ha ricevuto conferme ufficiali.\n\u00c8 stato ucciso intorno al 5 aprile 2016 nel corso di un attacco aereo statunitense condotto con drone nella cittadina di Idlib in Siria dove stava lavorando con Jabhat al-Nusra, l'ala siriana di Al-Qaeda. Secondo il \"Washington Post\", aveva attraversato il confine siriano dalla Tirchia solo cinque giorni prima."}
{"id": "1812367", "revid": "228587", "url": "https://it.wikipedia.org/wiki?curid=1812367", "title": "Sibilla di Lusignano", "text": "Divenne regina della Piccola armenia per matrimonio.\nBiografia.\nInfanzia.\nEra la figlia di Amalrico II di Gerusalemme e della sua seconda moglie, Isabella di Gerusalemme.\nMatrimonio.\nFu la seconda moglie di Leone primo re della Piccola armenia, che spos\u00f2 nel 1210, ebbero una figlia, Isabella d'Armenia.\nEsilio e morte.\nDopo la morte del marito Sibilla fu esiliata. Sulla sua data di morte gli storici sono in disaccordo, c'\u00e8 infatto chi crede sia morta nel 1230 circa e chi nel 1252.\nDiscendenza.\nSibilla e Leone II d'Armenia ebbero una figlia:"}
{"id": "1812368", "revid": "599013", "url": "https://it.wikipedia.org/wiki?curid=1812368", "title": "Gabriel Urdaneta", "text": ""}
{"id": "1812369", "revid": "62748", "url": "https://it.wikipedia.org/wiki?curid=1812369", "title": "Bella Swan", "text": ""}
{"id": "1812370", "revid": "1429175", "url": "https://it.wikipedia.org/wiki?curid=1812370", "title": "Convulsione", "text": "La convulsione \u00e8 una violenta contrazione involontaria di alcuni muscoli volontari. Non provocano alcuna conseguenza permanente, nel caso ad esempio del risveglio da un'anestesia totale sono una conseguenza normale.\nAlcune cause delle convulsioni sono: infezioni virali, tumori, emorragie cerebrali, tossiemie (come l'uremia o avvelenamento da piombo o cocaina), disturbi del metabolismo (come l'ipoglicemia), alcolismo acuto o cronico, l'assunzione di droghe (come la Benzilpiperazina). L'epilessia \u00e8 una patologia cronica caratterizzata in molte sue forme da episodi convulsivi ricorrenti, in assenza di altre possibili cause predisponenti alle convulsioni.\nAlcuni farmaci anticonvulsivanti sono: diazepam, fenobarbitale e fenitoina. Comunque \u00e8 necessario consultare immediatamente un medico, prima di somministrare qualunque farmaco o prodotto al soggetto, per evitare danni irrimediabili.\nCaratteristiche.\nNei casi di convulsioni, il soggetto innanzitutto perde conoscenza, e, di conseguenza, cade al suolo. I muscoli si muovono in modo improvviso e non controllato. La persona pu\u00f2 perdere temporaneamente il controllo dello sfintere anale e di quello vescicale.\nUn soggetto affetto da un attacco di convulsioni pu\u00f2 presentare rotazione degli occhi verso l'alto o lateralmente, la fuoriuscita di saliva dalla bocca e l'irrigidimento dei muscoli mandibolari, con il digrignamento dei denti, vomito e/o diarrea. Presenta difficolt\u00e0 a svegliarsi e mal d'orecchie.\nIl soggetto pu\u00f2 presentare respirazione difficoltosa o con interruzioni temporanee seguite da atti respiratori rumorosi. Pu\u00f2 eventualmente apparire cianotico.\nAssistenza.\n\"Iniziale\".\nPer ridurre o annullare l'impatto con il terreno, \u00e8 opportuno cercare di afferrare la persona mentre cade, se possibile, e deporla a terra.\n\"Durante le convulsioni\".\nNon bisogna bloccare la persona nel tentativo di ostacolare i movimenti. Lasciare che l'episodio faccia il suo corso. Cercare di trattenere od ostacolare il soggetto pu\u00f2 essere causa di fratture o strappi muscolari.\nAllontanare gli oggetti appuntiti o spigolosi con i quali il soggetto potrebbe ferirsi; spostare il soggetto stesso, se \u00e8 in vicinanza di scale, porte a vetri o altri pericoli.\nContrariamente a quanto molti credono, non si deve inserire all'interno della bocca del soggetto alcun oggetto (un cucchiaio o un fazzoletto), neanche per cercare di separare i denti o per evitare che si morda la lingua.\nAllentare gli indumenti stretti. Contrariamente a quanto alcuni ritengono, dare da bere al soggetto o gettargli acqua fredda in faccia non fermano la crisi, anzi possono procurargli soffocamento.\nNon si deve, quindi in alcun modo, interferire con l'evento.\n\"Successiva alle convulsioni\".\nUna volta che le convulsioni sono terminate, per proteggere la persona dal pericolo di soffocamento dovuto a saliva o vomito, \u00e8 opportuno porla in posizione laterale di sicurezza. Non allarmarsi se la persona si sente confusa, avverte torpore o si addormenta. Non cercare di fargli riprendere coscienza schiaffeggiandolo o scuotendolo."}
{"id": "1812375", "revid": "767487", "url": "https://it.wikipedia.org/wiki?curid=1812375", "title": "Benedetto Stella", "text": "Carriera.\nCrebbe nella Trevigliese, con cui conquist\u00f2 una promozione in Prima Divisione per poi passare alla Pro Patria, in Serie A. Con i bustocchi disput\u00f2 due stagioni al termine delle quali si trasferisce al Milan. Dopo un biennio con i rossoneri pass\u00f2 al Catania, in Serie B, e dopo un anno ritorn\u00f2 in Serie A con la Fiorentina prima e poi in prestito alla Lazio. Rientrato a Firenze, fu ceduto definitivamente e si trasfer\u00ec alla .\nVest\u00ec ancora le maglie di Liguria e Atalanta.\nAllen\u00f2 successivamente il ."}
{"id": "1812378", "revid": "547034", "url": "https://it.wikipedia.org/wiki?curid=1812378", "title": "Jan Niecis\u0142aw Baudouin de Courtenay", "text": "\u00c8 famoso per la sua teoria del fonema e dell'alternanza fonologica. Rispetto alla linguistica ottocentesca Baudouin distinse due tipi di studio: quello antropo-fonico, ovvero lo studio dei suoni dal punto di vista fisico e fisiologico (che oggi chiameremmo fonetica) e quello fonetico in senso stretto, ovvero lo studio dei suoni in rapporto col senso della parola (che oggi chiameremmo fonologia).\nBiografia.\nDedic\u00f2 la sua attenzione al dialetto resiano ed ai dialetti slavi del Torre (Italia), raccogliendo importantissimi materiali dialettologici negli anni 1873-1901, consegnati gi\u00e0 nel 1902 alla Biblioteca Accademica Imperiale delle Scienze di San Pietroburgo: \"Materialy dlja ju\u017enoslavjanskoj dialektologiji i etnografiji\" (1895). In questo libro dedic\u00f2 16 pagine a Monteaperta (\"Vi\u0161k\u00f2r\u0161a\") scritte durante il suo soggiorno del 1873 e 1901 a Monteaperta. Fu amico di Paolo e Giovanni Pascolo di Monteaperta (P\u00e0uli e \u017dwan Pascolo-S\u00f2wt): \"Per i N\u00b0 273-295, ..., sono debitore a Ivan Pascolo detto Sout, (\u017dwan Pascolo-S\u00f2wt), di anni 65, di Monteaperta inferiore\".\nFu docente in diverse universit\u00e0 della Russia imperiale: Universit\u00e0 di Kazan (1874-1883), Universit\u00e0 di Tartu in (1883-1893), Universit\u00e0 di Cracovia (1893-1899) ed Universit\u00e0 di San Pietroburgo (1900-1918), dove era conosciuto col nome di Ivan Aleksandrovitch Baudouin de Courtenay (\u0418\u0432\u0430\u043d \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0411\u043e\u0434\u0443\u044d\u043d \u0434\u0435 \u041a\u0443\u0440\u0442\u0435\u043d\u044d). Tra il 1919 e il 1929 fu invece professore a Varsavia, dopo l'indipendenza della Polonia. \nSua figlia Cezaria Anna segu\u00ec in parte le sue orme in ambito linguistico.\nMor\u00ec il 3 novembre 1929 a Varsavia (Polonia)."}
{"id": "1812380", "revid": "309289", "url": "https://it.wikipedia.org/wiki?curid=1812380", "title": "Nazym", "text": "Il Nazym () \u00e8 un fiume della Russia siberiana nordoccidentale, affluente di destra dell'Ob'. Scorre nel Chanty-Mansijskij rajon del Circondario autonomo degli Chanty-Mansi-Jugra che fa parte dell'oblast' di Tjumen'.\nDescrizione.\nIl fiume scorre da una palude sul bordo occidentale degli Uvali siberiani, ad un'altitudine di 121\u00a0m s.l.m. Scorre in direzione prevalentemente meridionale e per pi\u00f9 di 100\u00a0km parallelamente all'Ob ad una distanza di 25\u201330\u00a0km dal suo canale, ma nella direzione opposta. Poco prima della foce attraversa il lago Narimanovskij Sor (\u041d\u0430\u0440\u0438\u043c\u0430\u043d\u043e\u0432\u0441\u043a\u0438\u0439 \u0421\u043e\u0440). Incontra l'Ob' al villaggio di Priobskoe (\u041f\u0440\u0438\u043e\u0431\u0441\u043a\u043e\u0435), 15\u00a0km a monte della confluenza con l'Irty\u0161, a nord della citt\u00e0 di Chanty-Mansijsk.\nLa lunghezza del Nazym \u00e8 di 422\u00a0km. L'area del suo bacino \u00e8 di 15\u00a0200\u00a0km\u00b2. La sua portata media, a 149\u00a0km dalla foce, all'altezza dell'insediamento di Ver\u0161ina (\u0412\u0435\u0440\u0448\u0438\u043d\u0430), \u00e8 di 58,89\u00a0m\u00b3/s.\nIl fiume scorre in una taiga paludosa. Nel segmento sud-orientale, un'area collinare con altezze di 120\u2013160\u00a0m limitano il bacino destro del Nazym e lo separano dal bacino dell'Ob'. In questa sezione il Nazym non ha affluenti evidenti, la sua riva destra \u00e8 alta e ripida, ricoperta di foresta mentre quella sinistra \u00e8 paludosa e piatta.\nI suoi principali affluenti, da sinistra, sono: It'jach (\u0418\u0442\u044c\u044f\u0445) e Nens\"jugan (\u041d\u0435\u043d\u0441\u044a\u044e\u0433\u0430\u043d); da destra: Tat'jugan (\u0422\u0430\u0442\u044c\u044e\u0433\u0430\u043d). Il fiume \u00e8 gelato da ottobre sino alla fine di aprile - maggio.\nIl Nazym \u00e8 navigabile per 42\u00a0km dalla foce, fino al villaggio di Ky\u0161ik (\u041a\u044b\u0448\u0438\u043a), unico insediamento permanente chanti sul fiume (con circa 800 abitanti). A Ky\u0161ik c'\u00e8 un museo etnografico dei chanti. Non ci sono strade nelle vicinanze del fiume."}
{"id": "1812381", "revid": "767487", "url": "https://it.wikipedia.org/wiki?curid=1812381", "title": "Forma normale congiuntiva", "text": "Nella logica booleana, una formula \u00e8 in forma normale congiuntiva o congiunta (FNC), indicata anche come CNF (acronimo di \"Conjunctive Normal Form\") se \u00e8 una congiunzione di clausole, dove le clausole sono una disgiunzione di letterali. Una formula in CNF ha quindi la seguente struttura:\nformula_1\nformula_2 : Numero di clausole.\nformula_3 : Numero di letterali della clausola i-esima.\nformula_4 : \u00c8 il k-esimo letterale della i-esima clausola. Un letterale pu\u00f2 essere una variabile booleana (cio\u00e8 che pu\u00f2 valere solo 0 o 1, vero o falso) o la negazione di una variabile.\nUna funzione booleana \u00e8 una funzione che ha in ingresso diversi valori booleani (cio\u00e8 vero/falso oppure 1/0) e come risultato ha un valore booleano. Per ogni funzione booleana, esiste una formula in forma normale congiuntiva che produce come risultato gli stessi valori.\nEsempi.\nLe seguenti formule sono in CNF:\nL'ultima formula ha due clausole, entrambe con un solo letterale.\nDa notare che formule come l'ultima, ossia del tipo formula_10 (o similmente formula_11) dove formula_12 sono letterali, sono da considerarsi simultaneamente DNF e CNF."}
{"id": "1812385", "revid": "599013", "url": "https://it.wikipedia.org/wiki?curid=1812385", "title": "Ruberth Mor\u00e1n", "text": ""}
{"id": "1812392", "revid": "240491", "url": "https://it.wikipedia.org/wiki?curid=1812392", "title": "G\u00e9rard Mulliez", "text": "La sua giovent\u00f9.\nFiglio di G\u00e9rard Mulliez, dirigente nell'impresa tessile di famiglia Phildar, comincia i suoi studi presso il liceo Notre Dame des Dunes a Dunkerque. Da l\u00ec prosegue gli studi presso il collegio Jean-XXIII (ora collegio Saint-R\u00e9mi) di Roubaix, per poi continuare gli studi al Mayfield College in Inghilterra e completare la sua formazione presso l'Istituto tecnico di Roubaix. Nel 1954, entra nell'impresa familiare come caporeparto, fino al 1956, per diventare poi responsabile della produzione e infine direttore.\nLa fondazione di Auchan.\nAlla fine degli anni 1950, parte per gli Stati Uniti per assistere ai seminari di Bernardo Trujillo sulle nuove formule commerciali che stanno prendendo piede in America settentrionale. Ispirandosi al modello Carrefour e del suo fondatore Marcel Fournier, G\u00e9rard Mulliez apre nel 1961 a Roubaix il suo primo supermercato in una vecchia fabbrica del gruppo Phildar, situata nella zona degli \u00abHauts Champs\u00bb in italiano \"Campi Alti\". Dalla crasi di queste 2 parole nasce l'origine del nome Auchan e del suo simbolo, l'uccellino campestre.\nVisti gli inizi difficili ed i risultati poco incoraggianti, G\u00e9rard Mulliez decide di consigliarsi con \u00c9douard Leclerc, (fondatore dei supermercati E.Leclerc) e scopre che \u00e8 meglio vendere 100 piccoli prodotti con un margine di un centesimo, piuttosto che 10 con 10 centesimi di margine. Da quel momento parte con la politica del \"mai pi\u00f9 caro del meno caro\" applicando questo principio con successo, soprattutto agli alcolici e al whisky, di cui rompe il monopolio dei prezzi. Da quel momento Auchan diventa il supermercato preferito dai consumatori di Roubaix.\nL'associazione familiare Mulliez.\nDopo il primo successo, seguono altre aperture nel nord della Francia e sulla spinta della rinnovata fiducia, G\u00e9rard Mulliez coinvolge la sua famiglia creando \"L'associazione familiare Mulliez\" (AFM), di cui prende le redini. L'associazione acquisisce le quote di maggioranza di Auchan e delle societ\u00e0 create dai membri della famiglia. Quest'autofinanziamento permette ad Auchan di diffondersi capillarmente sul territorio nazionale a partire dal 1971, e in campo internazionale dal 1981.\nAttraverso l'AFM la famiglia esercita il controllo sulle seguenti societ\u00e0: \nA partire dal 1977 crea \"L'azionariato dei collaboratori di Auchan\", con la concessione di azioni della societ\u00e0 al personale.\nG\u00e9rard Mulliez ha guidato la presidenza del consiglio d'amministrazione del gruppo Auchan fino al 1996 prima di prendere quella di consiglio di sorveglianza. Nel 2001, fa votare il passaggio dai 70 ai 75 anni come et\u00e0 limite dei membri del consiglio di sorveglianza, preparando cos\u00ec la sua successione. Il 6 giugno 2006 lascia la guida del gruppo a Vianney Mulliez, figlio del cugino, conservando tuttavia la carica di presidente del comitato strategico. Aveva lasciato precedentemente ad uno dei suoi nipoti, Thierry Mulliez, la presidenza dell'Associazione Familiare Mulliez.\nG\u00e9rard Mulliez \u00e8 decorato della Legion d'Onore, massima onorificenza della Repubblica Francese.\nInsieme a R.C. Whiteley ha collaborato alla stesura del libro \"La dinamica del cliente\", (Maxima-Laurent du Mesnil editore, Parigi, 1994)."}
{"id": "1812393", "revid": "244158", "url": "https://it.wikipedia.org/wiki?curid=1812393", "title": "Miguel Barcel\u00f2", "text": ""}
{"id": "1812395", "revid": "149587", "url": "https://it.wikipedia.org/wiki?curid=1812395", "title": "Chiesa di Santa Maria del Casale (Brindisi)", "text": ""}
{"id": "1812399", "revid": "599013", "url": "https://it.wikipedia.org/wiki?curid=1812399", "title": "Joseba Llorente", "text": ""}
{"id": "1812406", "revid": "1632387", "url": "https://it.wikipedia.org/wiki?curid=1812406", "title": "Barbe-Q\u2605Michael", "text": " \u00e8 il terzo album dei Sex Machineguns pubblicato il 7 marzo del 2001 per l'etichetta Toshiba-EMI."}
{"id": "1812411", "revid": "47767", "url": "https://it.wikipedia.org/wiki?curid=1812411", "title": "Castello Neuschwanstein", "text": ""}
{"id": "1812413", "revid": "92723", "url": "https://it.wikipedia.org/wiki?curid=1812413", "title": "Castello Hohenschwangau", "text": ""}
{"id": "1812415", "revid": "39692", "url": "https://it.wikipedia.org/wiki?curid=1812415", "title": "Tipo zoologico", "text": ""}
{"id": "1812417", "revid": "599013", "url": "https://it.wikipedia.org/wiki?curid=1812417", "title": "Bartosz Karwan", "text": ""}
{"id": "1812421", "revid": "287204", "url": "https://it.wikipedia.org/wiki?curid=1812421", "title": "J.League 1994", "text": "La stagione 1994 \u00e8 stata la seconda edizione della J.League, massimo livello professionistico del campionato giapponese di calcio.\nAvvenimenti.\nIl torneo, svoltosi tra il 12 marzo e il 19 novembre 1994, vide all'avvio dodici squadre partecipanti a causa della promozione dello J\u00fabilo Iwata e del Bellmare Hiratsuka dalla Japan Football League: quest'ultima squadra, in particolare, si candid\u00f2 tra le pretendenti alla finale arrivando seconda nella seconda fase, distanziata dai campioni in carica Verdy Kawasaki a causa di una sola sconfitta. La squadra incontr\u00f2 nella finale il Sanfrecce Hiroshima, vincitore della prima fase, prevalendo grazie ad una doppia vittoria per 1-0.\nClassifiche.\nSuntory Series (prima fase).\nLegenda:\n\u00a0\u00a0\u00a0\u00a0\u00a0 Qualificato alla finale\nNote:\nNICOS Series (seconda fase).\nLegenda:\n\u00a0\u00a0\u00a0\u00a0\u00a0 Qualificato alla finale\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1995\n\u00a0\u00a0\u00a0\u00a0\u00a0 Ammessa alla Coppa delle Coppe AFC 1995-1996\nNote:"}
{"id": "1812427", "revid": "838137", "url": "https://it.wikipedia.org/wiki?curid=1812427", "title": "Microregione di Porto Alegre", "text": "Porto Alegre \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 22 comuni:"}
{"id": "1812452", "revid": "110157", "url": "https://it.wikipedia.org/wiki?curid=1812452", "title": "Alvorada (Rio Grande do Sul)", "text": "Alvorada \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812454", "revid": "767487", "url": "https://it.wikipedia.org/wiki?curid=1812454", "title": "Burning Hammer", "text": "Burning Hammer \u00e8 il primo album live dei Sex Machineguns, pubblicato dalla Toshiba-EMI il 31 ottobre del 2001. Contiene 2\u00a0cd dove la band suona tracce tratte dai loro primi tre album."}
{"id": "1812455", "revid": "110157", "url": "https://it.wikipedia.org/wiki?curid=1812455", "title": "Araric\u00e1", "text": "Araric\u00e1 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812457", "revid": "599013", "url": "https://it.wikipedia.org/wiki?curid=1812457", "title": "Tomasz Soko\u0142owski (1970)", "text": "Carriera.\nHa giocato nella prima divisione polacca."}
{"id": "1812459", "revid": "110157", "url": "https://it.wikipedia.org/wiki?curid=1812459", "title": "Campo Bom", "text": "Campo Bom \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812462", "revid": "533647", "url": "https://it.wikipedia.org/wiki?curid=1812462", "title": "Santa Margherita di Belice", "text": "Santa Margherita di Bel\u00ecce (\"Santa Margarita\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nSorge nella zona sud-occidentale della Sicilia, a 400 metri sul livello del mare, tra i fiumi Bel\u00ecce, Senore e Carboj, alla confluenza della citt\u00e0 metropolitana di Palermo e dei liberi consorzi comunali di Trapani e Agrigento.\nStoria.\nGi\u00e0 dalla preistoria si hanno notizie della presenza di Sicani, poi di greci e di romani. Si presume che nell'epoca della dominazione araba sia la fondazione in questo territorio del casale di Manzil-Sindi (dal nome di un loro condottiero, Muhammed-ibi-as-Sindi). Successivamente, con la venuta dei Normanni, il territorio del Casale Manzil-Sindi prese il nome di \"Misilindino\" o \"Misirindino\".\nLa fondazione del paese si deve al barone Antonio Corbera, il 2 giugno 1572, con una \"licentia populandi\" concessa dal re di Spagna Filippo II per sua richiesta di una maggiore popolazione. In questo documento c'era scritto: \u00abOrdiniamo e concediamo, che liberamente possiate e vogliate popolare e abitare la detta baronia e feudo, contornare la Terra di mura, munirla e circondarla con altre torri, di imporre dazi, gabelle e facolt\u00e0 di costituire e nominare i giudici, i giurati e stipulare convenzioni con gli abitanti\u00bb.\nNel 1610 il re Filippo III di Spagna, con una nuova \"licentia populandi\", oltre a confermare la precedente, autorizz\u00f2 a dare il nome di Santa Margarita al nuovo paese. I principi Filangieri, succeduti ai baroni Corbera, antenati in linea materna dello scrittore Giuseppe Tomasi di Lampedusa, in quanto che la nonna materna era una Filangieri di Cut\u00f2, diedero impulso al paese con la costruzione di diversi edifici e facendone aumentare la popolazione.\nTra i Filangieri di Santa Margherita di Bel\u00ecce si annoverano tre vicer\u00e9 di Sicilia: Alessandro I, Alessandro II e Nicol\u00f2 I, che nel 1812 ospit\u00f2 nel Palazzo di Santa Margherita, per circa tre mesi, il re Ferdinando I, la regina Maria Carolina d'Austria (la \"Donnafugata\") e il principe Leopoldo di Borbone.\nLo scrittore Giuseppe Tomasi di Lampedusa, innamorato della sua residenza margheritese e di questa terra nella quale ha vissuto i momenti pi\u00f9 belli della sua infanzia, ne parla nel suo libro \"Racconti\" e ambienta parte del suo famoso romanzo \"Il Gattopardo\" proprio nella sua residenza di campagna di Santa Margherita.\nNel 1963 il celebre regista Luchino Visconti riprodusse le vicende del romanzo realizzando uno dei colossal pi\u00f9 conosciuti al mondo, vincitore della Palma d'oro come miglior film al 16\u00ba Festival di Cannes e successivamente selezionato tra i 100 film italiani da salvare.\nLa cittadina diede anche i natali al medico e onorevole Giuseppe Traina, deputato di Camera e Senato eletto il 18 aprile 1948.\nLa notte del 15 gennaio 1968 un violento evento sismico si abbatt\u00e9 sulla cittadina e sull'intero territorio belicino, modificando per sempre lo stile di vita dei suoi abitanti.\nLa cittadina \u00e8 stata scelta da registi come ambientazione di film, fiction e programmi televisivi: oltre \"Il Gattopardo\" (1963) si pu\u00f2 ricordare \"La smania addosso\" (1962), \"I briganti di Zabut\" (1997), la serie televisiva \"Il segreto dell'acqua\" (2011) e la trasmissione televisiva \"Mezzogiorno in famiglia\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santa Margherita di Bel\u00ecce fa parte delle seguenti organizzazioni sovracomunali: regione agraria n.2 (Colline del Carboj)."}
{"id": "1812464", "revid": "110157", "url": "https://it.wikipedia.org/wiki?curid=1812464", "title": "Eldorado do Sul", "text": "Eldorado do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812469", "revid": "298055", "url": "https://it.wikipedia.org/wiki?curid=1812469", "title": "Dell Parker", "text": ""}
{"id": "1812470", "revid": "56620", "url": "https://it.wikipedia.org/wiki?curid=1812470", "title": "Eco di Savonarola", "text": "L'Eco di Savonarola \u00e8 il nome dato ad una rivista pubblicata a Londra in lingua italiana ed inglese la prima serie a partire dal 1847, a cura di Camillo Mapei, ex-sacerdote cattolico italiano convertito al Protestantesimo, esule in quella citt\u00e0. Una seconda serie \u00e8 stata pubblicata sempre a Londra dal 1856 e curata da Salvatore Ferretti fino al 1862, anno del suo ritorno in Italia. Nel comitato di redazione comparivano, oltre ai nomi di Camillo Mapei e Salvatore Ferretti, quelli di Gabriele Rossetti di Vasto; Francesco Bruschi, ex cappuccino, Raffaele Ciocci, ex frate cistercense; Pietro Bacelli, ex parroco; Filippo Pistrucci; Giacinto Achilli; Niccol\u00f2 Corrado; Giovanni Battista Di Menna; Angiolo Tacchella; e Sperandio Tacchella.\n\u00c8 lo stesso Camillo Mapei che, nel primo numero della rivista, spiega in che modo la figura di Girolamo Savonarola possa diventare una sorta di precursore del Protestantesimo italiano a contestazione dell'idea che esso sia solo \"un fenomeno di importazione\".\nCos\u00ec Salvatore Ferretti definisce, nella seconda serie, le finalit\u00e0 de L'Eco di Savonarola: \"Proclamare l'amore di Dio verso i poveri peccatori, combattere, per mezzo delle Sante Scritture, gli errori del Papismo e dell'incredulit\u00e0, scuoter dal sonno gli indifferenti, edificare ed istruire i nostri fratelli, far conoscere ai cristiani d'Inghilterra l'opera del signore in Italia, e seminar pace ed unione fra tutti coloro che credono in Ges\u00f9 Cristo\"\". Il Ferretti aggiunge poi: \"Da ci\u00f2 ne segue che L'Eco di Savonarola non \u00e8 un foglio letterario, n\u00e9 un giornale politico-religioso, ma un periodico esclusivamente evangelico\".\nL'Eco di Savonarola costituisce una fonte primaria per la ricerca storiografica a diversi livelli: la storia dell'emigrazione italiana in Inghilterra nel XIX secolo; gli esuli politici e religiosi italiani del Risorgimento e le loro idee; la storia del Protestantesimo italiano; e persino sugli eventi politici e religiosi italiani di quel periodo attraverso le lettere che filtravano dall'Italia attraverso la censura papalina e borbonica."}
{"id": "1812472", "revid": "712828", "url": "https://it.wikipedia.org/wiki?curid=1812472", "title": "Quirinus Raptor", "text": ""}
{"id": "1812474", "revid": "110157", "url": "https://it.wikipedia.org/wiki?curid=1812474", "title": "Est\u00e2ncia Velha", "text": "Est\u00e2ncia Velha \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812475", "revid": "2091899", "url": "https://it.wikipedia.org/wiki?curid=1812475", "title": "Dibattito storiografico sulla guerra civile inglese", "text": "La guerra civile inglese (o pi\u00f9 impropriamente rivoluzione inglese) \u00e8 stata interpretata dalla storiografia liberale e da quella d'indirizzo marxista in due modi sostanzialmente contrapposti ai quali si \u00e8 sovrapposta una terza corrente storiografica, cosiddetta \"revisionista\".\nRivoluzione o disordini?\nLo scontro tra la monarchia e il Parlamento e la successiva dittatura militare di Oliver Cromwell sono stati a lungo visti in Inghilterra come una serie di malaugurati disordini e non come una vera e propria rivoluzione. Questo termine infatti verr\u00e0 riservato alla Gloriosa rivoluzione (o Seconda rivoluzione inglese), che, senza spargimento di sangue, si era conclusa con la deposizione di Giacomo II e l'insediamento, voluto dal Parlamento, di Guglielmo III d'Orange. Non si voleva cio\u00e8 assimilare la prima cruenta rivoluzione, che aveva portato addirittura alla blasfema decapitazione di un re, alla Rivoluzione francese del 1789, conclusasi anch'essa con la decapitazione del re e dall'anarchia sanguinaria del Regime del Terrore, matrice di Napoleone, il tiranno d'Europa.\nI pragmatici e ragionevoli inglesi consideravano una loro \"vera\" rivoluzione quella del 1688, che aveva messo fine ai disordini e avviato l'Inghilterra al suo destino di civilt\u00e0 e prosperit\u00e0. Questo rispondeva all'orgoglio nazionale inglese che contrapponeva la \"gloriosa\" rivoluzione a quelli che non erano altro che deprecabili, sanguinosi e folli disordini della Francia e degli altri stati europei.\nL'interpretazione liberale.\nGuizot.\nNel 1846 fu tradotta in inglese l'opera \"Histoire de la revolution d'Angleterre\" (2 voll. Paris, 1826-27) dello storico e politico francese Fran\u00e7ois Guizot di tendenze liberali che considerava gli avvenimenti inglesi dal 1640 al 1660 decisivi per la formazione del sistema politico liberale inglese. Lo storico collocava gli avvenimenti della prima rivoluzione inglese in un pi\u00f9 ampio quadro della storia europea. Nelle sue lezioni sulla \"Storia della civilt\u00e0 in Europa\" (1829-1832), Torino 1956) Guizot esponeva un'interpretazione della storia europea che \u00e8 rimasta quasi immutata sino ai nostri giorni.\nDalla storia europea risaltavano gli elementi della sua complessit\u00e0 e dinamicit\u00e0: un corpo di leggi civili e l'autorit\u00e0 assoluta dell'imperatore secondo la tradizione romana, il principio germanico dell'indipendenza individuale sfociato nel feudalesimo, l'accentramento papale e una gerarchia ecclesiastica separata da quella politica, l'intraprendenza della classe borghese mercantile alla base della formazione dei Comuni. Tutti questi elementi (monarchico, aristocratico, teocratico, popolare- borghese) avevano caratterizzato la societ\u00e0 europea per il pluralismo e il dinamismo sino alle soglie del '500. \u00c8 adesso che le cose cambiano: la Riforma con l'asserzione del libero esame svincola lo spirito umano dall'autorit\u00e0 della Chiesa e contemporaneamente si accentra sempre pi\u00f9 il potere nelle monarchie assolute. Questi due movimenti \"era inevitabile che finissero con lo scontrarsi e col combattersi, prima di riuscire a conciliarsi. Il primo urto avvenne in Inghilterra\". L'et\u00e0 elisabettiana era stata infatti caratterizzata da un forte progresso economico e culturale ma era mancato con l'anglicanesimo una compiuta riforma religiosa che non aveva realizzato quella libert\u00e0 che pure trovava espressione nel Parlamento. La rivoluzione inglese risolve questo contrasto: il partito politico parlamentare e quello religioso della libert\u00e0 si unirono e vinsero. Il partito della libert\u00e0 approd\u00f2 poi quasi un secolo dopo in Europa con la rivoluzione francese, figlia, in un certo senso, di quella inglese.\nL'opera di Guizot non fu ben accolta in Inghilterra, anzi un politico inglese disse che considerare i disordini del 1640-60 come la matrice delle libert\u00e0 inglesi era come confondere il letame, che pure serve a far crescere gli asparagi, con gli stessi asparagi.\nGardiner.\nSolo alla fine del XIX secolo con la monumentale opera di Gardiner gli inglesi cominciano a considerare i disordini del 1640-60 come una vera rivoluzione.\nGardiner riprende l'interpretazione liberale di Guizot vedendo gli avvenimenti del 1640-60 non pi\u00f9 come deprecabili disordini ma una vera e propria rivoluzione politica e religiosa puritana.\nDa Gardiner inizia l'interpretazione classica \"wigh\", che poi era la stessa dei sostenitori della lotta parlamentare che affermavano di ribellarsi in nome della libert\u00e0 individuale contro il governo degli Stuart che imprigionava senza regolari processi, tassava senza il consenso del Parlamento, imponeva un catechismo ufficiale di stato.\nTrevelyan.\nAnche Trevelyan nella \"Storia della societ\u00e0 inglese\" (Torino, 1948) sostiene la natura politico religiosa della guerra civile inglese. Egli non vede motivazioni materiali nella rivoluzione: \"\"La rivoluzione cromwelliana non fu nelle sue cause e nei suoi motivi, sociale ed economica; fu il risultato di pensamenti ed aspirazioni politiche e religiose diffuse tra gente che non aveva in animo di riformare la societ\u00e0 o di ridistribuire la ricchezza. Certo la scelta di una parte piuttosto che di un'altra in materia politica e religiosa era, in certi casi e fino a un certo segno, determinata dalle circostanze sociale ed economiche; ma di ci\u00f2 le persone interessate erano coscienti solo a met\u00e0.\" e meno che mai fu una lotta tra ricchi e poveri; era una lotta di idee riguardanti la Chiesa e lo Stato\" (ibidem). Perci\u00f2 ciascuno si schier\u00f2 a seconda delle proprie convinzioni politiche - con il Re o con il Parlamento - o religiose.\nCerto le trasformazioni economiche e della societ\u00e0 inglese negli ultimi cent'anni erano state determinanti per schierarsi: le adesioni al Parlamento e ai puritani furono pi\u00f9 numerose dove erano avvenute quelle trasformazioni \u2013 si veda il caso di Londra \u2013 ma secondo Trevelyan la \"gente si divise soprattutto per motivi disinteressati e senza nessuna coercizione\" (ibidem).\nQuindi solo \"dignitosi ideali\" all'origine della rivoluzione \"nobile\" quale nessun'altra poich\u00e9 \"nessuna nazione in tempi di rivolta fu altrettanto sana nelle sue strutture naturali e sociali e allo stesso tempo attenta al richiamo dell'intelletto e pronta ad ascoltare la voce ammonitrice della coscienza\" (op.cit. pag. 22).\nQuindi finalmente non pi\u00f9 disordini ma una vera rivoluzione coerente allo spirito inglese che comunque andava distinta da quella francese caratterizzata da irrazionali e violenti eccessi.\nIl contesto sociale della guerra civile inglese.\nGi\u00e0 Guizot aveva notato come il vivo desiderio alla libert\u00e0 politica provenisse da quelle classi interessate ai commerci e dalla piccola nobilt\u00e0 (gentry) divenuta proprietaria di terre prima appartenenti alla nobilt\u00e0 latifondista.\nQueste osservazioni vengono riprese da Laski nella sua \"Storia del liberalismo europeo\" (Firenze, 1962) per il quale la politica autoritaria di Carlo I impediva il libero sviluppo dei commerci, ostacolava la mobilit\u00e0 delle forze economiche della gentry e della yeomanry.\nTawney nell'opera \"La religione e la genesi del capitalismo\" (Milano, 1977) criticava alcuni aspetti della tesi di Weber ma ne accettava l'impostazione centrale per cui concordava sul fatto che nel puritanesimo vi era stata una forte spinta allo sviluppo del capitalismo. La rivoluzione puritana era stata un assestamento e una redistribuzione di potere economico e politico determinata dalla decadenza della vecchia classe nobiliare latifondista e dall'avvento della gentry.\nAlla tesi di Tawney, Stone aggiungeva (in \"The anatomy of the Elisabethan aristocracy\" e in \"La crisi dell'aristocrazia, l'Inghilterra da Elisabetta a Cromwell\", Torino, 1972) che piuttosto alla classe nobiliare andava imputata non tanto l'incapacit\u00e0 a gestire il proprio patrimonio quanto lo stile di vita lussuoso e parassitario.\nFortemente contestate furono queste tesi da parte di Trevor-Roper (\"Protestantesimo e trasformazione sociale\", Bari 1975) secondo il quale la gentry era una classe in declino economico poich\u00e9 questa non coltivava direttamente le sue propriet\u00e0 ma le cedeva in affitto e quando sopraggiunse l'inflazione con la rivoluzione dei prezzi nel XVI secolo essa ne fu fortemente danneggiata. All'inizio del '600 erano invece gli yeomens che gestivano direttamente le loro propriet\u00e0 , i professionisti e i mercanti delle compagnie privilegiate e i nobili di corte favoriti dal re che prosperavano mentre la gente di campagna era in difficolt\u00e0. La rivoluzione dunque era stata uno scontro tra la corte e la campagna.\nDel resto secondo Trevor-Roper la rivoluzione inglese va inquadrata in un pi\u00f9 vasto fenomeno rivoluzionario europeo della met\u00e0 del '600. Vi era una crisi rivoluzionaria generale determinata dalle classi maggiormente colpite dall'inadeguatezza politica ed amministrativa collegata alla crescita degli apparati statali. Anche qui vi fu uno scontro tra la societ\u00e0 e lo Stato, tra il paese e la corte come avvenne anche in Inghilterra.\nL'interpretazione marxista.\nHill.\nIl primo interprete della rivoluzione inglese in senso marxista fu Hill (\"La rivoluzione inglese\" in \"Saggi sulla rivoluzione inglese del 1640\", Milano 1971) che vede in essa uno scontro tra forze sociali riconducibili alla borghesia e la nobilt\u00e0, anche se le due parti avverse proclamavano di battersi in nome di due diverse concezioni religiose: i realisti per l'anglicanesimo, i parlamentari per la religione presbiteriana.\nSarebbe infine errato pensare che la lotta della borghesia per eliminare la monarchia feudale e le classi che ad essa si appoggiavano fosse stata determinata solo da motivi egoistici poich\u00e9 essa fece s\u00ec che \"\"Il libero sviluppo del capitalismo torn\u00f2 a vantaggio delle masse. Sotto il vecchio ordine, nel secolo precedente i salari reali nell'industria e nell'agricoltura diminuirono di pi\u00f9 della met\u00e0; nel secolo successivo essi divennero pi\u00f9 che doppi\" (op.cit.pag 76).\nMorton.\nAnche per Morton la rivoluzione inglese fu essenzialmente una lotta di classe: \"Quali che fossero gli slogans sotto i quali la guerra civile inglese fu combattuta \u2026essa fu una rivoluzione borghese, nel corso della quale la nuova classe dei capitalisti distrusse la macchina dello stato feudale al cui centro stava la monarchia e si afferm\u00f2 come classe dominante nella societ\u00e0 inglese.\"\" (da A.L.Morton, \"Come la borghesia conquist\u00f2 il potere\" in Saggi sulla rivoluzione inglese del 1640\", Milano 1971 pag.243).\nTipica di Morton e della storiografia marxista \u00e8 la particolare attenzione che essi pongono nei confronti dei gruppi radicali attivi nella rivoluzione inglese come i \"livellatori\" e gli \"zappatori\". Essi rappresentano con il loro programma basato sul suffragio universale e l'eguaglianza posizioni politiche molto pi\u00f9 avanzate di quella della borghesia che aveva rischiato di essere superata da programmi democratici e addirittura socialistici. Questo fu impedito dalla stabilizzazione della dittatura di Oliver Cromwell che mantenne la rivoluzione nell'alveo borghese ma che poi, avendo perso il sostegno delle forze popolari, dovette subire il contraccolpo della controrivoluzione restauratrice degli Stuart.\nEra accaduto cos\u00ec anche nella Rivoluzione francese che seguirebbe lo stesso schema: una rivoluzione inizialmente borghese liberale, cui segue una fase radicale (repubblicano giacobina) con una stabilizzazione moderata (il Direttorio), una dittatura militare (Napoleone), una controrivoluzione (la Restaurazione) ed infine la definitiva vittoria borghese (in Inghilterra con il 1688, in Francia con la rivoluzione borghese del 1830).\nQuesta rivalutazione dei gruppi radicali era in effetti polemicamente avanzata nei confronti della storiografia liberale che li considerava semplici visionari ed utopisti e del tutto scollegati dai bisogni delle masse.\nIl merito della storiografia marxista \u00e8 quello di avere sfatato la leggenda liberale di una rivoluzione dalla quale fosse esclusa qualsiasi motivazione materiale, fosse essa economica o sociale. Il difetto per\u00f2 \u00e8 nel configurarsi in maniera troppo rigida come quando ad esempio sostiene una netta divisione delle classi nei due partiti realista e parlamentare non sostenibile sulla base della documentazione disponibile che anzi dimostra come i due schieramenti fossero stati assai fluidi.\nL'interpretazione \"revisionista\".\nContro tutte le interpretazioni tradizionali questa nuova corrente storiografica sviluppatasi alla fine degli anni '60 contrasta le tesi precedenti secondo le quali i contrasti sociali e religiosi avessero reso \"inevitabile\" la guerra civile inglese.\nQuesti storiografi sostengono invece che la rivoluzione inglese, almeno in parte, sia stata il casuale risultato di circostanze fortuite. Un errore di metodo storico dunque causato da una visione teleologica della storia dove non si considera che gli avvenimenti storici avrebbero potuto seguire una piega diversa da quella che poi \u00e8 stata. Quindi tutto ci\u00f2 che riguarda la storia inglese precedente il 1640 non \u00e8 da considerarsi un prologo della rivoluzione. L'attenzione agli aspetti politici piuttosto che a quelli sociali ed economici portano alla conclusione che si tratti non di rivoluzione, marxisticamente intesa, ma di \"guerra civile\". Cos\u00ec essi ritengono che non \u00e8 sostenibile l'idea che i Puritani fossero naturalmente schierati con le posizioni dei \"rivoluzionari\" ma fu piuttosto il loro fanatismo religioso a contrapporli a Carlo I e dell'arcivescovo William Laud che con il rafforzamento dell'anglicanesimo di stato erano in fondo sulle stesse posizioni liberali tipiche del governo di Elisabetta. Questo paradossalmente trasform\u00f2 i rigidi calvinisti fondamentalisti in campioni perseguitati della tolleranza religiosa.\nI \"revisionisti\" ribadiscono la scarsa aderenza dei gruppi minoritari estremisti dei livellatori e degli zappatori con i bisogni reali della masse le quali si riferivano invece ai valori conservatori di ordine, stabilit\u00e0 e gerarchia.\nInfine la cosiddetta guerra civile inglese va riportata a una, n\u00e9 pi\u00f9 significativa n\u00e9 pi\u00f9 importante, delle numerose rivolte e sollevazioni popolari avvenute in Inghilterra in tempi diversi.\nLa guerra civile inglese quindi non va vista come un movimento popolare di contestazione totale dell'assetto sociale ed economico, ma semplicemente come un insieme di lotte per la redistribuzione del potere politico all'interno delle stesse classi dirigenti."}
{"id": "1812476", "revid": "599013", "url": "https://it.wikipedia.org/wiki?curid=1812476", "title": "Piotr W\u0142odarczyk", "text": "Carriera.\nClub.\nCon la maglia del Legia Varsavia si \u00e8 laureato campione di Polonia nel 2006. Nel corso di quella stagione ha contribuito al titolo con dieci reti in trenta apparizioni.\nNazionale.\nHa esordito in nazionale il 18 agosto 1999, subentrando all'87 al compagno di squadra Artur Wichniarek nel match amichevole giocato contro la Spagna."}
{"id": "1812477", "revid": "110157", "url": "https://it.wikipedia.org/wiki?curid=1812477", "title": "Esteio", "text": "Esteio \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812478", "revid": "287204", "url": "https://it.wikipedia.org/wiki?curid=1812478", "title": "Piotr Wlodarczyk", "text": ""}
{"id": "1812480", "revid": "110157", "url": "https://it.wikipedia.org/wiki?curid=1812480", "title": "Glorinha", "text": "Glorinha \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812481", "revid": "47767", "url": "https://it.wikipedia.org/wiki?curid=1812481", "title": "Ansgar", "text": ""}
{"id": "1812482", "revid": "339392", "url": "https://it.wikipedia.org/wiki?curid=1812482", "title": "Distretto di Obuasi Municipale", "text": ""}
{"id": "1812483", "revid": "1494169", "url": "https://it.wikipedia.org/wiki?curid=1812483", "title": "Anscario (disambigua)", "text": ""}
{"id": "1812484", "revid": "110157", "url": "https://it.wikipedia.org/wiki?curid=1812484", "title": "Gravata\u00ed", "text": "Gravata\u00ed \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812485", "revid": "47767", "url": "https://it.wikipedia.org/wiki?curid=1812485", "title": "Ansgario", "text": ""}
{"id": "1812486", "revid": "53588", "url": "https://it.wikipedia.org/wiki?curid=1812486", "title": "Eco di savonarola", "text": ""}
{"id": "1812487", "revid": "1305772", "url": "https://it.wikipedia.org/wiki?curid=1812487", "title": "Gua\u00edba", "text": "Gua\u00edba \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812489", "revid": "6923", "url": "https://it.wikipedia.org/wiki?curid=1812489", "title": "Strada provinciale 89/a Viale della Repubblica", "text": ""}
{"id": "1812493", "revid": "1543377", "url": "https://it.wikipedia.org/wiki?curid=1812493", "title": "Jacek Magiera", "text": "Carriera.\nAllenatore.\nHa guidato la Polonia al mondiale Under-20 tenutosi proprio in Polonia. Dopo aver superato la fase a gironi, i suoi sono stati sconfitti dai pari et\u00e0 dell'Italia per 1-0 grazie alla rete di Andrea Pinamonti su calcio di rigore.\nIl 21 marzo 2021 firma un contratto come allenatore dello \u015al\u0105sk Wroc\u0142aw."}
{"id": "1812497", "revid": "110157", "url": "https://it.wikipedia.org/wiki?curid=1812497", "title": "Mariana Pimentel", "text": "Mariana Pimentel \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812501", "revid": "110157", "url": "https://it.wikipedia.org/wiki?curid=1812501", "title": "Nova Hartz", "text": "Nova Hartz \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812504", "revid": "399678", "url": "https://it.wikipedia.org/wiki?curid=1812504", "title": "Hoverla", "text": "Hoverla () (2.061 ) \u00e8 la pi\u00f9 alta cima della \u010cornohora, dei Carpazi ucraini e di tutta l'Ucraina.\nSi trova nel Distretto di Verchovyna, a cavallo fra le Oblast' di Ivano-Frankivs'k e Oblast' della Transcarpazia, sulla catena montuosa di \u010cornohora. Ha una forma conica.\nAi piedi della montagna nasce il fiume Prut.\n\u00c8 meta di turismo estivo ed invernale."}
{"id": "1812505", "revid": "124260692", "url": "https://it.wikipedia.org/wiki?curid=1812505", "title": "Nicolas De Corsi", "text": "Biografia.\nFiglio del console italiano presso la citt\u00e0 ucraina di Odessa e di Emma Suppinich, nacque nel 1882. Un anno dopo la sua nascita, mor\u00ec il padre e due anni dopo la madre si rispos\u00f2 con il nobile spagnolo Gutierrez, anch'egli console in Russia.\nL'anno successivo l'intera famiglia si rec\u00f2 a Madrid, luogo dove avvenne la formazione del giovane pittore.\nNel 1896 in seguito al decesso del patrigno, si rec\u00f2 in Italia, in particolar modo a Roma, dove frequent\u00f2 prima la libera Accademia di S. Lucia (dalla quale venne in seguito allontanato) e poi la scuola serale del Circolo Artistico, ed a Napoli.\nNel 1900 il pittore si rec\u00f2 in villeggiatura a Torre del Greco (evento che si rivel\u00f2 molto importante nella vita del pittore). Partecip\u00f2 in seguito a numerose esposizioni (Mostra Nazionale di Belle Arti a Milano; Salone d'Autunno a Parigi; IX Mostra Internazionale di Venezia; Quadriennale di Roma).\nNel 1930 venne a mancare la madre e nel 1934 il pittore si trasfer\u00ec definitivamente a Torre del Greco.\nDalla cittadina vesuviana si allontan\u00f2 solo nel 1940 perch\u00e9 sfollato a Vico Equense, per farvi ritorno nel 1945. Mor\u00ec nel 1956 all'et\u00e0 di settantaquattro anni, in casa del suo allievo Antonio Madonna."}
{"id": "1812508", "revid": "767487", "url": "https://it.wikipedia.org/wiki?curid=1812508", "title": "Nova Santa Rita (Rio Grande do Sul)", "text": "Nova Santa Rita \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812509", "revid": "339392", "url": "https://it.wikipedia.org/wiki?curid=1812509", "title": "Distretto di Bawku Municipale", "text": ""}
{"id": "1812512", "revid": "110157", "url": "https://it.wikipedia.org/wiki?curid=1812512", "title": "Parob\u00e9", "text": "Parob\u00e9 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812515", "revid": "339392", "url": "https://it.wikipedia.org/wiki?curid=1812515", "title": "Distretto di Bolgatanga Municipale", "text": ""}
{"id": "1812517", "revid": "110157", "url": "https://it.wikipedia.org/wiki?curid=1812517", "title": "S\u00e3o Leopoldo", "text": "S\u00e3o Leopoldo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812519", "revid": "61051", "url": "https://it.wikipedia.org/wiki?curid=1812519", "title": "1. Frauen-Fu\u00dfball-Club Frankfurt", "text": "L1. Frauen-Fu\u00dfball-Club Frankfurt, abbreviato in 1. FFC Frankfurt e noto in Italia come 1. FFC Francoforte, \u00e8 stata una societ\u00e0 di calcio femminile con sede a Francoforte sul Meno, in Germania.\nLa societ\u00e0 contava circa 430 tesserate. Attiva dal 1998 al 2020, \u00e8 la squadra femminile pi\u00f9 titolata di Germania, avendo vinto 7 titoli e 9 coppe nazionali. Ha vinto la UEFA Women's Cup nel 2001-02, 2005-06 e nel 2007-08 e la UEFA Women's Champions League nel 2014-15.\nNel giugno 2020 la societ\u00e0 si \u00e8 fusa con l'Eintracht Frankfurt, cedendo il titolo sportivo per la partecipazione alla Frauen-Bundesliga e tutto il parco tesserate alla sezione di calcio femminile dell'Eintracht.\nStoria.\nL'1. FFC Francoforte \u00e8 stato fondato il 27 agosto 1998 come distacco della sezione di calcio femminile dal \"SG Praunheim\". Il 1\u00ba gennaio 1999 ha ricevuto la licenza dalla Frauen-Bundesliga. Lo Stadion am Brentanobad fu designato come il campo da gioco per le partite casalinghe. Alla prima stagione ha realizzato il \"double\" vincendo sia il campionato sia la coppa nazionale. Per cinque stagioni consecutive ha vinto la DFB-Pokal der Frauen, realizzando l'accoppiata campionato-coppa anche nelle stagioni 2000-2001 e 2002-2003. Nella stagione 2001-2002 ha realizzato uno storico \"treble\" vincendo il campionato, la coppa nazionale e la prima edizione della UEFA Women's Cup. Il 23 maggio 2002 ha disputato al Waldstadion di Francoforte sul Meno la finale della UEFA Women's Cup contro le svedesi dell'Ume\u00e5 IK, vincendo per 2-0 grazie alle reti realizzate al 68' da Steffi Jones e all'89' da Birgit Prinz.\nDopo essersi fermato in semifinale nell'edizione 2002-2003 della UEFA Women's Cup e dopo aver perso la finale della UEFA Women's Cup 2003-2004, in entrambi i casi per opera dell'Ume\u00e5 IK, \u00e8 tornato a vincere la UEFA Women's Cup nella stagione 2005-2006. La finale metteva di fronte le due rappresentanti tedesche, l'1. FFC Francoforte e il Turbine Potsdam. L'1. FFC Francoforte ha vinto sia la gara d'andata a Potsdam per 4-0 sia la gara di ritorno a Francoforte per 3-2 davanti a spettatori, nuovo record per la competizione.\nHa realizzato un nuovo \"double\" campionato-coppa nella stagione 2006-2007 e un altro \"treble\" la stagione 2007-2008 con il terzo trionfo in UEFA Women's Cup. In finale l'1. FFC Francoforte ha incontrato per la quarta volta le svedesi dell'Ume\u00e5 IK, vincendo la sfida decisiva alla Commerzbank-Arena per 3-2 davanti a spettatori, diventando la prima squadra a vincere il torneo per tre volte.\nNelle stagioni successive c'\u00e8 stato un calo delle prestazioni con la squadra che dopo il 2008 non \u00e8 pi\u00f9 riuscita a vincere il campionato e fallendo l'accesso alla finale della coppa nazionale nel 2008-2009 per la prima volta dal 1998. Ha vinto due edizioni della DFB-Pokal der Frauen nel 2010-2011 e nel 2013-2014, portando a nove il numero di coppe nazionali vinte. In campo europeo \u00e8 stato eliminato ai quarti di finale della UEFA Women's Cup 2008-2009 dalle connazionali del FCR 2001 Duisburg, che andranno poi a vincere la competizione. Nella stagione 2011-2012 ha perso sia la finale di DFB-Pokal der Frauen contro il Bayern Monaco sia la finale di UEFA Women's Champions League contro le francesi dell'Olympique Lione per 2-0. Anche quest'ultima finale, giocata all'Olympiastadion di Monaco di Baviera, ha fatto segnare un nuovo record di spettatori con persone ad assistere alla partita.\nHa conquistato per la quarta volta la UEFA Women's Champions League (la prima con la nuova denominazione) nel 2014-2015, battendo le francesi del Paris Saint-Germain per 2-1 nella finale giocata al Friedrich-Ludwig-Jahn-Sportpark di Berlino davanti alla cancelliera tedesca Angela Merkel.\nNel giugno 2020 la societ\u00e0, che aveva concluso il campionato al sesto posto, si \u00e8 fusa con l'Eintracht Frankfurt, cedendo il titolo sportivo per la partecipazione alla Frauen-Bundesliga e tutto il parco tesserate. In 22 anni di esistenza, l'1. FFC Francoforte ha conquistato il maggior numero di titoli nazionali e internazionali di qualsiasi altra squadra tedesca di calcio femminile.\nStadio.\nL'1. FFC Francoforte ha giocato le partite casalinghe allo Stadion am Brentanobad, che ha una capienza di spettatori. Condivide lo stadio con il Rot-Weiss Francoforte, squadra maschile che partecipa alla quinta serie del campionato tedesco di calcio.\nTifoseria.\nUna rivalit\u00e0 si svilupp\u00f2 tra l'1. FFC Francoforte e le precedenti campionesse della Germania dell'Est del Turbine Potsdam dal 2000 quando il club cominci\u00f2 la sua ascesa ai vertici della Bundesliga. Questa rivalit\u00e0 continua nella Coppa di Germania e nella coppa europea dove il Turbine Potsdam si qualific\u00f2 vincendo il titolo nazionale e laureandosi campione d'Europa l'anno dopo il Francoforte.\nGrazie alla mancanza di teppismo nel gioco femminile, questa rivalit\u00e0 ha sviluppato una sana competizione nella Bundesliga e ha fortemente contribuito al successo della nazionale femminile. Esiste, comunque, un potenziale problema in questa rivalit\u00e0, poich\u00e9 questi due club sono i pi\u00f9 ricchi e c'\u00e8 la paura che questo possa ridimensionare la competitivit\u00e0 del campionato se le due squadre diventassero troppo dominanti.\nOrganico.\nRosa 2019-2020.\nRosa, ruoli e numeri di maglia estratti dal sito societario, aggiornati al 26 agosto 2019."}
{"id": "1812520", "revid": "110157", "url": "https://it.wikipedia.org/wiki?curid=1812520", "title": "Sapucaia do Sul", "text": "Sapucaia do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812521", "revid": "110157", "url": "https://it.wikipedia.org/wiki?curid=1812521", "title": "Sert\u00e3o Santana", "text": "Sert\u00e3o Santana \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812522", "revid": "827058", "url": "https://it.wikipedia.org/wiki?curid=1812522", "title": "Storia dell'Egitto mamelucco", "text": "Alla morte dell'ultimo sultano ayyubide, al-S\u0101lih Ayy\u016bb, ucciso dai suoi stessi Mamelucchi, il capo di questi ultimi, Al-Muizz Izz ad-D\u00een Aybak, assunse il potere, prima come \"atabeg\" (tutore) dell'erede al-Mu'azzam Tur\u0101nsh\u0101h ancora impubere, poi direttamente attraverso il matrimonio con la vedova Shajar al-Durr, instaurando cos\u00ec una nuova epoca nel governo dell'Egitto.\nIl sultanato mamelucco inizi\u00f2 presto un conflitto con la Siria, ma dovettero presto assistere alla crescente minaccia costituita dai Mongoli: Baybars e il sultano Qutuz riuscirono a sconfiggere nel 1260 l'armata del Khan Hulagu nella battaglia di \u02bfAyn J\u0101l\u016bt, conquistando l'intera Siria, ad esclusione dei residui degli Stati crociati. La distruzione di Baghdad da parte dei Mongoli, inoltre, consent\u00ec ai Mamelucchi di mettere le mani sul califfato abbaside: da quel momento, infatti, i califfi, rifugiatisi al Cairo, rimasero sotto il controllo dei Sultani d'Egitto, conferendo a questi ultimi un enorme prestigio nel mondo islamico.\nNel 1291 Khalil prese Acri, l'ultima delle citt\u00e0 crociate, mentre sotto il sultanato della dinastia Bahri Il Cairo si trasformava da misera cittadina in una delle maggiori capitali del mondo islamico.\nNel 1347, tuttavia, l'incredibile sviluppo economico e politico venne bruscamente arrestato dal diffondersi in Egitto della \"Morte Nera\".\nNel 1377, poi una rivolta partita dalla Siria port\u00f2 al potere la dinastia circassa del Burji, che presero definitivamente Il Cairo nel 1390.\nI nuovi signori dell'Egitto passarono quindi a scontrarsi con il potente impero di Tamerlano, procedendo poi nella conquista di Cipro.\nLe epidemie di peste bubbonica continuarono tuttavia a piagare a ondate l'Egitto sino agli inizi del Cinquecento, minandone le capacit\u00e0, definitivamente colpite sul finire del Quattrocento dalla crisi dei commerci provocata dalla scoperta delle nuove rotte circumafricane aperte dai portoghesi che, intercettando direttamente in India ed Arabia le preziose spezie e sete orientali, inaridirono gli empori mediterranei ed in particolare Alessandria d'Egitto, con gravi ripercussioni sui commerci con le repubbliche marinare italiane.\nIl 20 gennaio 1517 gli Ottomani di Selim I sconfissero i Mamelucchi, conquistando e sottomettendo Il Cairo e l'Egitto ed assumendo il califfato.&lt;br&gt;\nTuttavia i Mamelucchi rimasero la classe dirigente dell'Egitto anche sotto i nuovi dominatori, rimanendo al potere in qualit\u00e0 di vassalli dell'Impero Ottomano.\nCronotassi dei Sultani mamelucchi.\nDinastia Bahri:\nDinastia Burji:\nDinastia Bahri:\nDinastia Burji:\nDinastia abbaside del Cairo:\nDinastia Burji:"}
{"id": "1812525", "revid": "110157", "url": "https://it.wikipedia.org/wiki?curid=1812525", "title": "Viam\u00e3o", "text": "Viam\u00e3o \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre."}
{"id": "1812526", "revid": "238096", "url": "https://it.wikipedia.org/wiki?curid=1812526", "title": "Palazzo Gabrielli-Mignanelli", "text": "Il palazzo Gabrielli-Mignanelli si trova a Roma, al numero civico 22 di Piazza Mignanelli, della quale costituisce lo scenografico sfondo. \nStoria e descrizione.\nL'edificio fu voluto dal conte Girolamo Gabrielli di Gubbio (1513 - 1587), che lo fece edificare intorno al 1575 sull'area dove si trovavano gli antichi Horti Lucullani (o Luculliani), i giardini che nel I secolo a.C. Lucio Licinio Lucullo aveva fatto sistemare sulle pendici del Pincio.\nNel 1615, in seguito al matrimonio tra Maria Gabrielli e Giovanni Mignanelli, nipote del cardinal Fabio, il palazzo pass\u00f2 per eredit\u00e0 ai Mignanelli, famiglia originaria di Siena. Lo stemma Gabrielli \u00e8 ancora oggi visibile nel cortile interno, mentre il portone ad arco bugnato regge quello di Propaganda Fide, proprietaria dell'edificio dal 1887. Nello stesso anno, l'architetto Andrea Busiri Vici complet\u00f2 e rinnov\u00f2 la facciata dell'edificio, aggiungendo ad esso un piano e ampliando la superficie edificata a spese del preesistente giardino. \nNel giardino del palazzo, e poi in una sala interna, si trovava un grande mosaico di epoca romana proveniente dal teatro di Gubbio e rappresentante un leone che attacca un leopardo. Trasportato a Roma da Girolamo Gabrielli, fu in seguito acquistato ai Mignanelli da Thomas Coke, I conte di Leicester per la propria residenza di Holkham Hall, dove tuttora si trova. \nIl palazzo ha un ingresso posteriore al 24 di via Gregoriana, in corrispondenza del \"Palazzetto Gabrielli\", riconoscibile per la presenza dello stemma di questa famiglia in posizione angolare. \nNella sua lunga storia, Palazzo Gabrielli-Mignanelli ha ospitato personaggi e istituzioni celebri. Nel 1814 vi soggiorn\u00f2 Massimo d'Azeglio adolescente, assieme al padre Cesare Taparelli d'Azeglio, inviato a Roma in occasione del rientro di Pio VII. Dal 1834 al 1865 vi ebbe sede la Banca Romana, mentre dal 1848 ospit\u00f2 al pianterreno il Circolo dei Francesi, frequentato dai transalpini residenti a Roma. In epoca postunitaria vi fu ospitata la Direzione dell'Archivio di Stato di Roma. \nOggi Palazzo Gabrielli-Mignanelli \u00e8 soprattutto celebre in quanto residenza romana del celebre stilista Valentino nonch\u00e9 sede centrale della sua casa di moda e dell'\"Accademia Valentino\".\nUna importante opera di restauro conservativo delle facciate e degli affreschi interni \u00e8 avvenuta negli anni 2014/2015 da parte della \"Riva impresa restauri Italia\" di Robecco sul Naviglio sotto la supervisione di Enzo Medardo Costantini. I colori originali sono tornati alla luce.\nA partire dal primo dopoguerra, la piazza antistante ospita una settimana di celebrazioni che, in occasione della Solennit\u00e0 dell'Immacolata Concezione. culmina col discorso del vescovo di Roma davanti all'obelisco dedicato alla Vergine Maria."}
{"id": "1812527", "revid": "767487", "url": "https://it.wikipedia.org/wiki?curid=1812527", "title": "Nassau Senior", "text": "Biografia.\nSenior nacque a Compton, nella contea di Berkshire, come primogenito di J. R. Senior, reverendo di Durnford, Wiltshire. Studi\u00f2 all'Eton College e all'Universit\u00e0 di Oxford, dove fu allievo di Richard Whately, arcivescovo di Dublino. Senior ottenne il suo Bachelor nel 1811."}
{"id": "1812528", "revid": "163662", "url": "https://it.wikipedia.org/wiki?curid=1812528", "title": "Baudouin de Courtenay", "text": ""}
{"id": "1812530", "revid": "339392", "url": "https://it.wikipedia.org/wiki?curid=1812530", "title": "Distretto di Tema Municipale", "text": ""}
{"id": "1812536", "revid": "1048993", "url": "https://it.wikipedia.org/wiki?curid=1812536", "title": "Gran Premio di Monaco 1979", "text": "Il Gran Premio di Monaco 1979 \u00e8 stata la settima prova della stagione 1979 del Campionato mondiale di Formula 1. Si \u00e8 corsa domenica 27 maggio 1979 sul Circuito di Montecarlo. La gara \u00e8 stata vinta dal sudafricano Jody Scheckter, su Ferrari; per il vincitore si tratt\u00f2 del nono successo nel mondiale. Ha preceduto sul traguardo lo svizzero Clay Regazzoni su Williams-Ford Cosworth e l'argentino Carlos Reutemann su Lotus-Ford Cosworth.\nVigilia.\nSviluppi futuri.\nIl 22 maggio venne annunciato l'annullamento del Gran Premio di Svezia, a seguito della decisione della FISA di non considerarlo pi\u00f9 valido quale prova iridata, a causa del ritardo degli organizzatori nel fornire le garanzie economiche previste. Tale decisione aveva, a sua volta, dissuaso i possibili finanziatori della gara svedese. Il numero di gare totali della stagione scendeva a 15. La FISA non accett\u00f2 l'accordo che era stato trovato tra gli organizzatori e Bernie Ecclestone, e segnal\u00f2 anche altre anomalie in merito alla tenuta della prova. Il gran premio di Monaco concludeva cos\u00ec il primo ciclo di gare (otto previste ma in effetti disputate solo sette) dalle quali i piloti dovevano scartare i quattro peggiori risultati.\nLa Scuderia Ferrari conferm\u00f2, anche per la stagione , la coppia di piloti Jody Scheckter-Gilles Villeneuve. La scuderia italiana neg\u00f2 l'approntamento di un 312 T5, ma conferm\u00f2 l'avanzata creazione di una versione B della 312 T4.\nVenne prospettato il rientro in Formula 1, dalla stagione , della Honda. La casa nipponica, che si sarebbe appoggiata a John Surtees come direttore, aveva gi\u00e0 corso nel mondiale tra il e il .\nAspetti tecnici.\nLa Lotus utilizz\u00f2 nuovamente, per il solo Mario Andretti, il modello 80, mentre la Renault forn\u00ec la RS10 anche a Ren\u00e9 Arnoux. La Wolf utilizz\u00f2 la WR7.\nLa Renault test\u00f2 un doppio sistema turbocompressore durante le prove.\nAspetti sportivi.\nL'Alfa Romeo non partecip\u00f2 al gran premio cos\u00ec come la Kaushen, che abbandon\u00f2 definitivamente il mondiale di Formula 1. Il suo pilota, il torinese Gianfranco Brancatelli, sostitu\u00ec l'infortunato Arturo Merzario (il comasco sub\u00ec un infortunio alla mano destra all'officina di Carate Brianza e dovette portare il gesso per tre settimane) sulla vettura che porta il suo nome e che aveva appena acquistato il materiale della Kauhsen. Inizialmente il posto era stato offerto a Vittorio Brambilla, ma il monzese non aveva accettato l'invito. Non prese parte all'evento H\u00e9ctor Rebaque. Visto comunque l'alto numero di piloti iscritti, e considerando che al via ne sarebbero stati ammessi solo 20, vennero effettuate le prequalifiche.\nEntrambi i piloti della Ligier non erano in perfette condizioni a causa di un problema al polso destro. Patrick Depailler aveva subito un infortunio nel corso del precedente Gran Premio del Belgio, mentre Jacques Laffite aveva avuto il riacutizzarsi di una tendinite durante dei test sul Circuito Paul Ricard, la settimana precedente la gara monegasca.\nPrequalifiche.\nResoconto.\nLe prequalifiche si tennero il gioved\u00ec mattina e videro impegnati tre piloti; il solo Gianfranco Brancatelli venne eliminato.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nLa prima giornata di prove vide davanti il duo della Scuderia Ferrari, con Gilles Villeneuve che segn\u00f2 1'26\"91, davanti a Jody Scheckter, staccato di oltre quattro decimi. Terzo chiuse Niki Lauda, circa un secondo pi\u00f9 lento del sudafricano. Il tempo di Villeneuve fu di un secondo e 43 centesimi pi\u00f9 basso del tempo ottenuto da Carlos Reutemann l'anno precedente. Scheckter si lament\u00f2 per le manovre di Patrick Depailler, che lo ostacolarono nei suoi miglior tentativo. Le vetture gommate dalla Goodyear venne penalizzate da uno sciopero nella fabbrica inglese della casa americana, che non consent\u00ec l'arrivo delle coperture da qualifica.\nNelson Piquet accus\u00f2 della nausea al termine della sessione mentre, durante le prove, Carlos Reutemann semidistrusse la sua vettura sbattendo contro le barriere. Altri incidenti videro protagonisti Alan Jones e Didier Pironi.\nL'esperimento della Renault, in merito al doppio turbocompressore, non ebbe successo in quanto la vettura scaricava a terra troppa potenza: sulle vetture, inoltre, si staccarono i perni della ruota posteriore destra.\nAl sabato le due vetture di Maranello furono capaci di migliorarsi ancora, pur con Villeneuve che scont\u00f2 dei problemi tecnici all'iniezione che gli fecero perdere quarantacinque minuti della sessione ufficiale. Jody Scheckter conquist\u00f2 la \"pole\", la sua terza e ultima nel mondiale di F1, la prima dal Gran Premio di Germania 1977, precedendo il suo compagno di scuderia di 7 centesimi. La seconda fila venne conquistata da Patrick Depailler, staccato di quasi 7 decimi dal \"poleman\", e Niki Lauda.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nJody Scheckter scatt\u00f2 per primo, seguito da Niki Lauda che infil\u00f2 Gilles Villeneuve alla \"Santa Devota\"; quarto era Depailler, quinto Laffite, sesto Didier Pironi, settimo Alan Jones. Gi\u00e0 al terzo giro Villenueve riprese la seconda posizione, passando Lauda nuovamente alla staccata della \"Santa Devota\". Le due Ferrari guadagnarono un buon margine anche sfruttando la lentezza della vettura di Niki Lauda, che bloccava, di fatto, le pi\u00f9 veloci Ligier.\nLa classifica rimase invariata, per le prime posizioni, per diverse tornate, quando, al giro 16, Didier Pironi, nel tentativo di passare Laffite, lo strinse contro il \"guardrail\". Le gomme della Ligier ne vennero danneggiate, tanto che Laffite fu costretto a una sosta ai \"box\". Quattro giri dopo Pironi mise sotto pressione anche Patrick Depailler, costringendolo a un testacoda, che lo fece piombare nelle retrovie. Al giro 22 il francese della Tyrrell si trov\u00f2 in battaglia, per la terza posizione, con Niki Lauda e Alan Jones. Nella discesa del \"Mirabeau\" la sua vettura tocc\u00f2 quella dell'austriaco: la Tyrrell s'impenn\u00f2 sopra la Brabham, distruggendone la parte posteriore, e finendo contro il \"guardrail\", a sua volta. Per queste manovre il pilota della Tyrrell fu criticato dai colleghi a fine gara. Jones conquist\u00f2 cos\u00ec la terza posizione, seguito da Jochen Mass, Jean-Pierre Jarier e Carlos Reutemann.\nAl trentatreesimo giro Jarier pass\u00f2 Mass e Regazzoni prese una posizione a Reutemann. Solo un giro e Jarier fu costretto ad abbandonare con una sospensione rotta.\nAl giro 44 termin\u00f2 la gara per Jones, che and\u00f2 contro il \"guard-rail\", anche lui a causa della rottura della sospensione. Mass perse diverse posizioni a causa di una sosta ai \"box\" e, al giro 54, anche Gilles Villeneuve fu costretto all'abbandono per un problema alla trasmissione. Fu vano il tentativo dei commissari di spingerlo nuovamente in pista, all'altezza della \"Rascasse\". Ora la classifica vedeva Clay Regazzoni al secondo posto, seguito da Carlos Reutemann, Nelson Piquet, Watson e le due Ligier.\nAl sessantottesimo giro Nelson Piquet ruppe l'albero di trasmissione mentre Depailler super\u00f2 Watson ma, a sua volta, ruppe il motore. Scheckter controll\u00f2 il ritorno del ticinese e vinse per la nona volta in carriera. Terzo fu Reutemann, poi Watson, quindi Depailler e Mass. Sei vetture vennero classificate, solo quattro a pieni giri. Clay Regazzoni torn\u00f2 a podio dopo 43 gran premi, per la prima volta dal Gran Premio d'Italia 1976.\nRisultati.\nI risultati del gran premio furono i seguenti:"}
{"id": "1812543", "revid": "715366", "url": "https://it.wikipedia.org/wiki?curid=1812543", "title": "Vasilij Stasov", "text": ""}
{"id": "1812550", "revid": "1632387", "url": "https://it.wikipedia.org/wiki?curid=1812550", "title": "Ignition (Sex Machineguns)", "text": "Ignition \u00e8 il quarto album in studio dei Sex Machineguns, \u00e8 stato pubblicato dalla Toshiba-EMI il 9 ottobre del 2002."}
{"id": "1812551", "revid": "1745361", "url": "https://it.wikipedia.org/wiki?curid=1812551", "title": "Hockey Club Milano 17 RAMS", "text": "L'Hockey Club Milano 17 RAMS \u00e8 una societ\u00e0 di hockey in-line maschile di Milano (MI), partecipante al campionato di Serie A1.\nStoria.\n1996 - 2003.\nLa squadra RAMs viene fondata nel 1996 da Italo Rota, grazie anche a Massimo Zagni (allenatore del club sino al 2010), inizialmente col nome \"HC Green Wave Milano\". Nel marzo del 1997 la squadra vince la medaglia d'argento al Trofeo Topolino di hockey in-line a Vipiteno.\nNella stagione 1999/2000, col nome di \"H.C. Amatori Milano\", partecipa al primo Campionato regionale di hockey in-line juniores classificandosi prima a pieni punti. Dall'inizio della stagione 2000 - 2001 la squadra prende un nuovo nome: \"Roller Amatori Milano\", o RAM, a causa della presenza nelle stesso campionato di un'altra formazione denominata HC Amatori Milano. Partecipano e vincono il campionato di Serie B - Lombardia (zona 1) con 61 punti, 20 vittorie, 1 pareggio ed 1 sconfitta su 22 incontri disputati; vengono promossi in serie A1 seconda divisione.\nI RAM partecipano anche alle finali nazionali del campionato di hockey in-line giovanile svoltesi a Follonica in giugno, conquistando il titolo di Campioni Juniores d'Italia. All'inizio della stagione 2002 i giocatori Viktor Pesenti e Stefano Rizzo indossano la maglia della nazionale Azzurra in un torneo svoltosi a Torino.\nSempre nel 2002 i RAMs ottengono il secondo posto (ad un punto dalla capolista Alessandria) al termine del girone di regular season, andando a partecipare ai playoff preliminari per l'accesso alla final four. Superata la formazione dell'Azzurrina Reggio Calabria i milanesi si sono disputati l'accesso alla fase finale del torneo con la formazione dei Lions Arezzo.\nNella stagione 2002-2003 i RAMs hanno partecipato al campionato italiano di serie A2, raggiungendo i quarti di finale dei play-off promozione a Reggio Calabria; Vince anche le finali nazionali giovanili aggiudicandosi, per la seconda volta, il titolo di Campioni Juniores d'Italia.\nNasce HC Milano 17 RAMS.\nDalla fusione tra HCM17 e Roller Amatori Milano nasce la societ\u00e0 HC Milano 17 RAMs, le cui formazioni prenderanno parte ai campionati FIHP-LNH di serie \"A1\" e \"B\" e giovanili nelle categorie Juniores e Primavera.\n2003 - 2010.\nStagione 2003/2004: campionato serie A1 (playoff), serie B (3\u00ba posto), Juniores (3\u00ba posto), Primavera (2\u00ba posto)\nStagione 2004/2005: vincitori Coppa Italia A1, vincitori Coppa di Lega B, campionato serie A1 (playoff), serie B (2\u00ba posto), Juniores (2\u00ba posto)\nStagione 2005/2006: Finalisti Coppa Italia A1, vincitori Coppa di Lega B, vincitori campionato serie B e promozione in A2, campionato serie A1 (playoff), Juniores (2\u00ba posto)\nStagione 2006/2007: partecipanti al Torneo Memorial Agnul @ Trieste; sconfitti a tavolino p alla prima gara di Coppa Italia e conseguente esclusione dal torneo; rinuncia a partecipare ad una gara di Coppa di Lega A2 e conseguente esclusione dalla manifestazione; tutti in attesa di sapere i futuri programmi del Presidente. Nel dicembre 2006 i dissapori tra la dirigenza e la prima squadra portano il coach a rassegnare le proprie dimissioni, e gran parte dei giocatori ad approdare (non senza difficolt\u00e0 opposte dal presidente) in altre squadre."}
{"id": "1812552", "revid": "767487", "url": "https://it.wikipedia.org/wiki?curid=1812552", "title": "Ricardo Canals", "text": ""}
{"id": "1812556", "revid": "767487", "url": "https://it.wikipedia.org/wiki?curid=1812556", "title": "Lubo\u0161 Kalouda", "text": "Carriera.\nClub.\nCresciuto nel FC Brno, debutta in prima squadra nella stagione 2006/07, nel quale gioca 8 gare. Nel 2008 firma un contratto di cinque anni con il , squadra della Prem'er-Liga russa.\nNel 2008 vince la Coppa di Russia (anche se non gioca la finale contro il Rubin Kazan) con i Koni. Viene ceduto in prestito nel corso del 2009 ai cechi dello Sparta Praga. A Praga gioca da titolare la rimanente stagione da gennaio (15 incontri), riuscendo a far trionfare la sua nuova squadra in campionato nella lotta scudetto decisa all'ultima giornata proprio a favore dei granata contro Football Club Ban\u00edk Ostrava, Jablonec 97 e FK Teplice.\nNazionale.\n\u00c8 stato membro della Nazionale ceca Under 20 che ha vinto la medaglia d'argento nel 2007 ai Mondiali FIFA U-20. In questa competizione ha segnato tre gol (contro la Corea del Nord, Panama e Spagna) ed \u00e8 stato uno dei migliori giocatori della squadra ceca. Grazie alle sue grandi prestazioni nell'autunno del 2007, \u00e8 stato chiamato anche dalla Nazionale maggiore nel gennaio 2008."}
{"id": "1812557", "revid": "599013", "url": "https://it.wikipedia.org/wiki?curid=1812557", "title": "Fausto De Amicis", "text": "Carriera.\nClub.\nAttivo nel ruolo di difensore, De Amicis ha giocato nei Melbourne Knights dal 1992 al 2006 e nel South Melbourne dal 1996 al 2003, collezionando in tutto 221 presenze e 3 reti.\nHa vinto 4 Campionato australiano di calcio: due volte con i Melbourne Knights (1994-95 e 1995-96) e due volte con il South Melbourne (1997-98 e 1998-99).\nNel 1998, ha vinto la Joe Marston Medal come migliore giocatore in campo della finale contro il Carlton.\nNazionale.\nHa giocato con l' dal 1998 al 2002 giocando 13 partite e segnando 2 gol: il primo nella partita Australia-Samoa Americane 31-0 e l'altro in Coppa delle nazioni oceaniane 2002 contro ."}
{"id": "1812566", "revid": "228587", "url": "https://it.wikipedia.org/wiki?curid=1812566", "title": "Santa Clotilde", "text": ""}
{"id": "1812567", "revid": "767487", "url": "https://it.wikipedia.org/wiki?curid=1812567", "title": "Tommaso Luini", "text": "Allievo di Andrea Sacchi venne detto \"il Caravaggino\" per lo stile che ricordava quello del Caravaggio.\nTra le principali opere si ricordano \"La Trinit\u00e0\" nella Basilica dei Santi Ambrogio e Carlo al Corso e \"La fuga in Egitto\" nella Chiesa di San Giuseppe a Capo le Case in Roma.\nDeposizione dalla Croce in Santa Maria delle Grazie (Milano)."}
{"id": "1812570", "revid": "599013", "url": "https://it.wikipedia.org/wiki?curid=1812570", "title": "Pierluigi Di Gi\u00e0", "text": "Carriera.\nCresce nell' e nella stagione 1987-1988 fa l'esordio da professionista in Serie B con la maglia del , dove in due stagioni raccoglie 63 presenze e 2 gol.\nRientrato all'Inter nella stagione con lo scudetto cucito sul petto, scende in campo 11 volte. Nel 1990 passa al Bologna continuando a calcare i campi di Serie A per due stagioni con 62 match disputati ed una rete.\nNel 1992 viene acquistato dal dove in tre stagioni in Serie B segna 6 gol nelle 70 partite giocate. Nel 1995 nuovo cambio di maglia destinazione Palermo: due stagioni in serie cadetta (38 presenze e 4 gol) concluse con la retrocessione in Serie C1. Continua a giocare in B la maglia del raccogliendo ulteriori 22 presenze condite da una rete.\nAi nastri di partenza della stagione 1998-1999 rimane disoccupato, salvo poi trovare un accordo con il Marsala con il quale ottiene la salvezza ai play-out.\nNel 1999 tenta la pista estera, andando a giocare in Australia con i Marconi Stallions (8 apparizioni). Nel 2000 torna in Italia per vestire i colori granata della in Serie C1 per una stagione e mezza, ottenendo una salvezza ai play-out.\nNel gennaio 2002 passa alla Villacidrese in Serie D dove conquista la seconda posizione in classifica. Nel 2002 inizia nuovamente la stagione da disoccupato, salvo poi accasarsi al Tivoli in Serie C2 dove conclude la sua carriera."}
{"id": "1812572", "revid": "13618", "url": "https://it.wikipedia.org/wiki?curid=1812572", "title": "Galanga", "text": ""}
{"id": "1812573", "revid": "276695", "url": "https://it.wikipedia.org/wiki?curid=1812573", "title": "Screen", "text": ""}
{"id": "1812574", "revid": "71433", "url": "https://it.wikipedia.org/wiki?curid=1812574", "title": "Gardener of Eden", "text": ""}
{"id": "1812575", "revid": "1573940", "url": "https://it.wikipedia.org/wiki?curid=1812575", "title": "Autibra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale.\nLa durata del regno risulta incompleta gi\u00e0 nel documento originale che riporta, a seguito del nome del sovrano\nHASH-HASH:G36-N5-V20-Z1*Z1*Z1*Z1:Z1*Z1*Z1*Z1\n\u1e0ff3 18 - lacuna 18 giorni"}
{"id": "1812576", "revid": "110157", "url": "https://it.wikipedia.org/wiki?curid=1812576", "title": "Pianopoli", "text": "Pianopoli (\"Chjian\u00f2puli\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nIl comune di Pianopoli \u00e8 ubicato a 250 m s.l.m nell'hinterland Lametino. Il paese \u00e8 collocato nel punto pi\u00f9 stretto d'Italia, nell'Istmo di Marcellinara. Da Pianopoli si gode, specialmente in inverno, del tramonto del sole nel mare, nel Golfo di Sant'Eufemia, con un'ottima visuale sulle Isole Eolie ed in particolar modo l'Isola di Stromboli. In certe occasioni si riesce a scorgere sopra il Monte Poro la cima dell'Etna.\nStoria.\nTerremoto del 1638.\nEra l\u2019anno 1638, la regione Calabria era investita da una serie di movimenti sismici che ne funestavano il territorio, rendendo le popolazioni inerme ed alla merc\u00e9 della paura. I danni furono molto consistenti ed il top della potenza sismica si esib\u00ec la sera del 27 marzo, quando, intorno alle ore 21,00 una scossa di intensit\u00e0 superiore alle altre rase al suolo interi paesi della Piana di S. Eufemia causando migliaia di morti. I sopravvissuti cercarono scampo e riparo nei campi appena fuori dei centri abitati e da una di queste migrazioni forzate ebbe origine Pianopoli. Parte degli abitanti sopravvissuti di Feroleto, si spostarono pi\u00f9 a valle in una zona pianeggiante nei pressi della Chiesa di Santa Croce che era rimasta illesa alla furia del sisma ed iniziarono a creare una nuova comunit\u00e0 che and\u00f2 man mano ingrandendosi. Tutto questo fu possibile perch\u00e9 gli eventi sismici continuavano a ripetizione e nei centri abitati i danni erano sempre rilevanti mentre le poche costruzioni intorno alla Chiesa di S. Croce resistevano riportano lievi danni.\nGeografia antropica.\nFrazioni e localit\u00e0.\nVianova, Rizzuto, Palazzo, Martinico, Spranico.\nSport.\nCalcio.\nL'unica squadra del paese \u00e8 l'Asd Pianopoli, storicamente presente nel territorio dal 1965 e dalla stagione 2019/2020 milita nel campionato di Seconda Categoria . Nel 2004 inoltre \u00e8 nato il Real Pianopoli, squadra secondaria del paese, in attivo fino al 2015, e \"chiusa\" in seguito alla fusione calcistica e societaria tra le due squadre. Inoltre, \u00e8 da citare una delle pi\u00f9 celebri scuole calcio della piana lametina, la Football 3000 Pianopoli, attiva dal 1999."}
{"id": "1812577", "revid": "1632387", "url": "https://it.wikipedia.org/wiki?curid=1812577", "title": "To the Future Tracks ~Gathering for Unreleased Songs~", "text": "To the Future Tracks ~Gathering for Unreleased Songs~ \u00e8 un album dei Sex Machineguns pubblicato il 6 agosto del 2003 dalla Toshiba-EMI.Contiene demo e brani non pubblicati prima."}
{"id": "1812578", "revid": "4711", "url": "https://it.wikipedia.org/wiki?curid=1812578", "title": "Hong-Kong", "text": ""}
{"id": "1812580", "revid": "124229632", "url": "https://it.wikipedia.org/wiki?curid=1812580", "title": "J\u00e9rusalem", "text": "J\u00e9rusalem \u00e8 un Grand Op\u00e9ra in quattro atti di Giuseppe Verdi su libretto di Temistocle Solera con la traduzione francese di Royer e Vaez. Prima rappresentazione, Op\u00e9ra national de Paris, 26 novembre 1847; gli interpreti e gli artisti coinvolti furono i seguenti:\nLa prima rappresentazione italiana, su traduzione di Calisto Bassi, ebbe luogo al Teatro alla Scala di Milano il 26 dicembre 1850.\nGenesi e fortuna.\nQuest'opera \u00e8 il rifacimento de \"I Lombardi alla prima crociata\", andata in scena alla Scala l'11 febbraio 1843. Fu realizzata per un motivo puramente economico: dato che Parigi richiedeva la presenza di Verdi, questi decise di debuttarvi con un Grand Op\u00e9ra, che andava molto di moda in Francia. Lo stesso editore Ricordi l'acquist\u00f2 come se fosse un'opera nuova.\nCaso unico nella storia dei rifacimenti verdiani, la prima stesura, cio\u00e8 \"I Lombardi\", rimase stabilmente in repertorio e imped\u00ec la circolazione della seconda, che tuttavia \u00e8 stata eseguita in un recente allestimento memorabile sotto la direzione di Gianandrea Gavazzeni. Tra i pezzi pi\u00f9 maestosi di quest'opera \u00e8 da ricordare il coro \"J\u00e9rusalem la sainte, la divine cit\u00e9\" e \"Le Seigneur nous promet la victoire\".\nTrama dell'opera.\nNonostante sia il rifacimento dei \"Lombardi\", la trama \u00e8 completamente diversa.\n\u00c8 un dramma storico ambientato a Tolosa nel 1095 e quattro anni pi\u00f9 tardi in Palestina.\nBibliografia.\n\"Gerusalemme\", Quaderni dell'Istituto nazionale di Studi Verdiani, n. 2, Parma, Istituto di studi verdiani, 1963, 110 pp. "}
{"id": "1812582", "revid": "149587", "url": "https://it.wikipedia.org/wiki?curid=1812582", "title": "Caravaggino", "text": ""}
{"id": "1812584", "revid": "149587", "url": "https://it.wikipedia.org/wiki?curid=1812584", "title": "Il Caravaggino", "text": ""}
{"id": "1812585", "revid": "309289", "url": "https://it.wikipedia.org/wiki?curid=1812585", "title": "Kazym", "text": "Il Kazym () \u00e8 un fiume della Russia siberiana nordoccidentale, affluente di destra dell'Ob'. Scorre nel Belojarskij rajon del Circondario autonomo Jamalo-Nenec che fa parte dell'oblast' di Tjumen'.\nDescrizione.\nIl fiume ha origine dal lago Kazymtajlor (\u043e\u0437\u0435\u0440\u043e \u041a\u0430\u0437\u044b\u043c\u0442\u0430\u0439\u043b\u043e\u0440), negli Uvali siberiani, ad un'altitudine di 150\u00a0m. Attraversa con direzione mediamente occidentale e un corso molto tortuoso una pianura alluvionale lacustre coperta da una taiga di larice e abete rosso, senza incontrare centri urbani di qualche rilievo ad eccezione del centro petrolifero di Belojarskij. Sfocia da destra nell'Ob' nel suo basso corso, a 648\u00a0km dalla sua foce.\nLa lunghezza del Kazym \u00e8 di 659\u00a0km. L'area del suo bacino \u00e8 di 35\u00a0600\u00a0km\u00b2. La sua portata media, all'altezza dell'insediamento di Juil'sk, \u00e8 di 76,73\u00a0m\u00b3/s. La larghezza del fiume nella parte superiore \u00e8 meno di 20\u00a0m, nella parte inferiore raggiunge i 250\u2013400\u00a0m e vicino alla foce i 1200\u00a0m.\nI suoi principali affluenti sono: Sorum (\u0421\u043e\u0440\u0443\u043c) da destra; Amnja (\u0410\u043c\u043d\u044f), Lychn (\u041b\u044b\u0445\u043d) e Pomut (\u041f\u043e\u043c\u0443\u0442) da sinistra. Il fiume \u00e8 gelato da fine ottobre/inizio novembre sino a met\u00e0 maggio.\nIl fiume \u00e8 navigabile per 188\u00a0km, da Belojarskij all'insediamento di Verchnekazymskij (\u0412\u0435\u0440\u0445\u043d\u0435\u043a\u0430\u0437\u044b\u043c\u0441\u043a\u0438\u0439), e per le piccole imbarcazioni per 250\u00a0km fino a Juil'sk (\u042e\u0438\u043b\u044c\u0441\u043a)."}
{"id": "1812591", "revid": "110157", "url": "https://it.wikipedia.org/wiki?curid=1812591", "title": "Manifesto GNU", "text": "Il Manifesto GNU (GNU Manifesto in inglese) \u00e8 stato scritto da Richard Stallman e pubblicato nel mese di marzo 1985 nel \"Dr. Dobb's Journal of Software Tools\" come una spiegazione e definizione degli obiettivi del Progetto GNU e per richiamare partecipazione e supporti. \u00c8 considerato da molti nel movimento del software libero come una fonte filosofica fondamentale. Il testo completo \u00e8 incluso in software GNU come Emacs ed \u00e8 disponibile sul web."}
{"id": "1812593", "revid": "188116", "url": "https://it.wikipedia.org/wiki?curid=1812593", "title": "Commissariato dello Stato per la Regione Siciliana", "text": "Il Commissariato dello Stato per la Regione Siciliana, \u00e8 un organo di rilievo costituzionale, previsto dalla legge costituzionale n. 2/1948. Ha sede a Palermo.\nHa esercitato fino al novembre 2014 le funzioni previste dagli articoli 27 e 28 dello statuto speciale della Regione siciliana (controllo di legittimit\u00e0 costituzionale delle leggi dell'Assemblea regionale siciliana). Con la sentenza n. 255 del 3 novembre 2014 della Corte Costituzionale\ninfatti \"gli artt. 27 (per la perdurante competenza del Commissario dello Stato ad impugnare le delibere legislative dell'Assemblea regionale siciliana), 28, 29 e 30 dello statuto di autonomia non trovano pi\u00f9 applicazione, per effetto dell'estensione alla Regione siciliana del controllo successivo, previsto dall'art. 127 della Costituzione per le Regioni a statuto ordinario\". Esercita ancora quelle previste dall'articolo 8 e altri residuali.\nStoria.\nPrevisto dalla Statuto speciale della Regione Siciliana del 15 maggio 1946, \u00e8 stato formalmente individuato con il decreto legislativo del capo provvisorio dello Stato del 10 maggio 1947 n.307, successivamente integrato con il decreto del presidente della Repubblica del 4 giugno 1969 n.488 (norme di attuazione dello Statuto).\nIl primo commissario dello Stato, nel giugno del 1947, \u00e8 stato il prefetto di Palermo pro-tempore, Cesare Vittorelli, al quale nel corso degli anni si sono succeduti funzionari dello Stato di massimo livello, nominati con decreto del presidente della Repubblica su deliberazione del Consiglio dei ministri e scelti, fino a oggi, tra i prefetti della Repubblica. Per l'esercizio delle funzioni, in caso di assenza o impedimento del Commissario, \u00e8 stata prevista la figura istituzionale del vice commissario dello Stato, che viene pure scelto tra gli alti dirigenti dello Stato e nominato con decreto del presidente della Repubblica, previa deliberazione del Consiglio dei ministri.\nNel 1956 l'allora Commissario dello Stato impugn\u00f2 la legge sulla \"disciplina della ricerca e coltivazione delle sostanze minerali della Regione\" approvata dall'Assemblea regionale siciliana il 14 marzo 1956, davanti all'Alta Corte. Nel relativo giudizio di legittimit\u00e0 costituzionale il Commissario dello Stato eccep\u00ec l'incompetenza dell'Alta Corte siciliana, avviando cos\u00ec il giudizio davanti alla Corte costituzionale, che si concluse nel 1957 con la soppressione di fatto di quell'organo costituzionale \nDalla prima sede di via del Giardino (oggi via Generale Carlo Alberto Dalla Chiesa), l'Ufficio si \u00e8 trasferito dapprima nei locali di via Principe di Villafranca e quindi, nel 1979, nell'attuale sede di piazza Principe di Camporeale n\u00b023.\nL'attivit\u00e0 del Commissario dello Stato venne inizialmente limitata all'osservanza delle previsioni statutarie relativamente all'esercizio della funzione di controllo preventivo di legittimit\u00e0 costituzionale innanzi all'Alta Corte, poi dagli anni sessanta alla Consulta, dei disegni di legge approvati dall'Assemblea regionale siciliana (ARS) (art.28), non essendo mai stata attuata la facolt\u00e0 di promuovere lo scioglimento dell'ARS (art.8).\nIl potere di proporre ricorso avverso le leggi dello Stato lesive dell'autonomia regionale (art.30) \u00e8 stato successivamente dichiarato decaduto dalla Corte costituzionale a seguito della sentenza n. 545 del 1989.\nCommissari dello Stato.\nDal 1947 ad oggi ci sono stati 26 Commissari dello Stato, scelti tra i prefetti della Repubblica.\nFunzioni.\nDiverse leggi statali hanno nel tempo attribuito altre funzioni di carattere amministrativo, che non interferiscono con la funzione primaria e che hanno contribuito a connotare la posizione del Commissario dello Stato nell'assetto istituzionale quale punto di riferimento per lo svolgimento di compiti di interesse generale a livello regionale.\nFunzioni soppresse.\nNel corso degli anni, pertanto, l'esercizio delle funzioni commissariali ha subito una progressiva evoluzione che, sempre nel rispetto della posizione di terziet\u00e0 del commissario dello Stato nei confronti sia dello Stato che della Regione, \u00e8 passata attraverso fasi di collaborazione ad ampio raggio, verso forme avanzate di impulso, promozione e sostegno della attivit\u00e0 delle pubbliche amministrazioni in ambito regionale, che hanno portato alla realizzazione di progetti innovativi e iniziative rivolti a favorire i processi di sviluppo e ammodernamento delle amministrazioni coinvolte.\nIl commissario dello Stato ha esercitato fino al novembre 2014 il controllo di legittimit\u00e0 costituzionale dei disegni di legge approvati dall'Assemblea regionale siciliana, prima che questi venissero promulgati, in applicazione dell'art.28 dello Statuto speciale.\nNell'esercizio di tale competenza:\nFunzioni residue.\nLo Statuto Speciale della Regione Siciliana attribuisce ancora al Commissario dello Stato la facolt\u00e0, prevista dall\u2019art.8, di promuovere lo scioglimento dell\u2019ARS per persistente violazione dello Statuto, mai per\u00f2 ancora verificatasi.\nDopo la sentenza n.255 del 2014 della Consulta al Commissario sono rimasti solo poteri residuali.\nUnicit\u00e0 della figura.\nPrima della sentenza n. 255 del 3 novembre 2014 della Corte Costituzionale, la figura istituzionale del commissario dello Stato per la Regione Siciliana costituiva un unicum in Italia. Nessuna delle figure apparentemente analoghe operanti con diversi compiti e denominazioni nelle altre regioni italiane (commissario del Governo, rappresentante dello Stato, ecc.) era titolare dello stesso potere di diretta impugnativa delle leggi regionali per illegittimit\u00e0 costituzionale o per violazione dello Statuto."}
{"id": "1812597", "revid": "729019", "url": "https://it.wikipedia.org/wiki?curid=1812597", "title": "Battaglia di Ostia", "text": "La battaglia di Ostia fu una battaglia navale combattuta nell'estate dell'849 nel Mar Tirreno tra una coalizione di Stati italiani (Ducati di Amalfi, Gaeta, Napoli e Sorrento) e una flotta saracena.\nPremesse.\nA partire dall'anno 827 (data del loro primo sbarco a Mazara del Vallo) gli Arabi, dopo avere esteso il loro dominio a tutta l'Africa settentrionale e parte della Spagna, cominciano la progressiva conquista della Sicilia che utilizzano come base per compiere razzie in tutta l'area del Tirreno.\nLa battaglia.\nNell'estate dell'849 una flotta costituita dalle navi dei ducati di Napoli, Amalfi, Gaeta e Sorrento riunite nella Lega campana, sotto la guida del console Cesario di Napoli (figlio secondogenito del duca di Napoli Sergio), sbaragli\u00f2 una flotta di navi saracene che si apprestava a sbarcare presso Ostia con l'intento di operare l'invasione e la devastazione di Roma.\nIl console Cesario, giunto in soccorso, si present\u00f2 a Roma; si fece annunziare al pontefice Leone IV, che lo accolse in Laterano e che riaccompagnatolo a Ostia benedisse i guerrieri della Lega campana con una preghiera ch'\u00e8 rimasta nella storia della liturgia cattolica.\nQuando, la mattina seguente, s'appressarono le navi africane, Cesario le invest\u00ec vigorosamente, affondandone parte. Lo scontro tra le due flotte fu violentissimo e dur\u00f2 un'intera giornata con esito incerto, fin quando un'improvvisa tempesta non sopravvenne creando lo scompiglio tra le navi saracene. I pi\u00f9 esperti marinai campani ebbero allora il sopravvento infliggendo al nemico gravi perdite e catturando numerosi prigionieri.\nFu, secondo vari storici, la pi\u00f9 insigne vittoria navale dei cristiani sui musulmani prima della battaglia di Lepanto.\nNelle arti.\nLa battaglia \u00e8 stata immortalata da Raffaello con un celebre affresco in una delle Stanze Vaticane; segnatamente nella \"Stanza dell'Incendio di Borgo\": Raffaello \"Battaglia di Ostia\" (1514-1515)."}
{"id": "1812598", "revid": "184980", "url": "https://it.wikipedia.org/wiki?curid=1812598", "title": "Soggetto oggetto verbo", "text": ""}
{"id": "1812599", "revid": "599013", "url": "https://it.wikipedia.org/wiki?curid=1812599", "title": "Renny Vega", "text": ""}
{"id": "1812600", "revid": "834", "url": "https://it.wikipedia.org/wiki?curid=1812600", "title": "Massimo de Ambrosis", "text": ""}
{"id": "1812603", "revid": "276695", "url": "https://it.wikipedia.org/wiki?curid=1812603", "title": "X11 License", "text": ""}
{"id": "1812606", "revid": "287204", "url": "https://it.wikipedia.org/wiki?curid=1812606", "title": "Collasso (saggio)", "text": "Collasso. Sopravvivere alle attuali guerre e catastrofi in attesa di un inevitabile ritorno al passato (\"The Long Emergency: Surviving the Converging Catastrophes of the Twenty-first Century\") \u00e8 un libro dello scrittore statunitense James Howard Kunstler, pubblicato nel 2005 presso la Grove/Atlantic e tradotto in italiano nello stesso anno per Nuovi Mondi Media.\nIl testo esplora le conseguenze del picco della produzione mondiale di petrolio, in coincidenza con gli effetti del cambiamento climatico, pandemie cicliche, la siccit\u00e0, l'instabilit\u00e0 economica mondiale e la guerra a provocare il caos per le generazioni future."}
{"id": "1812608", "revid": "287204", "url": "https://it.wikipedia.org/wiki?curid=1812608", "title": "Costante di Copeland-Erdos", "text": ""}
{"id": "1812609", "revid": "1782831", "url": "https://it.wikipedia.org/wiki?curid=1812609", "title": "Regge", "text": ""}
{"id": "1812610", "revid": "1573940", "url": "https://it.wikipedia.org/wiki?curid=1812610", "title": "Heribra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale e regn\u00f2 29 (forse giorni) nel Delta del Nilo."}
{"id": "1812614", "revid": "486946", "url": "https://it.wikipedia.org/wiki?curid=1812614", "title": "Palazzo di Peterhof", "text": ""}
{"id": "1812617", "revid": "1632387", "url": "https://it.wikipedia.org/wiki?curid=1812617", "title": "Live! Final Attack at Budokan", "text": "Live! Final Attack at Budokan \u00e8 il secondo album live dei Sex Machineguns pubblicato il 26 settembre del 2003 dalla Toshiba-EMI.Contiene 2\u00a0cd con brani dei primi 4 album. Nella canzone Mikan No Uta \u00e8 presente un duello di assoli di chitarra tra Circuit V. Panther e Anchang."}
{"id": "1812623", "revid": "1543377", "url": "https://it.wikipedia.org/wiki?curid=1812623", "title": "Reudigni", "text": "I Reudigni furono una trib\u00f9 germanica dedita al culto di Nerthus, citata da Tacito nel \"De origine et situ Germanorum\".\nEtnonimo.\nSch\u00fctte ipotizza che il nome potrebbe essere letto \"Rendingi\" o \"Randingi\", e che sarebbero gli stessi \"Rondings\" citati nel \"Widsith\". Sempre secondo Sch\u00fctte hanno dato il nome a Randers e Randsfjorden, in Danimarca.\nStoria.\nNon si conosce molto di loro, ma potrebbero avere abitato la Danimarca prima dell'arrivo dei Daner citati da Giordane.\nTacito li descrisse come una trib\u00f9 difesa da fiumi e foreste, che adorava Nerthus:"}
{"id": "1812624", "revid": "119486117", "url": "https://it.wikipedia.org/wiki?curid=1812624", "title": "Delta IV", "text": "Il Delta IV \u00e8 un razzo vettore della famiglia di razzi Delta progettati dalla divisione Integrated Defense Systems di Boeing. I razzi sono costruiti a Decatur in Alabama dalla United Launch Alliance, che ne cura anche l'assemblaggio finale al sito di lancio. I razzi sono stati progettati per il progetto Evolved Expendable Launch Vehicle (EELV) della United States Air Force e per il lancio di satelliti commerciali; i razzi dovrebbero ridurre i costi e lo sforzo necessari per lanciare dei carichi utili in orbita. Il Delta IV \u00e8 disponibile in cinque versioni: \"Medium\", \"Medium+ (4,2)\", \"Medium+ (5,2)\", \"Medium+ (5,4)\" ed \"Heavy\": ognuno \u00e8 progettato per carichi utili di diversa dimensione e peso. Il Delta IV \u00e8 progettato primariamente per soddisfare i requisiti dei militari statunitensi.\nI razzi sono assemblati nella Horizontal Integration Facility e sono lanciati dal LC-37B della Cape Canaveral Air Force Station e dal SLC-6 della Vandenberg Air Force Base.\nDescrizione del lanciatore.\nIl primo stadio del Delta IV \u00e8 composto da un Common Booster Core (CBC), propulso da un motore RS-68 di Rocketdyne; nel caso della variante \"Heavy\", il razzo \u00e8 dotato di tre CBC. La maggior parte dei motori che equipaggiano il primo stadio di altri razzi usano combustibile solido o kerosene, mentre i motori RS-68 bruciano idrogeno liquido ed ossigeno liquido.\nLo RS-68 \u00e8 il primo grande motore per razzo a propellente liquido progettato negli USA dalla creazione dello Space Shuttle main engine (SSME) negli anni settanta. L'obiettivo primario dello RS-68 consisteva nel ridurre i costi rispetto allo SSME. Fu ridotta la pressione della camera e l'impulso specifico, penalizzando cos\u00ec l'efficienza del motore; tuttavia, il tempo di sviluppo, il numero delle parti costituenti, il costo totale e il lavoro di assemblaggio furono ridotti a una frazione di quelli necessari per lo SSME, a dispetto della dimensione significativamente pi\u00f9 grande dello RS-68. Tipicamente, lo RS-68 \u00e8 spinto al 102% per i primi minuti del volo, per poi passare al 58% di spinta prima dello spegnimento del motore principale. Nella variante \"Heavy\", il motore del CBC principale viene ridotto al 58% della spinta circa 50 secondi dopo il sollevamento, mentre i CBC aggiuntivi rimangono al 102%. Questo permette al CBC principale di conservare del propellente e bruciare pi\u00f9 a lungo. Dopo che i CBC aggiuntivi vengono separati dal razzo, il CBC centrale ritorna al 102% della spinta, per poi rallentare al 58% prima dello spegnimento.\nIl motore RS-68 \u00e8 assicurato alla struttura propulsiva inferiore del vettore con una struttura di spinta a quadripode ed incluso in uno scudo conico composito di protezione termica. Al di sopra della struttura di spinta c'\u00e8 un serbatoio per idrogeno liquido in isogriglia di alluminio seguito da un cilindro composito, chiamato \"corpo centrale\" (centerbody), un serbatoio in isogriglia di alluminio per l'ossigeno liquido. Lungo il CBC scorre un tunnel per contenere cavi elettrici e per segnali ed un tubo per trasportare l'ossigeno liquido dal serbatoio allo RS-68. Il CBC ha un diametro costante di 5 metri.\nIl sistema di guida \"Redundant Inertial Flight Control Assembly\" (RIFCA) di L-3 Communications usato sul Delta IV \u00e8 uguale a quello del razzo Delta II e differisce solo nel software che li gestisce per le differenze fra i due lanciatori. Il RIFCA \u00e8 dotato di sei giroscopi laser e sei accelerometri, che forniscono un alto grado di affidabilit\u00e0.\nLo stadio superiore del Delta IV \u00e8 praticamente identico a quello del razzo Delta III, tuttavia i serbatoi sono o ridotti (nella variante da 4 metri di diametro) o ingranditi (nella variante da 5 metri). Il secondo stadio \u00e8 propulso da un motore RL-10B2 di Pratt &amp; Whitney, provvisto di un ugello \"carbon-carbon\" estendibile per aumentare l'impulso specifico. A seconda della variante del razzo sono utilizzati due differenti interstadi per collegare il primo ed il secondo stadio. Un interstadio a cono rovesciato che si restringe dal diametro di 5 al diametro di 4 metri \u00e8 utilizzato nella variante da 4 metri, mentre un interstadio cilindrico \u00e8 utilizzato nella variante da 5 metri. Gli interstadi sono costruiti con materiali compositi.\nPer incapsulare il carico utile sono disponibili una variet\u00e0 di differenti ogive. Un'ogiva derivata dal Delta III ridotta a 4 metri \u00e8 usata nella variante a 4 metri del lanciatore, mentre una ogiva allargata da 5 metri di diametro \u00e8 utilizzata nella variante da 5 metri. Nella versione \"Heavy\" del lanciatore sono utilizzate una versione pi\u00f9 lunga dell'ogiva da 5 metri oppure una carenatura da 5 metri in isogriglia di alluminio.\nIl Delta IV \u00e8 entrato nel mercato dei lanciatori in un periodo in cui la capacit\u00e0 globale era gi\u00e0 molto pi\u00f9 alta della domanda. Inoltre, ha avuto difficolt\u00e0 ad inserirsi nel mercato dei lanci commerciali per il suo progetto non ancora collaudato e perch\u00e9 il costo di un Delta IV \u00e8 superiore a quello dei vettori comparabili. Nel 2003, Boeing ha ritirato il Delta IV dal mercato commerciale, a causa dei costi elevati e della bassa domanda. Nel 2005, Boeing ha dichiarato che potrebbe rendere il Delta IV di nuovo accessibile al mercato commerciale, tuttavia fino al 2006 non ci sono stati ulteriori annunci a questo riguardo. Tutti tranne uno dei primi lanci sono stati pagati dal governo USA, con un costo fra i 140 e i 170 milioni di dollari.\nLanciatori comparabili:\nAngara -\nAriane 5 -\nAtlas V -\nLunga Marcia 5 -\nFalcon 9 -\nProton\nVarianti.\nIl Delta IV \"Medium\" (Delta 9040) \u00e8 la variante base del Delta IV. Possiede un singolo CBC ed un secondo stadio modificato del Delta III, con serbatoi da 4 metri di idrogeno liquido ed ossigeno liquido ed un'ogiva da 4 metri derivata da quella del Delta III. Il Delta IV \"Medium\" \u00e8 in grado di lanciare () in orbita di trasferimento geostazionaria (GTO).\nIl Delta IV \"Medium+ (4,2)\" (Delta 9240) \u00e8 simile al \"Medium\", ma utilizza due razzi aggiuntivi Graphite-Epoxy Motor (GEM-60s) di Alliant Techsystems da 1,5 metri di diametro, per aumentare il peso del carico utile a 5\u00a0845\u00a0kg verso GTO.\nIl Delta IV \"Medium+ (5,2)\" (Delta 9250) \u00e8 simile al \"Medium+ (4,2)\", ma possiede un'ogiva per il carico utile da 5 metri e un secondo stadio con un serbatoio per l'idrogeno liquido da 5 metri ed un serbatoio ingrandito per l'ossigeno liquido. A causa del peso supplementare della carenatura pi\u00f9 larga e del secondo stadio, questa variante pu\u00f2 portare 4\u00a0640\u00a0kg (10\u00a0230\u00a0lb) in GTO, quindi meno del \"Medium+ (4,2)\".\nIl Delta IV \"Medium+ (5,4)\" (Delta 9450) \u00e8 simile al \"Medium+ (5,2)\", ma utilizza quattro GEM-60 invece di due, consentendo il trasporto di 6\u00a0565\u00a0kg (14\u00a0475\u00a0lb) in GTO.\nIl Delta IV \"Heavy\" (Delta 9250H) \u00e8 simile al \"Medium+ (5,2)\", ma utilizza due CBC aggiuntivi al posto dei GEM. Questi razzi impulsori sono rilasciati in volo prima del rilascio del CBC principale. Il Delta IV \"Heavy\" inoltre presenta un'ogiva composita ingrandita da 5 metri di diametro. \u00c8 disponibile anche un'ogiva trisettore in alluminio derivata da quella del Titan IV. Quest'ogiva \u00e8 stata utilizzata per la prima volta nel volo DSP-23.\nLa capacit\u00e0 di sollevamento del Delta IV \"Heavy\" \u00e8 di:\nLa massa totale al lancio della variante \"Heavy\" \u00e8 di circa , molto meno dello Space Shuttle ().\nDurante lo sviluppo del Delta IV \u00e8 stata considerata anche una variante \"Small\". Questa avrebbe utilizzato il secondo stadio del Delta II, un terzo stadio opzionale Star 48 B di Thiokiol e l'ogiva del Delta II, tutto montato sopra un singolo CBC. La variante \"Small\" \u00e8 stata accantonata nel 1999, probabilmente perch\u00e9 il Delta II aveva gi\u00e0 una simile capacit\u00e0 di sollevamento.\nVarianti future.\nPossibili miglioramenti futuri per il Delta IV includono l'aggiunta di motori aggiuntivi per aumentare la capacit\u00e0 di sollevamento, l'utilizzo di motori principali con spinta maggiorata, l'uso di materiali pi\u00f9 leggeri, l'uso di secondi stadi con maggiore spinta, l'uso di fino a 6 CBC e un'alimentazione incrociata con propellente criogenico sia per i razzi impulsori che per il propulsore principale. Queste modifiche potrebbero potenzialmente aumentare a 100 tonnellate la massa del carico utile posizionabile in LEO.\nLa NASA originariamente aveva pianificato di utilizzare il Delta IV \"Heavy\" per il Crew Exploration Vehicle, il successore dello Space Shuttle. Tuttavia, con il cambio del CEV da un veicolo alato o a sollevamento a una capsula alla Apollo e un nuovo veicolo da lancio basato sui componenti dello Space Shuttle. \nLa possibilit\u00e0 di aggiungere una nuova variante ancora pi\u00f9 pesante fu indicata in uno studio dei requisiti di lancio per la sicurezza nazionale fino al 2020, condotto dalla RAND Corporation nel 2006: in questo studio si fa notate che \"...solo il Delta IV \"Heavy\" possiede la capacit\u00e0 necessaria per soddisfare i requisiti imposti dai dieci lanci della NSS che richiedono maggiore spinta di sollevamento... la capacit\u00e0 attuale del Delta IV, con una possibile eccezione, pu\u00f2 soddisfare l'intera domanda di lanci pianificata dal NSS. L'eccezione riguarda il requisito di innalzare la capacit\u00e0 di sollevamento del Delta IV \"Heavy\" per soddisfare un singolo carico utile del NRO. La migliore soluzione per questo requisito \u00e8 attualmente in studio.\"\nTermine del programma Delta.\nL'ultimo lancio di un \"Delta IV Medium+\" \u00e8 stata la missione GPS III SV02 il 22 Agosto 2019 dal LC-37B. A partire dalla missione NROL-44 verr\u00e0 lanciato solo il modello \"Delta IV Heavy\". Il programma giunger\u00e0 al termine dopo aver lanciato 5 payload del NRO tra il 2020 e il 2023, verr\u00e0 sostituito dal nuovo vettore di casa ULA, Vulcan, il cui primo lancio \u00e8 stato programmato per il 2021.\nULA sta portando al termine il programma \"Delta\" in quanto molto costoso, il \"Delta IV Heavy\" costando fino a 350 milioni USD a lancio risulta poco appetibile sul commercio, come dimostra lo storico dei lanci, composto principalmente da satelliti governativi. Con il Falcon Heavy ormai divenuto realt\u00e0, ULA punta a sostituire i lanci di payload di grossa taglia con il nuovo Vulcan Centaur che risulter\u00e0 pi\u00f9 economico, pi\u00f9 efficiente e potr\u00e0 portare in orbita carichi pi\u00f9 pesanti.\nSiti di lancio.\nI lanci del Delta IV sono effettuati da due siti. Nella costa orientale degli Stati Uniti viene utilizzato il Launch Complex 37 (LC-37) della Cape Canaveral Air Force Station, che fu sede di numerosi lanci di razzi Saturn I e Saturn IB. Sulla costa occidentale, viene utilizzato lo Space Launch Complex 6 (SLC-6) della Vandenberg Air Force Base per lanci con orbita polare ed alta inclinazione. Questo pad di lancio era stato inizialmente costruito per la stazione spaziale MOL della Air Force (progetto poi cancellato) e successivamente per lanci in orbita polare dello Space Shuttle, ma non fu mai effettivamente utilizzato per nessuno di questi scopi.\nIl supporto al lancio in entrambi i siti \u00e8 simile. Al pad di lancio si trova una \"Mobile Service Tower\" (Torre di servizio mobile, MST), che consente accesso di servizio al lanciatore e protezione dal tempo atmosferico. In cima alla MST c'\u00e8 un argano che consente di agganciare al veicolo il carico utile e i motori GEM-60. La MST \u00e8 separata dal lanciatore diverse ore prima del lancio. A Vandenberg, il pad di lancio possiede anche un \"Mobile Assembly Shelter\" (MAS), che racchiude completamente il razzo; a Cape Canaveral invece, il veicolo \u00e8 parzialmente esposto nella sua parte inferiore.\nAccanto al lanciatore \u00e8 posizionata una \"Fixed Umbilical Tower\" (FUT), che possiede due (nel caso di Vandemberg) o tre (a Cape Canaveral) bracci mobili. Questi bracci sono equipaggiati per dare supporto elettrico, idraulico, di controllo ambientale al veicolo. I bracci mobili sono retratti a T-0 secondi dal lancio per prevenire urti con il veicolo.\nSotto il veicolo c'\u00e8 una tavola di lancio con sei \"Tail Service Mast\" (TSM), due per ogni CBC. La tavola di lancio fornisce supporto al veicolo sul pad e i TSM forniscono ulteriore supporto e funzioni di rifornimento ai CBC. Il veicolo \u00e8 montato sulla tavola di lancio con un \"Launch Mate Unit\" (LMU), che \u00e8 agganciato al veicolo con dei giunti che si separano al lancio. Sotto la tavola di lancio c'\u00e8 un \"Fixed Pad Erector\" (FPE), che usa due pistoni idraulici per innalzare il veicolo in posizione verticale dopo che questo viene trasportato dalla \"Horizontal Integration Facility\" (HIF). Sotto la tavola di lancio c'\u00e8 un condotto che deflette gli scarichi dei motori sia dal lanciatore che dalle strutture di supporto.\nLa \"Horizontal Integration Facility\" (HIF) \u00e8 situata a una certa distanza dal pad di lancio. \u00c8 un grande edificio nel quale i CBC e il secondo stadio del Delta IV sono uniti al lanciatore e testati prima di essere trasportati al pad.\nGli spostamenti dei Delta IV, dalle varie strutture al pad di lancio sono facilitati dall'uso degli \"Elevating Platform Transporters\" (EPT). Questi veicoli a gomma sono propulsi o con motori diesel o con motori elettrici. Gli EPT diesel sono utilizzati per muovere il lanciatore dalla HIF al pad di lancio, mentre gli EPT elettrici sono utilizzati all'interno della HIF, dove la precisione degli spostamenti \u00e8 importante.\nAssemblaggio del lanciatore.\nI Delta IV sono assemblati con un processo che secondo Boeing riduce i costi e il tempo speso sul pad di lancio. I CBC sono costruiti da Boeing nella fabbrica di Decatur, in Alabama. Questi sono poi caricati in un M/V \"Delta Mariner\", una nave da trasporto, e trasportati poi al sito di lancio. Qui sono scaricati e portati nella \"Horizontal Integration Facility\" (HIF), dove sono uniti al secondo stadio, trasportato al sito separatamente dal \"Delta Mariner\". Inoltre, nel caso della variante \"Heavy\", i tre CBC sono uniti l'uno all'altro sempre nella HIF.\nDopo aver effettuato vari test, il lanciatore \u00e8 trasportato orizzontalmente al pad di lancio, dove il \"Fixed Pad Erector\" (FPE) viene utilizzato per sollevare il lanciatore in posizione verticale, all'interno del MST. A questo punto i motori GEM-60, se richiesti dalla variante, sono trasportati al pad di lancio e uniti al lanciatore. Dopo ulteriori test il carico utile, gi\u00e0 contenuto nella sua ogiva, viene trasportato al pad di lancio sollevato lungo la MST con un argano ed agganciato al lanciatore. Infine, il giorno del lancio, la MST \u00e8 allontanata dal lanciatore e il veicolo \u00e8 cos\u00ec pronto per il lancio.\nLanci del Delta IV.\nLanci da menzionare.\nIl primo carico utile lanciato con un Delta IV fu un satellite per telecomunicazioni \"Eutelsat W5\". La variante del lanciatore utilizzata era la \"Medium+ (4,2)\"; il lancio avvenne da Cape Canaveral. Il satellite fu posizionato in orbita di trasferimento geostazionaria (GTO) il 20 novembre 2002.\n\"Heavy Demo\" fu il primo lancio della variante \"Heavy\", effettuato nel dicembre 2004, dopo un significativo ritardo dovuto alle cattive condizioni atmosferiche. A causa della cavitazione nelle linee del combustibile, i sensori registrarono uno scarico di propellente. I CBC aggiuntivi e successivamente il CBC principale si spensero prematuramente, anche se sufficiente carburante era ancora disponibile per continuare il volo come pianificato. Il secondo stadio cerc\u00f2 di compensare fino a che non termin\u00f2 il proprio carburante. Questo lancio fu un test che trasportava un carico utile che consisteva in:"}
{"id": "1812626", "revid": "287204", "url": "https://it.wikipedia.org/wiki?curid=1812626", "title": "Qualificazioni alla AFC Champions League 2002-2003", "text": "La formula della AFC Champions League 2003 prevedeva una fase preliminare di qualificazione, composta da 4 turni eliminatori (3 per l'area orientale) con la formula degli incontri A/R.\nOgni zona di qualificazione esprimeva 4 squadre che avrebbero avuto accesso alla fase finale, per un totale di 8 squadre.\nZona 1 (Asia occidentale).\nFra parentesi, il punteggio complessivo degli incontri.\n1\u00ba turno eliminatorio.\nDei tre incontri previsti, due sono stati annullati in seguito al ritiro di Al-Nasr Salala (motivi logistici e finanziari) e Al-Aqsa.\n\"Passano il turno Al-Ansar (rinuncia), Zhashtyk (rinuncia) e Al-Wihdat (3-2).\"\n2\u00ba turno eliminatorio.\nDegli otto incontri previsti, quattro sono stati annullati in seguito alla squalifica di Busaitin, Essa Town (mancato rispetto dei criteri di qualificazione) e FK Khujand (sospensione della Federazione tagika) ed al ritiro di Kopetdag Asgabat (motivi finanziari).\n\"Passano il turno Al-Ahli (Yemen, 4-0), Al-Faisali (3-1), Al-Sadd (rinuncia), Al-Jaish (squalifica dell'avversario), Pakhtakor Tashkent (5-4), Al-Qods (squalifica dell'avversario), Al-Ittihad (squalifica dell'avversario) ed Al-Ahli (EAU, 3-3 con gol in trasferta).\"\n3\u00ba turno eliminatorio.\nDegli otto incontri previsti, due non sono stati giocati in seguito alla squalifica del Regar-TadAZ Tursun-Zade (squalifica della federazione tagika) e alla rinuncia dell'Al-Qods (motivi di instabilit\u00e0 politica).\n\"Passano il turno Neft\u010dij Farg'ona (8-1), Al-Sadd (3-2), Al-Jaish (squalifica dell'avversario), Esteghlal (3-0), Al-Ahli (EAU, 5-4), Al-Arabi (5-1), Nisa Asgabat (rinuncia) e Pakhtakor Tashkent (6-4).\"\n4\u00ba turno eliminatorio.\nDei quattro incontri previsti, uno non \u00e8 stato giocato in seguito alla rinuncia dell'Al-Arabi.\n\"Si qualificano alla fase finale Al-Sadd (2-2, miglior quoziente), Nisa Asgabat (rinuncia), Pakhtakor Tashkent (4-2) ed Esteghlal (2-2 con gol in trasferta).\"\nZona 2 (Asia orientale).\n1\u00ba turno eliminatorio.\n\"Passano il turno Mohun Bagan (7-1) e New Radiant (3-2).\"\n2\u00ba turno eliminatorio.\n\"Passano il turno Daejeon Citizen (8-1), Mohun Bagan (5-2), Geylang United FC (7-0), Shanghai Shenhua (6-4), Shimizu S-Pulse (7-0), Osotsapa FC (1-0), Churchill Brothers (2-1) e South China (3-2).\"\n3\u00ba turno eliminatorio.\n\"Si qualificano alla fase finale Shanghai Shenhua (5-1), Daejeon Citizen (8-1), Shimizu S-Pulse (8-1) ed Osotsapa FC (7-4).\""}
{"id": "1812627", "revid": "767487", "url": "https://it.wikipedia.org/wiki?curid=1812627", "title": "Cara, insopportabile Tess", "text": "Cara, insopportabile Tess (\"Guarding Tess\") \u00e8 un film del 1994 diretto da Hugh Wilson, con Shirley MacLaine e Nicolas Cage.\nPer la sua interpretazione, Shirley MacLaine \u00e8 stata candidata al premio come miglior attrice ai Golden Globe 1995.\nTrama.\nIl meticoloso agente del Servizio Segreto statunitense Doug Chesnic \u00e8 il responsabile della sicurezza della testarda Tess Carlisle, vedova di un Presidente degli Stati Uniti. A causa dell'intransigente carattere della donna, Chesnic odia questo suo lavoro e quando finalmente sta per essere riassegnato, il Presidente in persona lo invita a ricoprire l'incarico per altri tre anni, su pressione della stessa Carlisle.\nChesnic accetta di malavoglia, e torna cos\u00ec alla precedente routine, fatta sia di litigi per la testardaggine dell'ex-first lady, sia anche di stima reciproca. Quando la donna viene rapita, Chesnic ce la mette tutta per salvarla."}
{"id": "1812628", "revid": "28592", "url": "https://it.wikipedia.org/wiki?curid=1812628", "title": "Felix Yussupov", "text": ""}
{"id": "1812629", "revid": "71433", "url": "https://it.wikipedia.org/wiki?curid=1812629", "title": "Cara insopportabile Tess", "text": ""}
{"id": "1812631", "revid": "767487", "url": "https://it.wikipedia.org/wiki?curid=1812631", "title": "Fernando de Ornelas", "text": ""}
{"id": "1812632", "revid": "661526", "url": "https://it.wikipedia.org/wiki?curid=1812632", "title": "Furbesco", "text": "Il furbesco o gergo furbesco o zerga \u00e8 il gergo anticamente utilizzato dalla malavita. Sorto al fine di rendere non facilmente intelligibili le comunicazioni tra i componenti della malavita, la sua presenza, seppur con diversificazioni territoriali e linguistiche, \u00e8 documentata in Francia e Italia dal XVI secolo all'inizio del XX secolo, quando ebbe inizio il suo declino e la sua progressiva estinzione.\nLa voce \"furbo\", cui il nome di questo gergo fa riferimento, nell'uso antico e gergale aveva un significato diverso da quello passato nella lingua attuale e valeva come \"colui che forbisce\", ovvero ripulisce le tasche altrui (e quindi \"ladro\").\nIl furbesco non \u00e8 solo una lingua criptica o parassita: esiste tutta una letteratura in furbesco, sorta in pieno rinascimento, e tuttora per lo pi\u00f9 poco conosciuta in quanto per lo pi\u00f9 inedita."}
{"id": "1812635", "revid": "33665", "url": "https://it.wikipedia.org/wiki?curid=1812635", "title": "Gergo furbesco", "text": ""}
{"id": "1812643", "revid": "2091899", "url": "https://it.wikipedia.org/wiki?curid=1812643", "title": "Gran Premio di Francia 1979", "text": "Il Gran Premio di Francia 1979 fu l'ottava prova della stagione 1979 del Campionato mondiale di Formula 1. Si corse domenica 1\u00ba luglio 1979 sul Circuito di Digione. Vinse il francese Jean-Pierre Jabouille su Renault; per il vincitore e per la scuderia fu la prima vittoria in carriera e anche la prima vittoria di un motore turbocompresso. Ha preceduto sul traguardo il canadese Gilles Villeneuve su Ferrari e il francese Ren\u00e9 Arnoux anch'egli su Renault. I due piloti dettero vita, negli ultimi giri, a una serrata battaglia per il secondo posto, nota come \"Duello di Digione\".\nVigilia.\nSviluppi futuri.\nIn una riunione della FIA si decisero, in risposta alla crisi energetica, alcune modifiche ai regolamenti per ridurre il consumo di carburante del 10%. Le nuove norme entrarono in vigore dal 1\u00ba gennaio 1980.\nLa Copersucar, una cooperativa di coltivatori di zucchero brasiliana, decise di non sostenere pi\u00f9 la Fittipaldi Automotive al termine della stagione.\nIl 28 giugno Bernie Ecclestone visit\u00f2 l'Autodromo Nazionale di Monza e dette il benestare alle modifiche proposte dagli organizzatori per rendere pi\u00f9 sicura la pista. Ci\u00f2 consent\u00ec la tenuta del Gran Premio d'Italia.\nAspetti tecnici.\nL'Arrows fece esordire l'A2, mentre la Wolf ripresent\u00f2 la WR8.\nIl Circuito di Digione-Prenois ospit\u00f2 per la terza volta, il Gran Premio di Francia, nell'alternanza con il Circuito Paul Ricard.\nAspetti sportivi.\nLa gara, l'ottava della stagione, fu la prima della seconda fase del campionato; nella stagione 1979 il campionato era stato diviso in due gironi di 8 gare, ma saltando il Gran Premio di Svezia la prima parte contava solo sette gare. In ogni ciclo di otto gare ciascun pilota doveva tenersi i migliori quattro risultati.\nIl 3 giugno Patrick Depailler si procur\u00f2 fratture multiple al femore, alla caviglia e alla mano destra durante un'escursione in deltaplano sul Puy-de-D\u00f4me, vicino a Clermont-Ferrand; con una prognosi di circa tre mesi a parte il recupero, la sua stagione di fatto termin\u00f2 e la Ligier dovette cercare un sostituto, trovato nell'esperto belga Jacky Ickx (con all'attivo gi\u00e0 106 gran premi), che mancava nel campionato mondiale di F1 dal Gran Premio di Svezia 1978 corso con l'Ensign. Inizialmente sembr\u00f2 che la Ligier fosse orientata a preferire un francese, Michel Lecl\u00e8re.\nDopo aver annunciato a marzo la volont\u00e0 di abbandonare la F1 al termine della stagione James Hunt decise il ritiro immediato dalle competizioni; la Wolf ingaggi\u00f2 Keke Rosberg, che aveva gi\u00e0 disputato nove gran premi nel corso della stagione con Theodore Racing (utilizzando in tre occasioni un telaio della Wolf) e ATS.\nArturo Merzario torn\u00f2 al volante della sua vettura, ormai ristabilito, e cos\u00ec fece anche H\u00e9ctor Rebaque, che present\u00f2 nuovamente la sua Lotus 79 privata. All'Ensign il francese Patrick Gaillard prese il posto di Derek Daly, che aveva rotto il contratto con la casa inglese. Gaillard, all'esordio nella massima formula, era giunto terzo nel campionato europeo di F3 1978. Si rivide anche un'unica Alfa, con Bruno Giacomelli.\nQualifiche.\nGi\u00e0 dal venerd\u00ec pre-gara le Renault F1 erano state le pi\u00f9 veloci: alla fine della prima giornata di prove ufficiali, infatti, Jabouille fu il pi\u00f9 veloce con un bel 1'07\"410, 56 centesimi di secondo pi\u00f9 rapido del suo compagno Arnoux (1'07\"960) e quasi 80 migliore di Villeneuve (1'08'18); il risultato fu confermato anche nella seconda giornata di prove ufficiali, quando Jabouille fece 1'07\"19 e Arnoux 1'07\"45; nonostante una grande prestazione, Villeneuve, con un 1'07\"65\", fu in seconda fila dietro a Jabouille.\nDi fianco a Villeneuve, al quarto posto si classific\u00f2 il brasiliano Nelson Piquet su Brabham BT/49 motorizzata Alfa Romeo (1'08\"13); alle loro spalle, rispettivamente sull'altra Ferrari e l'altra Brabham, Jody Scheckter (1'08\"15) e l'austriaco Niki Lauda (1'08'20\").\nDidier Pironi, su Tyrrell, ebbe un incidente nella seconda giornata di prove, e non pot\u00e9 andare oltre la sesta fila. Molti piloti, a causa della conformazione del tracciato, pieno di saliscendi, accusarono nausee e vertigini. Jean-Pierre Jabouille e Jacky Ickx fecero montare sulle vetture degli accorgimenti per limitare questo ondeggiamento.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl tedesco Hans-Joachim Stuck (ATS-Ford D2), ritiratosi per protesta dalla gara dopo che il direttore tecnico della scuderia accus\u00f2 la Goodyear di non fornire al team pneumatici competitivi, lasci\u00f2 il 22\u00ba posto in griglia, l'ultimo disponibile, a Elio De Angelis, il primo dei non qualificati.\nJacky Ickx and\u00f2 in testacoda durante il giro di formazione, tanto che fu costretto a utilizzare il muletto.\nGilles Villeneuve part\u00ec bene e pass\u00f2 primo alla prima curva davanti al \"poleman\" Jean-Pierre Jabouille, Jody Scheckter, Nelson Piquet, Jean-Pierre Jarier e Niki Lauda; male invece inizi\u00f2 Ren\u00e9 Arnoux, partito dalla prima fila, che al termine del primo giro era nono.\nArnoux fu il protagonista dei primi giri: pass\u00f2 Jones al terzo giro, poi Niki Lauda, poi Jean-Pierre Jarier al giro 7 e Nelson Piquet dopo altri quattro giri, portandosi cos\u00ec in quarta posizione, dietro a Jody Scheckter. Il sudafricano, penalizzato dalle coperture, resistette poco, tanto che al giro 15 Arnoux si pose in terza posizione. Al ventitreesimo giro Lauda, ormai sceso in nona posizione, fu costretto al ritiro per un testacoda.\nTra il trentacinquesimo e trentaseiesimo giro Jody Scheckter perse altre due posizioni a favore di Nelson Piquet e Alan Jones. La classifica vedeva sempre al comando Gilles Villeneuve, seguito dalle due Renault.\nAl giro 47 Jean-Pierre Jabouille pass\u00f2 Villeneuve, installandosi al primo posto e riuscendo subito a porre un certo margine sul canadese. Sei giri dopo anche l'altra Brabham, quella di Piquet, fu costretta al ritiro, per incidente, mentre al giro 55 Jody Scheckter fu costretto a una sosta ai \"box\" per sostituire le coperture. Scalarono in zona punti (dietro a Jabouille, Villeneuve, Arnoux e Jones) Jean-Pierre Jarier e Clay Regazzoni.\nNegli ultimi giri Villeneuve si trov\u00f2 in crisi con i freni tanto che Arnoux inizi\u00f2 ad avvicinarsi al ferrarista. Negli ultimi tre giri, riconosciuti all'unanimit\u00e0 come il duello pi\u00f9 avvincente della storia della F1, i due piloti dettero vita a un intenso duello, che andava ben oltre il limite delle vetture dell'epoca, fatto di coraggiosi ed azzardati sorpassi e controsorpassi, con la Ferrari pi\u00f9 veloce nel misto e la Renault turbocompressa che recuperava sul breve rettilineo. Alla fine prevalse Villeneuve per soli 14 centesimi.\nVinse, per la prima volta in F1, Jean-Pierre Jabouille, pilota francese su vettura francese, a motore, pneumatici e carburante francesi: questa fu la prima vittoria in F1 di Renault e di un motore turbocompresso. La casa francese fu il ventiseiesimo costruttore a vincere una gara mondiale, mentre Jabouille fu il sessantaquattresimo pilota a riuscire nell'impresa. Era dal Gran Premio d'Olanda 1971 che il podio non veniva monopolizzato da tre vetture di scuderie che, oltre al telaio, costruivano in proprio anche il motore.\nAl termine del gran premio le Renault vennero sottoposte a un controllo tecnico riguardante la cilindrata del motore. Il controllo conferm\u00f2 la regolarit\u00e0 della cilindrata.\nLo spettacolo offerto da Gilles Villeneuve e Ren\u00e9 Arnoux negli ultimi giri della gara dette vita a un intenso dibattito sulla correttezza o meno delle manovre tenute dai due piloti.\nRen\u00e9 Arnoux afferm\u00f2:\nL'ingegner Carlo Chiti, dell'Alfa Romeo obiett\u00f2:\nRisultati.\nI risultati del gran premio furono i seguenti:"}
{"id": "1812644", "revid": "1318658", "url": "https://it.wikipedia.org/wiki?curid=1812644", "title": "Gat\u010dina (reggia)", "text": "Il Palazzo di Gat\u010dina (), detto anche reggia di Gat\u010dina, \u00e8 una reggia che fu costruita tra il 1766 ed il 1781 a Gat\u010dina da Antonio Rinaldi per il conte Grigorij Grigor'evi\u010d Orlov, il favorito di Caterina II di Russia. Il palazzo si trova su una collina presso il lago Serebrjanoe e combina aspetti del castello medievale con quelli della residenza di campagna, mentre gli interni sono un modello di classicismo russo della fine del XVIII \u2014 XIX secolo; fu una delle residenze preferite della famiglia dello zar. L'architetto Vincenzo Brenna fu incaricato dallo zar Paolo I di ulteriormente abbellirlo. Dalla rivoluzione di febbraio del 1917 il palazzo \u00e8 stato convertito in museo ed il parco \u00e8 stato aperto al pubblico. Nel 1990 \u00e8 stato compreso tra i beni dell'UNESCO.\nStoria.\nLa costruzione del palazzo.\nNel 1765, Caterina la Grande, zarina dell'Impero russo, acquist\u00f2 dal principe Boris Ivanovi\u010d Kurakin il castello di Gat\u010dina, un piccolo maniero a 40 km pi\u00f9 a sud della capitale di San Pietroburgo. Caterina don\u00f2 il castello al conte Grigorij Grigor'evi\u010d Orlov, che aveva organizzato il colpo di stato che aveva portato all'assassinio di Pietro III di Russia ed all'ascesa al trono della stessa Caterina, tre anni prima. Orlov era uno dei favoriti di Caterina, ed il castello di Gat\u010dina sembr\u00f2 alla zarina la ricompensa pi\u00f9 adeguata per i suoi servigi prestati a favore dello stato e di lei stessa. Il 30 maggio 1766, inizi\u00f2 la costruzione di un nuovo palazzo di stile neoclassico su una collina nei pressi del lago Serebrjanoe, sfruttando proprio l'area ove sorgeva il castello precedente. Caterina e Orlov commissionarono insieme il nuovo palazzo ad Antonio Rinaldi architetto italiano particolarmente popolare in Russia all'epoca. Il progetto di Rinaldi conteneva i tratti caratteristici dell'architettura russa combinata con gli elementi dei castelli medievali e delle residenze di caccia inglesi. Il palazzo avrebbe dovuto essere costruito con pietra proveniente dalle cave del vicino villaggio di Gat\u010dina, oltre a calcare di Paricy, e pietra di Pudost' dalla localit\u00e0 omonima per vestiboli, parapetti e cornici marcapiano. Il palazzo di Gat\u010dina divenne cos\u00ec il primo palazzo collocato nei sobborghi di San Pietroburgo, dal momento che di solito i grandi palazzi erano costruiti all'epoca a breve distanza dal centro della citt\u00e0. La costruzione risult\u00f2 per\u00f2 molto lenta e la parte centrale venne completata solo alla fine del 1768 e i lavori vennero terminati solo nel 1772, mentre gli interi vennero terminati solo alla fine degli anni '70 del secolo. La reggia di Gat\u010dina venne completata in ogni sua parte nel 1781, a quindici anni dall'inizio della sua costruzione, e lo stesso Orlov mor\u00ec appena due anni dopo, nel 1783.\nDa palazzo privato a reggia imperiale.\nA seguito della morte di Orlov, a Caterina il palazzo di Gat\u010dina piaceva tanto che la compr\u00f2 dagli eredi del conte per farne dono al figlio, il granduca Pavel Petrovi\u010d (il futuro zar Paolo I), malgrado ella stesse gi\u00e0 finanziando la casa di quest'ultimo, la Reggia di Pavlovsk, a San Pietroburgo. Negli anni precedenti alla sua ascesa al trono, Paolo invest\u00ec parte del proprio denaro nella costruzione del villaggio di Gat\u010dina attorno al suo nuovo palazzo, ed utilizz\u00f2 l'esperienza accumulata nei suoi viaggi in Europa per fare del palazzo e della cittadina due luoghi esemplari. Negli anni '90 del Settecento, Paolo espanse e ricostru\u00ec gran parte del palazzo, commissionando a Vincenzo Brenna e ad Andrej Dmitrievi\u010d Zacharov i rifacimenti. Gli interni vennero ricostruiti in stile neoclassico, vennero aggiunti nel parco ponti, cancelli e padiglioni, rinominando anche alcune aree del parco con nomi caratteristici (\"l'isola dell'amore\", \"il giardino olandese\", \"il labirinto\"). Nel 1796, dopo la morte di sua madre, Paolo divenne zar col nome di Paolo I e garant\u00ec al villaggio di Gat\u010dina lo status di Citt\u00e0 Imperiale in quanto residenza del monarca russo. Dopo la morte di Paolo nel 1801, il palazzo di Gat\u010dina divenne propriet\u00e0 di sua moglie Marija F\u00ebdorovna, la quale nel 1809 chiese all'architetto Andrej Nikiforovi\u010d Voronichin di apportare alcune modifiche al palazzo per adattarlo \"in caso di permanenza invernale\". Nel 1835 venne installato un telegrafo in una delle due torri.\nNegli anni '40 dell'Ottocento, il palazzo di Gat\u010dina pass\u00f2 di propriet\u00e0 allo zar Nicola I, il quale inizi\u00f2 dei lavori di ricostruzione del palazzo, in particolare del piano terreno. Roman Ivanovi\u010d Kuz'min, l'architetto di corte, present\u00f2 un progetto per rifare il piazzale centrale di fronte al palazzo, che venne elevata, ridecorata e rimodellata. Le ali laterali vennero innalzate di un piano e, dal momento che la parte centrale del palazzo non risultava sufficientemente dominante sul complesso, Kuz'min decise di innalzarne le torri di un piano. Venne aggiunta una tettoia alla balconata principale che inizialmente doveva essere realizzata in marmo e poi venne costruita in ferro battuto. I bastioni e i resti delle mura attorno al palazzo vennero demoliti.\nIl 1\u00ba agosto 1850, al centro del piazzale venne eretto un monumento alla memoria dello zar Paolo I. Un'altra statua venne eretta presso il Palazzo del Priorato, un piccolo palazzo accessorio alla villa, costruito lungo le sponde del Lago Nero (un piccolo lago a sud del lago Serebrjanoe), eretto per decreto di Paolo I del 23 agosto 1799 come sede del gran priorato dell'Ordine di San Giovanni di Gerusalemme in Russia. \nNel 1854, venne aperta una strada ferrata che collegava Gat\u010dina a San Pietroburgo ed il territorio comunale di Gat\u010dina venne espanso con l'inclusione di altri villaggi vicini che vennero incorporati. L'anno successivo, il palazzo di Gat\u010dina pass\u00f2 di propriet\u00e0 allo zar Alessandro II che lo us\u00f2 come propria seconda residenza. Alessandro costru\u00ec una palazzina di caccia ed altri elementi architettonici accessori all'attivit\u00e0 della caccia che egli amava, convertendo la parte a sud del comune di Gat\u010dina in una riserva di caccia per s\u00e9 e per i propri ospiti. Alessandro II comp\u00ec anche dei rinnovamenti al palazzo di Gat\u010dina stesso che proseguirono nel tempo sino al suo assassinio a San Pietroburgo nel 1881. Il palazzo di Gat\u010dina pass\u00f2 quindi a suo figlio, il nuovo zar Alessandro III il quale pens\u00f2 che dopo quel tragico evento lui e la sua famiglia sarebbero stati pi\u00f9 sicuri in quel palazzo anzich\u00e9 al Palazzo d'Inverno di San Pietroburgo e pertanto la reggia divenne nota col soprannome di \"cittadella dell'autocrazia\", in quanto da qui lo zar attu\u00f2 molte delle proprie politiche reazionarie. Alessandro III trascorse gran parte della propria vita al palazzo di Gat\u010dina dove sigl\u00f2 decreti, tenne ricevimenti diplomatici, performance teatrali, balli in maschera e altri eventi di intrattenimento. Alessandro III introdusse anche alcune modernizzazioni tecnologiche al palazzo di Gat\u010dina, come ad esempio un sistema di riscaldamento, luci elettriche, il telefono e un moderno sistema per non far gelare l'acqua all'interno delle tubature idrauliche per l'acqua del palazzo. Suo figlio, il futuro zar Nicola II di Russia, trascorse la sua giovinezza al palazzo di Gat\u010dina, sebbene poi fece di Carskoe Selo la sua residenza favorita. Sua madre, Marija F\u00ebdorovna, vedova di Alessandro III, divenne patrona della citt\u00e0 di Gat\u010dina, del palazzo e del suo parco.\nLa guerra civile russa.\nAll'inizio del XX secolo, la crescente instabilit\u00e0 politica della Russia port\u00f2 alla rivoluzione di febbraio del 1917, la quale port\u00f2 poi all'abdicazione di Nicola II ed all'istituzione di un governo provvisorio capeggiato da Aleksandr Kerenskij. Con l'abdicazione, il palazzo di Gat\u010dina cess\u00f2 di essere propriet\u00e0 della famiglia imperiale russa e divenne propriet\u00e0 dello stato e, per decisione del nuovo governo, il 27 maggio 1917, venne istituita una commissione per inventariare gli oggetti presenti nel palazzo. La commissione di Gat\u010dina era guidata da Valentin Platonovi\u010d Zubov, un noto critico d'arte e fondatore dell'Istituto Russo di Storia dell'Arte, che prese la decisione di convertire il palazzo in un museo di cui divenne il primo direttore. A seguito della rivoluzione d'ottobre ed allo scoppio della successiva guerra civile russa, il palazzo di Gat\u010dina serv\u00ec come quartier generale locale per le truppe lealiste dell'Armata Bianca. Aleksandr Kerenskij visit\u00f2 il palazzo il 27 ottobre 1917, quando si tennero degli scontri proprio nei sobborghi di Gat\u010dina tra un gruppo di cosacchi guidati dal generale P\u00ebtr Krasnov e il locale distaccamento dell'Armata Rossa. Il 1\u00ba novembre, i Rossi vittoriosi si radunarono al palazzo dove Pavel Efimovi\u010d Dybenko persuase i cosacchi a non opporsi alle autorit\u00e0 di Pietrogrado e ad arrendersi. Kerenskij lasci\u00f2 il palazzo di Gat\u010dina quella notte stessa, mentre la reggia venne occupata dalle truppe il giorno successivo. Il museo venne riaperto il 19 maggio 1918. Il palazzo di Gat\u010dina fu luogo di combattimenti nel 1919, quando gli uomini dell'Armata Bianca guidati da Nikolaj Judeni\u010d entrarono a Gat\u010dina nel tentativo di strappare la cittadina all'Armata Rossa. I Bianchi vennero sconfitti e i soldati dell'Armata Rossa che morirono nello scontro vennero sepolti nel cortile principale del palazzo.\nL'era sovietica.\nDopo la fine della guerra civile russa e la vittoria della Russia sovietica, il palazzo di Gat\u010dina torn\u00f2 alla sua funzione di museo. Gi\u00e0 nel primo anno della sua riapertura il museo cont\u00f2 21.000 visitatori. Nel 1926 il palazzo di Gat\u010dina venne privati di tutti gli oggetti non necessari all'esposizione come mobili, prodotti in bronzo e tappeti che vennero venduti per finanziare lo stato sovietico.\nNel 1941, con l'entrata dell'Unione Sovietica nella seconda guerra mondiale a seguito dell'invasione tedesca del territorio russo, il museo del palazzo di Gat\u010dina venne evacuato per proteggere la struttura e ci\u00f2 che di prezioso conteneva da possibili bombardamenti aerei. Il 15 agosto 1941, una bomba sganciata da un aereo della \"Luftwaffe\" esplose nei pressi del palazzo e sul finire del mese la citt\u00e0 venne raggiunta dall'artiglieria tedesca. Il 25 agosto, schegge di bombe danneggiarono la piazza principale del palazzo, e il 3 settembre un altro bombardamento aereo danneggi\u00f2 il cortile. Fu impossibile sgombrare tutto quanto il palazzo conteneva e solo quattro container con le cose pi\u00f9 preziose vennero inviate a Leningrado (San Pietroburgo). Gli oggetti restanti vennero posti nei sotterranei del palazzo e gran parte delle sculture vennero sepolte nel parco, mentre altre vennero chiuse in aree con sacchi di sabbia. Il 9 settembre, venne evacuata l'ultima parte dello staff del museo, e lo stesso giorno una delle due torri del complesso venne danneggiata da una scheggia di bomba, mentre un'altra bomba esplose nel parco presso il palazzo. Il palazzo di Gat\u010dina venne quindi occupato dalla Wehrmacht sino al gennaio del 1944, quando venne abbandonato durante la ritirata dei tedeschi dal suolo russo. Questi incendiarono il palazzo, distruggendone gli interni storici e rubando alcuni degli oggetti presenti. Un soldato tedesco lasci\u00f2 un graffito su un muro del palazzo con l'iscrizione: \"Eravamo qui. Non ci torneremo. Se Ivan verr\u00e0, tutto sar\u00e0 vuoto\".\nQuando Gat\u010dina venne riconquistata dall'Armata Rossa, i resti del palazzo vennero momentaneamente consolidati ma i lavori di restauro iniziarono solo nel 1948. Si pens\u00f2 di non riaprirvi pi\u00f9 un museo e pertanto gran parte della collezione conservata venne trasferito per ordine del ministero della cultura dell'Unione Sovietica in 24 musei in tutto il paese. Dal 1950 al 1959 il palazzo di Gat\u010dina ospit\u00f2 un ramo dell'accademia navale russa. Nel 1960, la struttura venne rimossa dall'autorit\u00e0 del GIOP, l'autorit\u00e0 per la tutela dei monumenti storici e culturali dell'area di Leningrado, ma venne riportata sotto di esso negli anni '70. Nel 1961, l'architetto Michail Plotnikov diede inizi\u00f2 ad un progetto per restaurare il palazzo di Gat\u010dina, prendendo misure e iniziando lo studio dei materiali d'archivio. Vennero convocati dei designer d'interni per ricostruire gli ambienti del palazzo come dovevano presentarsi prima del 1890. Malgrado le ricerche effettuate, per\u00f2, il piano di Plotnikov venne dapprima archiviato e poi definitivamente cancellato nel 1963. \nIl museo venne riaperto e i restauri ripresero grazie agli sforzi di Adelaida Sergeevna \u00cblkina, curatore del complesso dal 1968 al 1998. Per 8 anni, \u00cblkina si impegn\u00f2 nelle ricerche e nel 1976, Michail Plotnikov venne invitato a restaurare nuovamente il palazzo di Gat\u010dina, sviluppando un nuovo progetto di restauro delle sale principali (il secondo piano della struttura principale) con l'idea di riportarle a come dovevano apparire nel XVIII secolo, il periodo di massimo splendore del palazzo. I restauri delle decorazioni a stucco vennero affidate al maestro stuccatore L. A. Stri\u017eova, mentre i dipinti vennero condotti da un team di restauratori sotto la direzione di Jakov Kazakov, membro dell'Unione degli Artisti di Leningrado e vincitore del premio Lenin. La prima sala venne aperta al pubblico l'8 maggio 1985 per celebrare il 40\u00ba anniversario della vittoria della Russia nella seconda guerra mondiale. I fondi per il restauro del palazzo diminuirono con la \"perestrojka\" e i lavori rallentarono. Nel 1990, il palazzo e il parco di Gat\u010dina vennero inclusi nel patrimonio dell'UNESCO come parte dei siti storici dell'area di San Pietroburgo.\nIl palazzo oggi.\nDopo la dissoluzione dell'Unione Sovietica i fondi per il restauro del palazzo continuarono ad arrivare in forze minime sino al 2006 quando il governo russo li increment\u00f2 notevolmente. Il restauro completo del palazzo doveva essere completato nel 2012, ma con la diminuzione dei fondi i lavori sono rallentati ulteriormente e sono ancora in corso.\nArchitettura.\nLa struttura della reggia di Gat\u010dina \u00e8 il simbolo architettonico e stilistico del tipico palazzo con giardino di stile barocco russo. L'architetto Rinaldi, che fu coinvolto nello sviluppo del progetto e nella costruzione del palazzo, sintetizz\u00f2 le caratteristiche tipologiche dei diversi edifici, creando, alla fine, una sorta di fantasia architettonica sul tema del castello di caccia. Le diverse e importanti riorganizzazioni successive del palazzo non intaccarono particolarmente il tema originariamente concepito.\nL'edificio del palazzo si trova su una collina, che domina il paesaggio circostante. La facciata nord dell'edificio si affaccia sul parco e su un pendio che scende verso il lago. La facciata sud del palazzo si chiude con la sua serie di vedute sul parco, concentrandosi sull'aspetto architettonico dell'edificio.\nOsservando la pianta generale del palazzo, si possono distinguere tre parti principali. L'edificio centrale \u00e8 un rettangolo allungato con due torri a cinque livelli a cinque lati adiacenti agli angoli del parco. Sul lato opposto del parco, sul lato sud dell'edificio centrale, vi \u00e8 una nicchia con tre archi di porte d'ingresso e un balcone, elementi che contribuiscono cos\u00ec a creare un gioco di volumi. L'edificio \u00e8 collegato da due semicerchi di gallerie con due quadrati a tre piani, a pianta quadrata. Gli angoli della piazza sono evidenziati da torri ottagonali a tre livelli, due delle quali, adiacenti alle gallerie, sono completate da cupole. La disposizione del palazzo crea una sensazione di plasticit\u00e0 e integrit\u00e0 sia dell'edificio nel suo insieme che di ciascuno dei suoi elementi in particolare, che viene esaltato dall'alternanza di volumi estesi e torri sfaccettate prominenti.\nLa facciata sud.\nL'asse compositivo del palazzo e del parco passa attraverso una linea mediana che taglia in pieno il cortile d'onore, partendo dal monumento a Paolo I, punto da cui sono chiaramente visibili la struttura e i rapporti volumetrici delle singole parti dell'edificio.\nIl primo piano dell'edificio centrale e le gallerie adiacenti sono ritmicamente divisi da lesene di ordine dorico. Gli spazi tra i pilastri sono \"alleggeriti\" dalla presenza delle finestre, le quali si presentano rettangolari nell'edificio centrale e semicircolari nelle pareti delle gallerie laterali. Sopra ogni finestra c'\u00e8 un pannello incassato, in combinazione con architravi in rilievo, che conferisce fluidit\u00e0 plastica alla facciata. Il secondo piano \u00e8 interpretato in modo pi\u00f9 ricco: sull'edificio principale vengono utilizzati pilastri accoppiati di ordine ionico e sui semicerchi delle gallerie delle semicolonne ioniche. Le aperture delle finestre, come al primo piano, hanno un profilo rettangolare nell'edificio centrale e un semicircolare nelle gallerie. Il terzo piano \u00e8 decorato in modo pi\u00f9 semplice: vi \u00e8 la presenza di lesene. L'edificio centrale e le gallerie sono coronati da parapetti, costituiti da piedistalli in pietra e balaustra traforato.\nIl design complessivo della facciata che si affaccia sul terreno di sfilata \u00e8 una combinazione e contrasto di linee diritte (lesene verticali e aperture rettangolari) e ondulate (completamento semicircolare delle aperture della galleria). I punti culminanti del movimento ondulatorio sono le cupole delle torri, che fissano la composizione volumetrico-spaziale e creano una transizione espressiva alle facciate della piazza.\nLa facciata conferisce alla composizione del palazzo una maggiore scala e monumentalit\u00e0. Una delle caratteristiche che danno l'impressione di un castello fortificato \u00e8 il muro del bastione esterno dotato di feritoie e due bastioni che \"sorvegliano\" i ponti gettati sul fossato. Il profilo del muro in pianta rispecchia la configurazione della facciata meridionale, chiudendo compositivamente l'area di sfilata, predisposta appunto per parate e spettacoli militari.\nLa facciata nord.\nLa facciata nord del palazzo, a differenza di quella meridionale, non pu\u00f2 essere completamente colta nel suo aspetto globale dal momento che essa \u00e8 presente in maniera rettilinea solo nell'edificio centrale. La parte pi\u00f9 espressiva di questa facciata \u00e8 per l'appunto l'edificio centrale, chiuso su entrambi i lati dalle due torri. Il centro della facciata \u00e8 accentuato da un portico dorico a due colonne, che funge da base per un balcone con una balaustra traforata in pietra. Le pareti esterne sono divise da sezioni orizzontali e pilastri e non presenta sporgenze pronunciate, il che gli conferisce, in combinazione con cinque archi semicircolari al piano terra, una speciale integrit\u00e0. Le arcate al piano terreno sono affiancate da due statue che raffigurano le allegorie personificate della Pace e della Guerra. Lesene ioniche si trovano al primo piano.\nIl tetto presenta un raccordo di collegamento tra le due torri che sovrastano la facciata per conferire ancor pi\u00f9 la somiglianza con un classico castello medievale.\nNei film.\nIl palazzo \u00e8 stato protagonista di una serie di film, perlopi\u00f9 a carattere storico, come ad esempio \"Suvorov\" (1940), \"The Left-Hander\" (1986), \"I passi dell'imperatore\" (1991), \"Poor, poor Paul\" (2003), \"Junkers\" (2006), \"Andersen. La vita senza amore\" (2006), \"Il samurai d'argento\" (2007), \"I tre moschettieri\" (2012) e la miniserie televisiva \"Guerra e pace\" (2016)."}
{"id": "1812648", "revid": "1963768", "url": "https://it.wikipedia.org/wiki?curid=1812648", "title": "Robert Higgs", "text": "Carriera.\nNel 1965 ottenne \"cum laude\" il suo bachelor in economia alla San Francisco State University. Tre anni dopo ottiene il suo Ph.D. alla Johns Hopkins University.\nDal settembre 1994 \u00e8 membro dell\"'Independent Institute\", dove si occupa di economia politica e dove, dal 1995, \u00e8 editorialista per la rivista \"Independent Review\". Inoltre \u00e8 membro del \"Ludwig von Mises Institute\" e del Cato Institute. Ha spesso collaborato con Lew Rockwell e la sua area di interesse spazia dall'economia, al diritto di propriet\u00e0 fino alla guerra.\n\u00c8 stato docente di economia in diversi istituti, tra i quali la \"Washington University\", \"Lafayette College\", \"Seattle University\", Oxford University e Stanford University.\nAttualmente risiede a Covington, nella Parrocchia di St. Tammany (Louisiana)."}
{"id": "1812650", "revid": "599013", "url": "https://it.wikipedia.org/wiki?curid=1812650", "title": "Dario Morello", "text": "Caratteristiche tecniche.\nEra un centravanti, talvolta impiegato anche in posizione di ala.\nCarriera.\nSalentino di origine, cresce nell'URI Milano, per poi passare all'Inter dove viene inserito nella Primavera. A farlo esordire in Serie A, ancora ventenne, \u00e8 Giovanni Trapattoni: il tecnico lo fa debuttare il 28 febbraio 1988, sostituendo Ciocci nella partita con il Verona (1-1). Durante la militanza in nerazzurro svolge il servizio di leva nel reparto dell'aviazione; colleziona anche alcune presenze nelle coppe europee. Con la squadra meneghina si aggiudica uno scudetto e una Supercoppa italiana, totalizzando 44 apparizioni e 5 reti (di cui 3 in Coppa Italia).\nNel 1990 si trasferisce alla Reggiana, ottenendo una promozione dalla Serie B alla massima serie nel 1993. Il 29 agosto 1993, nella partita che segna il debutto della compagine emiliana in Serie A, realizza il gol del temporaneo pari proprio contro l'Inter (che vincer\u00e0 poi per 2-1). Al termine del campionato, la Reggiana riesce a salvarsi.\nDopo il quadriennio in granata, viene ceduto al Bologna compiendo con i felsinei un doppio salto di categoria (dalla C1 al massimo campionato). Successivamente milita nella divisione con la maglia del Genoa e nuovamente nelle file dei reggiani, che - a conclusione del torneo 1998-1999 - retrocedono in terza serie. Dopo una fugace esperienza in Scozia nel Dundee United, in cui non scende mai in campo, fa ritorno in Italia, giocando per alcune squadre minori. Il 23 maggio 2004, con la maglia del Sassuolo, sblocca il punteggio del play-out contro la Pro Vercelli che vedr\u00e0 i neroverdi vincere per 2-1; grazie anche al suo gol, la formazione sassolese raggiunge la salvezza. Si ritira dall'attivit\u00e0 agonistica nel 2005, dopo un'ultima stagione con la Bagnolese nella quale ricopre - momentaneamente - l'incarico di allenatore.\nDopo il ritiro.\nUna volta abbandonata l'attivit\u00e0 agonistica, ha avuto esperienze come tecnico di squadre giovanili ma anche a livello dirigenziale."}
{"id": "1812651", "revid": "1100311", "url": "https://it.wikipedia.org/wiki?curid=1812651", "title": "Ronald Vargas", "text": ""}
{"id": "1812654", "revid": "179980", "url": "https://it.wikipedia.org/wiki?curid=1812654", "title": "Fernando De Ornelas", "text": ""}
{"id": "1812655", "revid": "179980", "url": "https://it.wikipedia.org/wiki?curid=1812655", "title": "Antonio Valencia", "text": ""}
{"id": "1812656", "revid": "287204", "url": "https://it.wikipedia.org/wiki?curid=1812656", "title": "Katsuo Takaishi", "text": "Specializzato nello stile libero ha vinto la medaglia d'argento nella staffetta 4x200\u00a0m sl e il bronzo nei 100\u00a0m sl alle Olimpiadi di Amsterdam 1928.\n\u00c8 diventato uno dei Membri dell'International Swimming Hall of Fame."}
{"id": "1812657", "revid": "6923", "url": "https://it.wikipedia.org/wiki?curid=1812657", "title": "Strada provinciale 77/b Pedemontana dei Castelli", "text": ""}
{"id": "1812664", "revid": "1005847", "url": "https://it.wikipedia.org/wiki?curid=1812664", "title": "Lubna Khalid Al Qasimi", "text": "Biografia.\nLa signora al Qasimi \u00e8 stata nominata ministro per l'economia e per la pianificazione degli Emirati Arabi Uniti, nel novembre 2004. Lubna \u00e8 stata il primo ministro donna della storia degli Emirati Arabi. \u00c8 un membro della famiglia leader dell'emirato di Sharja e nipote dell'emiro Sultan III bin Muhammad al-Qasimi.\nLubna si \u00e8 laureata presso la California State University, Chico in informatica, e ha conseguito un master in \"Business Administration\" presso l'American University dello Sharjah."}
{"id": "1812666", "revid": "22475", "url": "https://it.wikipedia.org/wiki?curid=1812666", "title": "Tyrannosaurus", "text": ""}
{"id": "1812671", "revid": "47767", "url": "https://it.wikipedia.org/wiki?curid=1812671", "title": "Zerachiel", "text": "L'arcangelo Zerachiel (\"Comando di Dio\" oppure \"Dio che comanda\") \u00e8 uno degli angeli primari.\nViene considerato un angelo guaritore dal potere di scegliere quale figlio destinare agli esseri umani.\nIn alcuni testi Zerachiel \u00e8 colui che sceglie gli angeli custodi.\nSecondo la teoria in cui gli arcangeli sono coloro che fanno orbitare i pianeti Zerachiel sarebbe il custode di Giove."}
{"id": "1812672", "revid": "6923", "url": "https://it.wikipedia.org/wiki?curid=1812672", "title": "Ciao e arrivederci", "text": "Ciao e arrivederci \u00e8 il secondo singolo, estratto dall'album Cammina nel sole, di Gianluca Grignani pubblicato il 23 maggio 2008."}
{"id": "1812673", "revid": "158813", "url": "https://it.wikipedia.org/wiki?curid=1812673", "title": "Chris Pittman", "text": ""}
{"id": "1812685", "revid": "838137", "url": "https://it.wikipedia.org/wiki?curid=1812685", "title": "Alberto Zorrilla", "text": "Specializzato nello stile libero ha vinto la medaglia d'oro nei 400\u00a0m ai Giochi olimpici di Amsterdam 1928.\nNel 1976 \u00e8 stato inserito tra i membri dell'International Swimming Hall of Fame."}
{"id": "1812686", "revid": "116785784", "url": "https://it.wikipedia.org/wiki?curid=1812686", "title": "Remiel", "text": "Remiel o Ramiel (in aramaico \u05d3\u05e2\u05de\u05d0\u05e0\u05dc e in greco \u2018\u03a1\u03b1\u03bc\u03b9\u03ae\u03bb) \u00e8 il sesto Arcangelo presente nel libro di Enoch.\nIl suo nome significa \"\"fulmine inviato da Dio\" o meglio \"fulmine divino\"\"; nella tradizione popolare \u00e8 molto spesso confuso con Azazel, chiamato anche Rameel.\nNel libro di Enoch Ramiel \u00e8 a comando di 200 angeli caduti ed inoltre \u00e8 responsabile della speranza nel mondo. I suoi compiti sono portare le visioni di Dio agli uomini e trasportare le anime dei fedeli in Paradiso.\nSecondo altre interpretazioni, secondo le quali gli arcangeli sono tre (Gabriele, Raffaele, Michele) a cui sono stati aggiunti quattro angeli corrispondenti ai quattro punti cardinali, Remiel sarebbe l'angelo che permette a Saturno di orbitare intorno alla terra."}
{"id": "1812690", "revid": "123159207", "url": "https://it.wikipedia.org/wiki?curid=1812690", "title": "Rebecca Mader", "text": "\u00c8 nota per il ruolo di Zelena nella serie tv \"C'era una volta\".\nCarriera.\nHa lavorato per un anno come modella a New York, facendo parte delle campagne pubblicitarie di \"L'Or\u00e9al\", \"Colgate\" e \"Wella\" Hair. La sua carriera televisiva cominci\u00f2 con due ruoli nelle note soap dell'ABC: \"La valle dei pini\", dove ha interpretato Morgan Gordon, e \"Una vita da vivere\", dove ha interpretato Margaret Cochran. Nel 2003 ha avuto un ruolo nella soap \"Sentieri\".\nHa recitato come comparsa in molte serie televisive. Nel 2006 ha ottenuto un ruolo tra i protagonisti nella serie televisiva \"Justice - Nel nome della legge\" (2006-2007) prodotta da Fox, dove ha interpretato l'avvocata Alden Tuller. A partire dal 2008 \u00e8 entrata a fare parte del cast della serie televisiva \"Lost\", interpretando l'antropologa Charlotte Staples Lewis; per l'attrice si \u00e8 trattato del primo ruolo di maggior rilevanza.\nNel 2009 ha interpretato il ruolo di Debora Wilton nel film \"L'uomo che fissa le capre\" di Grant Heslov.\nNel 2011 ha interpretato il ruolo di Victoria Morrow nella serie televisiva \"No Ordinary Family\" e nel 2012 ha fatto un'apparizione in \"Fringe\" nei panni di Jessica Holt. Sempre nello stesso anno Rebecca si \u00e8 cimentata nel genere comedy interpretando Grace Hudson nella serie televisiva \"Work It\". Quest'ultima venne soppressa dal grande numero di recensioni negative e successivamente cancellata dall'ABC dopo solo sei episodi.\nNel 2013 Rebecca ha fatto il suo debutto sul palcoscenico con la commedia, composta da un solo atto, \"The Third Date\", interpretando Barrie. Lo spettacolo si \u00e8 svolto all'Hollywood Fringe Festival.\nNel dicembre del 2013 l'attrice \u00e8 stata scelta per interpretare Zelena, la perfida Strega dell'Ovest, nella serie televisiva di successo \"C'era una volta.\" Ha debuttato solo a met\u00e0 della terza stagione nel 2014. Le peculiarit\u00e0 caratteriali dell'attrice e la sua versatilit\u00e0 nei social network hanno coinvolto quasi immediatamente un grande numero di fan della serie. Grazie quindi al grande successo che ha suscitato nel 2015 il suo personaggio \u00e8 stato promosso ad un ruolo principale, scelta ponderata anche (e non soprattutto) grazie all'elevato supporto dei fan.\nCon l'avvento del suo ruolo in \"C'era una volta\" l'attrice ha avuto modo di partecipare a molti degli eventi organizzati dai fan a livello mondiale. In Italia Rebecca Mader \u00e8 stata ospite della Night ItaCon 2.0 del 2014, la Convention Fantasy italiana organizzata dalla \"FantasyEvents\", associazione culturale senza scopo di lucro.\nVita privata.\n\u00c8 stata sposata con l'uomo d'affari Joseph Arongino. I due hanno divorziato nel 2007.\nIl 29 dicembre 2014, tramite Twitter, Rebecca ha annunciato il suo fidanzamento con il produttore Marcus Kayne. Il 23 novembre 2016 si \u00e8 sposata con lui. Il 4 Novembre 2019 ha dato alla luce il suo primo figlio, Milo Kayne.\nIl 7 aprile 2021 annuncia la seconda gravidanza che arriver\u00e0 ad agosto 2021.Il 2 settembre 2021 da alla luce il secondo figlio, Bailey Kayne\nDoppiatrici italiane.\nNelle versioni in italiano dei suoi film, Rebecca Mader \u00e8 stata doppiata da:"}
{"id": "1812691", "revid": "287204", "url": "https://it.wikipedia.org/wiki?curid=1812691", "title": "Lanus", "text": ""}
{"id": "1812695", "revid": "1305772", "url": "https://it.wikipedia.org/wiki?curid=1812695", "title": "William Shatner's TekWar", "text": "William Shatner's TekWar \u00e8 uno sparatutto in prima persona basato sulla serie \"TekWar\", una serie di romanzi ideati da William Shatner e scritti da Ron Goulart, che ha dato il via anche ad una omonima serie televisiva e ad una collana di fumetti.\nModalit\u00e0 di gioco.\n\"Tekwar\" \u00e8 caratterizzato da un impianto di gioco a \"hub\" (i livelli sono connessi tra loro da una metropolitana), e dalla presenza di NPC, personaggi non giocanti come poliziotti e ostaggi, che reagiscono in maniera differente se mirati: le forze dell'ordine ordinano di fermarsi e di gettare l'arma, mentre i civili urlano terrorizzati.\nCodice sorgente.\nNel 2006 \u00e8 stato reso disponibile, da un ex programmatore di Capstone, il codice sorgente del gioco."}
{"id": "1812699", "revid": "2022202", "url": "https://it.wikipedia.org/wiki?curid=1812699", "title": "Lanci del Delta IV", "text": "Lanci del Delta IV.\nUltimo aggiornamento lista: 26 Aprile 2021."}
{"id": "1812703", "revid": "834", "url": "https://it.wikipedia.org/wiki?curid=1812703", "title": "14 parole", "text": ""}
{"id": "1812706", "revid": "103218244", "url": "https://it.wikipedia.org/wiki?curid=1812706", "title": "Surplus del produttore", "text": "Il surplus del produttore o sovrappi\u00f9 del produttore \u00e8 la differenza, positiva, tra il prezzo di vendita di un bene/servizio e il prezzo che il produttore sarebbe stato disposto ad accettare per quantit\u00e0 inferiori di quel bene/servizio.\nIn generale, il produttore si trova in equilibrio quando il costo marginale \u00e8 uguale al prezzo. La sua curva di offerta coincide con il tratto crescente della curva del costo marginale; ne segue che, all'aumentare della quantit\u00e0 offerta, il costo marginale aumenta ed il produttore chiede un prezzo via via pi\u00f9 elevato.\nLa curva della domanda del consumatore ha invece un andamento decrescente, in quanto il consumatore \u00e8 disposto ad acquistare quantit\u00e0 maggiori di un bene solo a prezzi via via inferiori.\nRappresentando le curve della domanda e dell'offerta con due rette, come nella figura a lato, si ha equilibrio nel punto \"E\". A sinistra di tale punto, il produttore \u00e8 disposto a vendere ad un prezzo inferiore a quello che il consumatore \u00e8 disposto a pagare (la curva della domanda si trova sopra quella dell'offerta); ci\u00f2 consente al produttore di aumentare la quantit\u00e0 offerta, sopportando maggiori costi marginali, fino ad offrire la quantit\u00e0 formula_1 al prezzo formula_2. A destra del punto di equilibrio, invece, il produttore deve chiedere un prezzo superiore a quello che il consumatore \u00e8 disposto a pagare (la curva della domanda si trova sotto quella dell'offerta); deve quindi ridurre la produzione fino alla quantit\u00e0 formula_1.\nDa ci\u00f2 segue che, quando si raggiunge l'equilibrio, il produttore ottiene il prezzo formula_2 per tutta la quantit\u00e0 venduta del bene, anche per quelle \"dosi\" che sarebbe stato disposto a vendere ad un prezzo inferiore. Il suo surplus, SP, \u00e8 quindi pari all'area del triangolo formula_5: \nNel caso pi\u00f9 generale, in cui le curve della domanda e dell'offerta non sono rette, il surplus del produttore \u00e8 la differenza, sull'intervallo formula_7, tra l'integrale della funzione costante formula_8, pari a formula_9, e l'integrale della funzione dell'offerta formula_10:\nAltro modo per indicare il surplus del produttore in relazione al costo marginale \u00e8:"}
{"id": "1812707", "revid": "1451528", "url": "https://it.wikipedia.org/wiki?curid=1812707", "title": "Franchi Ripuari", "text": "I Franchi Ripuari (o semplicemente Ripuari) furono i Franchi che abitarono lungo il medio corso del Reno in epoca romana.\nEtnonimo.\nSecondo Walter Copland Perry il nome \"Ripuari\", e le varianti \"Ripaurii\" e \"Riparii\", potrebbe derivare dalla parola romana \"ripa\" (che in latino indica la riva di un fiume), per indicare le persone che abitavano lungo il Reno, nonostante questa etimologia sia considerata dubbia da altri storici. In generale il termine Ripuari si riferisce agli \"abitatori del fiume\" Reno, e potrebbe essere stato usato per differenziarli dai Franchi Sali (i Franchi del \"Sal\", il fiume IJssel, o i Franchi del \"mare salato\"). Il primo oscuro riferimento ai Ripuari \u00e8 stato attribuito a Giordane, lo storico dei Goti. Giordane li cita nel suo \"De origine actibusque Getarum\" (Origine ed azioni dei Goti), databile approssimativamente al 551, quando elenc\u00f2 i Ripuari tra gli alleati di Ezio durante la battaglia dei Campi Catalaunici, in una trib\u00f9 di ausiliari:\nStoria.\nIl popolo che divenne famoso con il nome di Ripuari, probabilmente costituiva l'esercito Franco che fu sconfitto dall'imperatore Massimiano nella battaglia di Treviri. Iniziarono a popolare le regioni dall'Andernach fino al Reno durante il V secolo, prendendo possesso di Colonia da cui governavano la riva sinistra del Reno nella zona nota come \"Germania Secunda\". Si sparsero anche in tutta la \"Belgica Secunda\" arrivando a sud fino alla Mosella, senza per\u00f2 conquistare la citt\u00e0 di Treviri.\nI Ripuari appaiono nella storia scritta durante la prima met\u00e0 del VII secolo, quando ricevettero la legge Ripuaria (Lex Ripuaria) dai propri dominatori, i Franchi Salii.\nReligione.\nLe antiche mitologia e religione franche erano pagane e germaniche per natura. Si crede che il loro culto politeistico si sia sviluppato tra i Franchi fino alla conversione di Clodoveo al Cristianesimo, in seguito al quale il paganesimo scomparve lentamente.\nLingua.\nRipuario \u00e8 anche il nome della lingua parlata da questo popolo, conosciuto come uno dei dialetti del ceppo Medio Francone."}
{"id": "1812712", "revid": "111319", "url": "https://it.wikipedia.org/wiki?curid=1812712", "title": "Andrew Charlton", "text": ""}
{"id": "1812714", "revid": "838137", "url": "https://it.wikipedia.org/wiki?curid=1812714", "title": "Boy Charlton", "text": "Specializzato nello stile libero ha vinto la medaglia d'oro nei 1500\u00a0m ai Giochi olimpici di Parigi 1924.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 1500\u00a0m sl."}
{"id": "1812717", "revid": "1573940", "url": "https://it.wikipedia.org/wiki?curid=1812717", "title": "Nebsenra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale.\nDi Nebsenra non \u00e8 noto il successore essendo andata del tutto perduta la riga 15 della colonna 8 del Canone Reale"}
{"id": "1812719", "revid": "2128848", "url": "https://it.wikipedia.org/wiki?curid=1812719", "title": "Umberto Saba", "text": "Biografia.\nPrimi anni.\nUmberto Saba nacque a Trieste, all'epoca ancora parte dell'Impero austro-ungarico, il 9 marzo del 1883, figlio di Ugo Edoardo Poli, un agente di commercio originario di Montereale Valcellina, e di Felicita Rachele Coen, un'ebrea triestina di famiglia benestante e nipote per parte materna del letterato Samuel David Luzzatto. Il padre, convertitosi alla religione ebraica in occasione delle proprie nozze nel 1882, gi\u00e0 qualche mese dopo il matrimonio aveva abbandonato la moglie incinta, probabilmente per sfuggire al mandato d'arresto scattatogli a seguito all'esecuzione dell'irredentista Guglielmo Oberdan di cui era simpatizzante, ma anche per il carattere \u00abgaio e leggero\u00bb, insofferente ai legami familiari; bandito infatti dai territori dell'Impero asburgico, il primo incontro con il figlio avverr\u00e0 solo vent'anni dopo. Diversissima l'indole della madre, che \u00abtutti sentiva della vita i pesi\u00bb.\nPer i primi tre anni di vita venne allevato dalla balia slovena e cattolica Gioseffa Gabrovich Schobar, detta \"Peppa\" (conosciuta anche come \"Peppa Sabaz\"), la quale, avendo perso un figlio, rivers\u00f2 sul piccolo Umberto tutto il suo affetto. Il bambino ricambi\u00f2, tanto da considerarla, come egli stesso scrisse, \u00abmadre di gioia\u00bb. Sar\u00e0 proprio in omaggio a tale figura sostitutiva materna, che il poeta sceglier\u00e0 lo pseudonimo di Saba, bench\u00e9 tale cognome si possa interpretare anche quale tributo alle proprie radici ebraiche, in particolar modo alla figura del bisnonno materno letterato (in ebraico, infatti, tale termine \u00e8 traducibile in \"nonno\" o, pi\u00f9 genericamente, \"persona anziana\").. Quando la madre lo rivolle con s\u00e9, il bambino sub\u00ec il suo primo trauma di cui in futuro tratter\u00e0 nelle poesie raccolte sotto il titolo \"Il piccolo Berto\" (1926).\nFu quindi inviato a Padova presso alcuni parenti, dove rimase verosimilmente fino ai dieci anni. Tornato a Trieste, crescer\u00e0 con la madre e le due zie Fortunata e Regina, l'una vedova e l'altra nubile, impegnate nella conduzione di una bottega di mobili e oggetti usati. Frequent\u00f2, con scarso rendimento, il ginnasio Dante Alighieri (1893-1897), dove fu promosso ma gli venne sconsigliato di proseguire gli studi al liceo. Si iscrisse dunque all'Imperial Regia Accademia di Commercio e Nautica, che per\u00f2 abbandon\u00f2 a met\u00e0 anno. Dall'autunno del 1898 e per circa un anno fu praticante presso un commerciante di farine, periodo che rievoc\u00f2 nel romanzo \"Ernesto\" del 1953.\nL'infanzia e la giovinezza rappresentarono un periodo malinconico, tormentato dalla mancanza del padre. Di carattere solitario e schivo, trascorreva il tempo con pochi amici (tra questi Giorgio Fano e Virgilio Giotti), dedicandosi inoltre alla lettura dei classici, in particolare Leopardi, e alla passione per il violino.\nUniversit\u00e0.\nNel 1903 si trasfer\u00ec a Pisa per frequentare alcuni corsi dell'universit\u00e0; inizi\u00f2 con le lezioni di letteratura italiana tenute dal professore Vittorio Cian, ma ben presto li lasci\u00f2 per seguire quelli di archeologia, tedesco e latino. Nello stesso periodo fu colpito per la prima volta da un attacco di nevrastenia.\nNel 1904 fu assorbito da un viaggio in Montenegro, da dove invi\u00f2 alcune lettere all'amico Amedeo Tedeschi (al quale aveva gi\u00e0 dedicato, nel 1902, alcune poesie firmate \"Umberto Chopin Poli\"). La corrispondenza comparve il 14 luglio ne \"Il Lavoratore\": \u00e8 la prima opera pubblicata di Saba.\nNel 1905 visse a Firenze, dove frequent\u00f2 gli ambienti artistici e letterari \"vociani\" ed ebbe modo di conoscere, fra gli altri, Giovanni Papini e Giuseppe Prezzolini. Il 1\u00ba maggio fu pubblicata, sempre all'interno del \"Lavoratore\", \"Il borgo\": si tratta della prima poesia di Saba ad essere data alle stampe, firmata come \"Umberto da Montereale\", probabilmente richiamando le origini della famiglia paterna, ma certamente ispirato da Gabriele D'Annunzio, di cui fu grande ammiratore e che incontr\u00f2 di persona nel settembre 1906.\nDurante uno dei suoi rari ritorni a casa, conobbe Carolina W\u00f6lfler, la \"Lina\" delle sue poesie, che divent\u00f2 in seguito sua moglie.\nEssendo egli un cittadino italiano, bench\u00e9 nativo e residente di un territorio parte dell'Impero asburgico, nell'aprile del 1907 part\u00ec per il servizio militare destinato a Salerno. Nasceranno da questa esperienza i \"Versi militari\". Ritornato a Trieste, nel settembre del 1908, si mise in societ\u00e0 con il futuro cognato per gestire una libreria di libri usati e il 28 febbraio 1909, con rito ebraico, spos\u00f2 Lina. L'anno successivo nacque la figlia Linuccia.\nPrimi libri di poesie.\nNel 1911 pubblic\u00f2, a proprie spese e con lo pseudonimo di \"Saba\", la sua prima raccolta di versi, \"Poesie\", con la prefazione di Silvio Benco, a cui fece seguito, nel 1912, nelle edizioni della rivista \"La Voce\", la raccolta \"Coi miei occhi (il mio secondo libro di versi)\", successivamente reintitolata \"Trieste e una donna.\"\nRisale a questo periodo l'articolo \"Quello che resta da fare ai poeti\", dove il poeta propone una poetica sincera, senza fronzoli ed \u00aborpelli\u00bb, contrapponendo il modello degli \"Inni Sacri\" manzoniani a quello degli scritti dannunziani, al tempo piuttosto influenti. L'articolo, presentato per la pubblicazione alla rivista vociana, venne per\u00f2 rifiutato in seguito al veto posto da Scipio Slataper, venendo pubblicato solamente nel 1959.\nCompose anche un'opera teatrale, l'atto unico \"Il letterato Vincenzo\", concorrendo ad un premio organizzato dal Teatro Fenice; la \"pi\u00e8ce\", incentrata sul rapporto tra un poeta e la giovane Lena, madre di suo figlio, fu duramente criticata e si rivel\u00f2 un fiasco.\nPer superare un periodo di crisi dovuto ad un'infedelt\u00e0 della moglie, nel maggio del 1913 il poeta si trasfer\u00ec con la famiglia dapprima a Bologna, dove collabor\u00f2 al quotidiano \"Il Resto del Carlino\", e nel febbraio del 1914 a Milano, dove assunse l'incarico di gestire il caff\u00e8 del Teatro Eden. Il soggiorno milanese ispirer\u00e0 la raccolta \"La serena disperazione\".\nPrima guerra mondiale.\nSaba, refrattario agli schieramenti politici ma tendente all'interventismo per le sue origini triestine, giunse a collaborare con \"Il Popolo d'Italia\", all'allora quotidiano interventista diretto da Benito Mussolini.\nAllo scoppio della Grande Guerra venne richiamato alle armi dapprima a Casalmaggiore, in un campo di soldati austriaci prigionieri, poi come dattilografo in un ufficio militare, e infine, nel 1917, al Campo di aviazione di Taliedo, dove venne nominato collaudatore del legname per la costruzione degli aerei.\nRisale a questo periodo la lettura dell'opera di Nietzsche e il riacutizzarsi delle crisi psicologiche, per le quali, nel 1918, verr\u00e0 ricoverato presso l'ospedale militare di Milano.\nTra le due guerre.\nTerminata la guerra e ritornato a Trieste, dopo aver fatto per parecchi mesi il direttore di una sala cinematografica, del quale era proprietario suo cognato, e scritto alcuni testi pubblicitari per la Leoni Films, rilev\u00f2 la libreria antiquaria Mayl\u00e4nder, in societ\u00e0 con Giorgio Fano e grazie all'eredit\u00e0 della zia Regina; ne rimase ben presto unico proprietario, dal momento che Fano gli cedette la sua quota, e la ribattezz\u00f2 \"Libreria antica e moderna\".\nPrendeva intanto corpo la prima redazione del \"Canzoniere\", che vedr\u00e0 la luce nel 1922 con il titolo \"Canzoniere (1900-1921)\", che raccoglieva tutta la sua produzione poetica in redazione leggermente modificata in confronto alla bozza del 1919.\nSempre nel 1922 strinse amicizia con Giacomo Debenedetti, e inizi\u00f2 a collaborare alla rivista \"Primo Tempo\", sulla quale apparvero alcune sezioni del suo nuovo libro di poesie, \"Figure e canti\", che verr\u00e0 pubblicato nel 1926. Inizi\u00f2 a frequentare i letterati riuniti intorno alla rivista \"Solaria\" che, nel maggio 1928, gli dedicarono un intero numero.\nFra il 1929 e il 1931, a causa di una crisi nervosa pi\u00f9 intensa delle altre, decise di mettersi in analisi a Trieste con il dottor Edoardo Weiss, lo stesso di Italo Svevo. Anche la figlia Linuccia, si fece seguire dallo stesso psicoanalista. Fu Weiss, allievo di Freud, che con la \"Rivista italiana di psicoanalisi\" introdusse in Italia gli studi del medico viennese. Con lo psicanalista, Saba indag\u00f2 la sua infanzia, rivalutando il ruolo ricoperto dalla sua nutrice in essa.\nLa critica intanto andava scoprendo la sua opera e la nuova generazione di scrittori e poeti, come Giovanni Comisso, Pier Antonio Quarantotti Gambini e Sandro Penna, cominciavano a considerarlo un maestro.\nSeconda guerra mondiale.\nNel 1938, poco prima dello scoppio della seconda guerra mondiale, con la promulgazione delle leggi razziali da parte del regime fascista, fu costretto a cedere formalmente la libreria al commesso Carlo Cerne e ad emigrare con la famiglia in Francia, a Parigi. Ritornato in Italia alla fine del 1939, si rifugia prima a Roma, dove Ungaretti cerca, invano, di aiutarlo, e poi nuovamente a Trieste, deciso ad affrontare con gli altri italiani la tragedia nazionale.\nIn seguito all\"'armistizio di Cassibile\", l'8 settembre 1943 fu per\u00f2 costretto a fuggire con Lina e la figlia Linuccia, e a nascondersi a Firenze, cambiando spesso appartamento. Gli sar\u00e0 di conforto l'amicizia di Montale che, a rischio della vita, andr\u00e0 a trovarlo ogni giorno nelle case provvisorie, e quella di Carlo Levi che dal 1945 si legher\u00e0 sentimentalmente con Linuccia in una relazione che durer\u00e0 per tutta la vita. \nUscir\u00e0 intanto a Lugano, con una prefazione di Gianfranco Contini, la raccolta di versi \"Ultime cose\", aggiunta poi nella definitiva edizione del \"Canzoniere\", che uscir\u00e0 a Torino, edita da Einaudi, nel 1945.\nDopoguerra.\nNegli anni del dopoguerra, Saba visse per nove mesi a Roma e in seguito a Milano, dove rimase per circa dieci anni, tornando periodicamente a Trieste. In questo periodo collabor\u00f2 al \"Corriere della Sera\", pubblic\u00f2 presso Mondadori la sua prima raccolta di aforismi, \"Scorciatoie\", e \"Storia e cronistoria del Canzoniere\", una sorta di commento al suo \"Canzoniere\", scritto in terza persona con lo pseudonimo di \"Giuseppe Carimandrei\".\nNel 1946 Saba vinse, \"ex aequo\" con Silvio Micheli, il primo Premio Viareggio per la poesia del dopoguerra, al quale seguirono nel 1951 il Premio dell'Accademia dei Lincei e il Premio Taormina, mentre l'Universit\u00e0 di Roma La Sapienza gli confer\u00ec, nel 1953, la laurea honoris causa.\nOrmai noto e di grandezza riconosciuta, Saba ebbe un avvicinamento \"religioso\"; si convert\u00ec poi al cattolicesimo e si fece battezzare, mentre il suo matrimonio non venne convertito per mancanza di adeguata preparazione.\nUltimi mesi di vita e morte.\nNel 1955, stanco e ormai malato, nonch\u00e9 sconvolto per le orribili condizioni di salute della moglie, si fece ricoverare in una clinica di Gorizia, dalla quale usc\u00ec solo per il funerale dell'amata moglie, morta il 25 novembre 1956. Saba mor\u00ec nove mesi dopo, il 25 agosto 1957, e fu sepolto a Trieste nel cimitero di Sant'Anna. Lasci\u00f2 incompiuto il romanzo d'ispirazione autobiografica \"Ernesto\", alla cui stesura aveva dedicato i suoi ultimi anni, e che, pertanto, venne pubblicato postumo.\nDopo la sua morte sono state pubblicate sulla rivista Pioniere Noi Donne tra il 1967 e il 1968 tre poesie/filastrocche dal titolo: \"Goal\" n\u00b0 10/1967, \"Favoletta alla mia bambina\"\u00a0 n\u00b0 12/1967 e \"La neve\"\u00a0 n\u00b0 5/1968. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nPoetica.\nPer mettere in luce le caratteristiche principali possiamo ricorrere a un testo teorico scritto dallo stesso triestino nel 1912 e intitolato \u201cquello che resta da fare ai poeti\u201c. In queste pagine Saba dichiarava in modo lapidario che tipo di poesia dovesse essere scritta, cio\u00e8 una poesia capace di esprimere con sincerit\u00e0 e senza esagerazioni la condizione esistenziale dell'uomo al fine di rappresentare la realt\u00e0 quotidiana e non la realt\u00e0 straordinaria. Questa posizione porta con s\u00e9 alcune importanti conseguenze, sia per il contenuto che la forma della poesia. Il poeta deve tendere al rispetto della propria anima, la poesia di Saba si presenta come un continuo scandaglio interiore, come una costante indagine della coscienza. Da questo punto di vista appare importante ricordare il rapporto tra Saba e la psicoanalisi, cos\u00ec da rendere la poesia uno strumento di autochiarificazione, ossia capace di comprendere i traumi interiori, i dissidi che lacerano la personalit\u00e0 umana, e le origini delle proprie nevrosi. Saba presenta la realt\u00e0 di tutti gli uomini e di tutti i giorni. Nelle sue poesie presenta Trieste con i suoi caff\u00e8 e le sue strade, e descrive personaggi umili e animali domestici. La semplicit\u00e0 e i legami con la realt\u00e0 non devono far pensare a una poesia oggettiva, in quanto Saba ne riversa le sue inquietudini interiori. Dal punto di vista formale Saba si presenta come un poeta conservatore, in quanto la poesia onesta richiede un linguaggio onesto capace di descrivere la realt\u00e0 che viene presentata. Il linguaggio di Saba \u00e8 familiare, preferisce strutture tradizionali rispetto al verso libero fiorito con il futurismo.\nOpere e tematiche.\nLa poesia di Saba \u00e8 semplice e chiara. Nella forma adopera le parole dell'uso quotidiano e nei temi ritrae gli aspetti della vita quotidiana, anche i pi\u00f9 umili e dimessi: luoghi, persone, paesaggi, animali, avvenimenti, Trieste con le sue strade, le partite di calcio ecc. Una vera e propria dichiarazione di poetica la possiamo leggere nella lirica \"Il borgo\" della raccolta \"Cuor morituro\" (1925-1930).\nIl \"Canzoniere\", poi, da lui concepito come autobiografia totale, raccoglie tutte le sue poesie (ne diede varie edizioni sempre accresciute: nel 1921, 1945, 1948, 1957 e, per ultimo, nel 1961).\nI temi della sua poetica sono Trieste, la citt\u00e0 natale, il mare come simbolo di fuga e di avventure spirituali, gli affetti personali e familiari (principalmente Lina, la moglie, e Linuccia, la figlia), le memorie dell'infanzia, il rapporto con la natura e le riflessioni sull'attualit\u00e0. Due tematiche presenti in tutto il \"Canzoniere\" ma attenuate, quando non volutamente nascoste, sono quella ebraica (sviscerata successivamente negli studi di Mario Lavagetto), e quella omosessuale, affrontata nel romanzo postumo \"Ernesto\" e nelle prime edizioni del \"Canzoniere\", come ha messo in evidenza Massimiliano Jattoni Dall'As\u00e9n in un saggio del 2004: \"Ma le reticenze di carattere prettamente psicologico-culturali esistono, e pertanto la confessione omosessuale viene relegata nelle allusioni ambigue di certi ritratti di giovinetti, le viene cio\u00e8 permesso di esistere poeticamente, ma solo attraverso vagheggiamenti classici della bellezza dell\u2019\"eromenos\"\u201d.\nIl \"Canzoniere\".\nIl \"Canzoniere\" \u00e8 progettato secondo il disegno di un itinerario poetico che segue fedelmente quello della vita dell'autore: \u00abE il libro, nato dalla vita, dal \"romanzo\" della vita era esso stesso, approssimativamente, un piccolo romanzo. Bastava lasciare alle poesie il loro ordine cronologico; non disturbare, con importune trasposizioni, lo spontaneo fluire e trasfigurarsi in poesia della vita\u00bb. Sono parole di Saba, tratte dal commento in terza persona che, sotto lo pseudonimo di Giuseppe Carimandrei, il poeta elabor\u00f2 tra il 1944 e il 1947 con il titolo di \"Storia e cronistoria del Canzoniere\".\nLa struttura del \"Canzoniere\" si pone quindi come parallela al flusso continuo e ininterrotto della vita dell'autore, narrandone poeticamente gli eventi significativi. L'edizione \"Prose\", del 1964, raccoglie tutta la produzione in prosa, mentre l'edizione \"Ricordi/Racconti\", 1910-1947 comprende la sezione \"Gli ebrei\" del 1910-1912, costituita da bozzetti e descrizioni delle abitudini di vita della comunit\u00e0 ebraica di Trieste. Ancora abbiamo le \"Sette novelle\" del 1912-1913 (fra le quali la famosa \"La gallina\" letta psicanaliticamente da Mario Lavagetto nel suo saggio \"La gallina di Saba\") e altre sezioni e frammenti. Annoveriamo ancora tra i suoi racconti: \"Scorciatoie e raccontini\", del 1934-1948, \"Storia e cronistoria del Canzoniere\", scritta dal 1940 al 1947, \"Ernesto\", scritto dal maggio al settembre 1953 e uscito postumo nel 1975.\nIl romanzo \"Ernesto\".\nSullo sfondo di una Trieste di fine secolo, il romanzo incompiuto \"Ernesto\" \u00e8 rievocazione e descrizione di inquietudini adolescenziali con una forte componente autobiografica. \"Ernesto\" \u00e8 considerato uno dei romanzi a sfondo omoerotico pi\u00f9 importanti della letteratura italiana. Il protagonista, Ernesto, \u00e8 un ragazzo che vive con la madre (sotto la vigile tutela della zia); studia il violino, legge molto e ha qualche idea vagamente socialista e fa il praticante presso un venditore all'ingrosso di farina. La trama ruota intorno a diversi rapporti sentimentali e sessuali che portano \"Ernesto\" a una continua riscoperta di s\u00e9 stesso: il primo con un uomo pi\u00f9 grande di lui, il secondo con una prostituta, e il terzo con un ragazzino pi\u00f9 giovane.\nPseudonimo.\nLo pseudonimo \"Saba\" \u00e8 di origine incerta: si pensa che lo abbia scelto o in omaggio alla sua adorata balia, Peppa Sabaz, o in omaggio al bisnonno Samuel David Luzzatto e alle sue origini ebraiche: la parola \"saba\" (ebraico: \u05e1\u05d1\u05d0) significa \"nonno\" o, pi\u00f9 in generale, \"persona anziana\". Una ipotesi pi\u00f9 probabile \u00e8 che il cognome gli sia stato suggerito dall'amico Giorgio Fano, come testimoniato dalla moglie del filosofo, Anna Curiel Fano. "}
{"id": "1812722", "revid": "200154", "url": "https://it.wikipedia.org/wiki?curid=1812722", "title": "Ciliegie", "text": ""}
{"id": "1812723", "revid": "1543377", "url": "https://it.wikipedia.org/wiki?curid=1812723", "title": "Fiat A.14", "text": "Il Fiat A.14 era un motore aeronautico 12 cilindri a V di 60\u00b0 raffreddato ad acqua, prodotto, nel 1917 dalla italiana Societ\u00e0 Italiana Aviazione, diventata poi Fiat Aviazione.\nEra caratterizzato da soluzioni all'avanguardia per l'epoca quali l'adozione della distribuzione a singolo albero a camme in testa (SOHC) a 4 valvole per cilindro e la collocazione dei due carburatori per l'alimentazione all'interno della V per contenere l'ingombro longitudinale.\nUtilizzato in diversi velivoli di produzione italiana durante la prima guerra mondiale, l'A.14 detenne il primato di essere il pi\u00f9 grande e pi\u00f9 potente tra i motori per uso aeronautico nel mondo.\nDurante il periodo di produzione, dal 1917 sino alla fine del conflitto, venne realizzato in 500 unit\u00e0.\nL'unit\u00e0 era accreditata di 700 CV (515 kW) nominali."}
{"id": "1812729", "revid": "438678", "url": "https://it.wikipedia.org/wiki?curid=1812729", "title": "La cura del gorilla", "text": "La cura del gorilla \u00e8 un film del 2006 diretto da Carlo A. Sigon, uscito nelle sale italiane il 3 febbraio.\nIl film, interpretato da Claudio Bisio, \u00e8 tratto dall'omonimo romanzo di Sandrone Dazieri, il quale ha collaborato alla stesura della sceneggiatura.\nTrama.\nSandrone, soprannominato \"Il Gorilla\" per i suoi saltuari lavori come buttafuori, soffre del disturbo dissociativo dell'identit\u00e0 e si ritrova dentro ad una delittuosa vicenda di droga, prostitute e denaro sporco."}
{"id": "1812734", "revid": "1543377", "url": "https://it.wikipedia.org/wiki?curid=1812734", "title": "Linyphiidae", "text": "Linyphiidae (, 1859) \u00e8 una famiglia di ragni appartenente all'infraordine Araneomorphae.\nA novembre 2020 comprende 619 generi e 4671 specie, ponendosi, fra le famiglie di ragni, al secondo posto per numero di generi e per numero di specie, inferiore solo alla pi\u00f9 vasta famiglia dei Salticidae.\nA causa della difficolt\u00e0 nell'identificare correttamente ragni di cos\u00ec piccole dimensioni, la sistematica di questa famiglia \u00e8 soggetta a continui rivolgimenti, cambi e accorpamenti di genere, cambi di sottofamiglie, e acquisizioni continue di nuove specie.\nEtimologia.\nIl nome deriva dal greco , \"linyphik\u00f2s\" cio\u00e8 \"che tesse il lino\", per la sottigliezza e diafanit\u00e0 della ragnatela, ed il suffisso \"-idae\", che designa l'appartenenza ad una famiglia.\nCaratteristiche.\nSono noti comunemente come \"ragni tessitori di foglie\", in quanto tessono preferibilmente la tela fra le foglie degli arbusti e della vegetazione bassa. Nel Regno Unito, Irlanda e Portogallo sono noti anche come \"ragni portatori di soldi\", in quanto vederli camminare su abiti propri nuovi, secondo la superstizione, significa ricchezze in arrivo.\nLe dimensioni superano raramente i 3 millimetri, hanno aspetto rotondeggiante anche da adulti, hanno spesso abitudini nomadi: da un giorno all'altro si trasferiscono anche di parecchi metri. Alcuni maschi della sottofamiglia Erigoninae hanno gli occhi posizionati su piccole sporgenze del capo, a guisa di piccoli periscopi, fino a giungere all'estremo, in alcune specie del genere Walckenaeria , dove alcuni occhi sono posizionati su un sottile gambo ad un livello pi\u00f9 alto del cefalotorace.\nComportamento.\nPrediligono luoghi ombrosi anche se non troppo umidi, ma essendo altamente adattabili, hanno colonizzato ogni nicchia ecologica e ogni habitat del nostro pianeta.\nDistribuzione.\nPressoch\u00e9 cosmopoliti, si adattano anche a temperature abbastanza rigide.\nTassonomia.\nAttualmente, a novembre 2020, si compone di 619 generi e 4671 specie o, secondo Tanasevitch, a novembre 2020 di 613 generi e 4670 specie, suddivisi in sette sottofamiglie:\nI Pimoidae sono considerati una famiglia con molte caratteristiche in comune con i Linyphiidae."}
{"id": "1812743", "revid": "200154", "url": "https://it.wikipedia.org/wiki?curid=1812743", "title": "Visciola", "text": ""}
{"id": "1812754", "revid": "767487", "url": "https://it.wikipedia.org/wiki?curid=1812754", "title": "Shane Carruth", "text": " \u00c8 noto soprattutto per essere il regista, ma anche il produttore, lo sceneggiatore, il montatore e il musicista, del film sui viaggi nel tempo \"Primer\" del 2004; il film vinse il al Sundance Film Festival dello stesso anno."}
{"id": "1812755", "revid": "64860", "url": "https://it.wikipedia.org/wiki?curid=1812755", "title": "Alberada", "text": ""}
{"id": "1812758", "revid": "1573940", "url": "https://it.wikipedia.org/wiki?curid=1812758", "title": "George Kojac", "text": "Specializzato nel dorso ha vinto la medaglia d'oro nei 100\u00a0m dorso e nella staffetta 4x200\u00a0m sl ai Giochi olimpici di Amsterdam 1928.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale sulle distanze dei 100\u00a0m e 200\u00a0m dorso e nella staffetta 4x200\u00a0m sl."}
{"id": "1812766", "revid": "838137", "url": "https://it.wikipedia.org/wiki?curid=1812766", "title": "Walter Laufer", "text": "Specializzato nel dorso ha vinto la medaglia d'oro nella staffetta 4x200\u00a0m sl e l'argento nei 100\u00a0m dorso ai Giochi olimpici di Amsterdam 1928.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale sulle distanze dei 100\u00a0m e 200\u00a0m dorso e nella staffetta 4x200\u00a0m sl."}
{"id": "1812767", "revid": "599013", "url": "https://it.wikipedia.org/wiki?curid=1812767", "title": "Naoki Matsudo", "text": "Carriera.\nPer quanto riguarda le competizioni del motomondiale ha esordito, grazie ad una wild card in occasione del gran premio del Giappone della stagione 1997. In questa prima occasione ha gareggiato in classe 250 a bordo di una Yamaha giungendo al traguardo al 10\u00ba posto e ottenendo i primi punti validi per la classifica mondiale.\nL'anno successivo ottiene una seconda wild card, sempre per il GP del Giappone e ottiene il suo primo podio. Nel 1999 partecipa ad un numero maggiore di gran premi del mondiale e contemporaneamente ottiene la vittoria nel campionato nazionale giapponese di velocit\u00e0.\nNel motomondiale 2000 partecipa alla sua prima stagione completa nella stessa classe, sempre a bordo di una Yamaha ottenendo un altro podio in occasione del GP di Gran Bretagna.\nNel 2001 ha continuato a correre per la stessa casa con il team Petronas Sprinta Yamaha TVK, concludendo nono nella classifica mondiale a quota 112 punti; nel 2002 firma un contratto con il team Yamaha Kurz concludendo al decimo posto a quota 92 punti. Resta fedele alla stessa casa anche per i due anni successivi, senza ottenere risultati di particolare rilievo ma solo una serie di buoni piazzamenti.\nNel 2005 ottiene una wildcard per la MotoGP nel Gran Premio di casa con la Moriwaki e la ottiene anche l'anno successivo sempre in Giappone a bordo della Kawasaki ZX-RR; in nessuna di queste ultime occasioni riesce per\u00f2 a giungere al traguardo della corsa."}
{"id": "1812774", "revid": "287204", "url": "https://it.wikipedia.org/wiki?curid=1812774", "title": "Paul Wyatt", "text": "Specializzato nel dorso ha vinto la medaglia di argento nei 100m dorso alle Olimpiadi di Parigi 1924 e quella di bronzo alle Olimpiadi di Amsterdam 1928, sempre nella stessa gara."}
{"id": "1812775", "revid": "125952826", "url": "https://it.wikipedia.org/wiki?curid=1812775", "title": "Oliviero Dinelli", "text": "Biografia.\nCresciuto a Roma, si laurea all'Accademia d'arte drammatica \"Silvio d'Amico\" e in Scienze Politiche all'Universit\u00e0 degli studi di Roma La Sapienza. Lavora in teatro e in televisione (interpreta il ruolo di Fosco, tombarolo ossessionato dalle necropoli etrusche in \"Ritratto di donna velata\" di Flaminio Bollini del 1975), alla radio fino ad arrivare al doppiaggio.\nTra i personaggi da lui doppiati spicca l'attore inglese Rowan Atkinson a partire da \"Mr. Bean - L'ultima catastrofe\". Nell'animazione \u00e8 noto per aver prestato la voce a Darkwing Duck nella serie animata omonima, Lobe in \"Freakazoid\", Don Massacre in \"TaleSpin\", Mekanikos nella serie animata di \"Aladdin\" e Mr. Bean nella serie animata omonima; \u00e8 stata anche la 2\u00aa voce di Naoto Date ne \"L'uomo tigre\" e di Stear Cornwell Andrew in \"Candy Candy\" e ha doppiato, fra gli altri, Kozo Fuyutsuki in \"Neon Genesis Evangelion\".\nHa doppiato anche il preside Mazur nel film della Walt Disney \"In viaggio con Pippo\", Wilbur in \"Bianca e Bernie nella terra dei canguri\", Ali in \"Farhat - Il principe del deserto\", Zu in \"Moby Dick e il segreto di Mu\", Lep in \"Cuccioli\" e Henry Fenner ne \"La principessa e il ranocchio\". Dinelli ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio di Remigio, interpretato da Mauro Bucci."}
{"id": "1812781", "revid": "640277", "url": "https://it.wikipedia.org/wiki?curid=1812781", "title": "Pioneer 0", "text": "La sonda Pioneer 0 (conosciuta anche come \"Thor-Able 1\") venne progettata per orbitare attorno alla Luna.\nTrasportava una videocamera televisiva e altri strumenti come parte del carico scientifico del primo Anno Internazionale della Geofisica.\nFu il primo tentativo di attuare una missione lunare da parte degli Stati Uniti e il primo oggetto in assoluto che tent\u00f2 di raggiungere un'orbita al di fuori di quella terrestre.\nVenne lanciata il 17 agosto 1958 dalla United States Air Force, ma la sonda si distrusse in seguito ad un'esplosione del primo stadio avvenuta 77 secondi dopo il lancio, quando era a 16\u00a0km di altezza sopra l'Oceano Atlantico.\nSi sospetta che l'esplosione sia stata provocata da una rottura nella linea per l'erogazione dell'ossigeno o da una turbopompa difettosa.\nDopo l'esplosione, la sonda continu\u00f2 ad inviare per 123 secondi segnali di telemetria errati e venne deviata forzatamente verso l'oceano.\nIl piano originale prevedeva che la sonda navigasse per 2,6 giorni verso la Luna, quindi un motore a propellente solido TX-8-6 avrebbe inserito la sonda in un'orbita lunare a 29.000\u00a0km di altezza, dove sarebbe rimasta per circa due settimane.\nLa sonda.\nLa Pioneer 0 era costituita da un corpo centrale di forma cilindrica dalle cui estremit\u00e0 partivano due strutture a forma di tronco di cono.\nIl cilindro aveva 74\u00a0cm di diametro e la distanza tra le sommit\u00e0 dei due coni era di 76\u00a0cm.\nLungo l'asse della sonda e sporgente dalla fine del cono inferiore c'era un razzo ad iniezione di propellente solido con il suo supporto, che costituivano la struttura principale della sonda.\nOtto piccoli propulsori a propellente solido a bassa spinta per le regolazioni della velocit\u00e0 erano montati sulla sommit\u00e0 del cono superiore in una struttura ad anello che poteva essere espulsa dopo l'uso.\nDallo stesso cono si protendeva anche un'antenna a dipolo magnetico.\nLa copertura era composta da plastica laminata ed era dipinta con un motivo a strisce chiare e scure che serviva per aiutare a regolarne la temperatura.\nLa massa complessiva degli strumenti scientifici presenti era di 11,3\u00a0kg e consisteva in un sistema televisivo di scansione infrarossa dell'immagine per studiare la superficie della Luna, un diaframma/microfono costruito per rilevare micrometeoriti, un magnetometro e resistori variabili a seconda della temperatura per registrare le condizioni all'interno della sonda.\nLa sonda era alimentata da batterie nichel-cadmio per l'accensione dei razzi, batterie a celle d'argento per il sistema televisivo e batterie al mercurio per i circuiti rimanenti.\nLa trasmissione radio era a 108,06\u00a0MHz attraverso un'antenna a dipolo elettrico per la telemetria.\nI comandi dal suolo venivano ricevuti attraverso un'antenna a 115\u00a0MHz.\nLa sonda venne progettata per essere la Pioneer (o Pioneer 1), ma il fallimento del lancio ha precluso quel nome."}
{"id": "1812783", "revid": "54354", "url": "https://it.wikipedia.org/wiki?curid=1812783", "title": "Regno Kamarupa", "text": ""}
{"id": "1812794", "revid": "339392", "url": "https://it.wikipedia.org/wiki?curid=1812794", "title": "Attivo (sessualit\u00e0)", "text": ""}
{"id": "1812796", "revid": "838137", "url": "https://it.wikipedia.org/wiki?curid=1812796", "title": "Erich Rademacher", "text": "Specializzato nella rana ha vinto la medaglia d'argento nei 200\u00a0m ai Giochi olimpici di Amsterdam 1928.\nCon la nazionale di pallanuoto ha vinto l'oro nel 1928 e l'argento a Los Angeles 1932.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 100\u00a0m e 200\u00a0m rana."}
{"id": "1812797", "revid": "339392", "url": "https://it.wikipedia.org/wiki?curid=1812797", "title": "Passivo (sessualit\u00e0)", "text": ""}
{"id": "1812799", "revid": "439868", "url": "https://it.wikipedia.org/wiki?curid=1812799", "title": "Cappella di Santa Barbara", "text": ""}
{"id": "1812800", "revid": "101175", "url": "https://it.wikipedia.org/wiki?curid=1812800", "title": "Shahrol Yuzy", "text": "Carriera.\nPer quanto riguarda le gare del motomondiale il suo debutto risale al gran premio della Malesia del 1996 dove ha usufruito di una wild card che gli ha concesso di esordire nella classe 250 in sella ad una Yamaha.\nAnche nelle due stagioni successive le sue partecipazioni sono molto limitate avendo partecipato a 3 gran premi nel 1997 in classe 125 e a uno nel 1998; in queste occasioni si \u00e8 presentato alla guida di moto Honda.\nNel 2000 \u00e8 assunto come collaudatore nel team Yamaha nella classe 250 e, nel motomondiale 2001 \u00e8 promosso a seconda guida nello stesso team raccogliendo 44 punti al termine della stagione.\nNel 2002, ultimo suo anno di partecipazioni, \u00e8 confermato dalla Yamaha e giunge al 15\u00ba posto nella classifica finale grazie ai 58 punti conquistati.\nDopo il ritiro dall'agonismo si \u00e8 dedicato a seguire i nuovi piloti malesi nelle competizioni nazionali, anche attraverso un suo team, lo Yuzy Pachi Racing Team; da queste sue attivit\u00e0 \u00e8 ad esempio uscito Zulfahmi Khairuddin, secondo pilota malese nella storia del motomondiale a partecipare con continuit\u00e0 a una stagione di gare."}
{"id": "1812803", "revid": "767487", "url": "https://it.wikipedia.org/wiki?curid=1812803", "title": "Rewind (video Vasco Rossi)", "text": "Rewind \u00e8 un video di Vasco Rossi uscito nel 1999 in VHS (con copertina gialla) e DVD (con copertine rosa, blu o verde). Contiene registrazioni live tratte dal grande concerto tenuto dal rocker a Imola presso l'Autodromo Enzo e Dino Ferrari il 20 giugno 1998. Il video, della durata di due ore, \u00e8 stato realizzato a partire da oltre cento ore di girato, per la regia di Nick Wickham (pellicola) e Alessandro Baracco (digitale). Live Recording: Fonoprint mobile studio.Missato da Nicola Venieri alla Fonoprint di Bologna.La tracklist si rif\u00e0 in larga parte a quella dell'album live omonimo \"Rewind\" con l'esclusione di \"C'\u00e8 chi dice no\" e \"Bollicine\"."}
{"id": "1812804", "revid": "767487", "url": "https://it.wikipedia.org/wiki?curid=1812804", "title": "La vita ricomincia", "text": "La vita ricomincia \u00e8 un film drammatico del 1945 diretto da Mario Mattoli con interpreti principali Fosco Giachetti ed Alida Valli.\nUna copia \u00e8 stata restaurata e ristampata dalla Cineteca Nazionale e dal \"Laboratorio Immagine Donna\" con il contributo della Regione Friuli Venezia Giulia.\nTrama.\nPaolo Martini \u00e8 un chimico che, partito per la guerra nel 1940 e con alcuni anni sulle spalle di prigionia nei campi inglesi dell'India, ritorna finalmente in Italia dopo sei anni, dove a Roma ritrova la moglie Patrizia e il figlio Sandrino.\nC'\u00e8 anche un simpatico vicino, un professore di lingue orientali, rimasto solo, dopo aver perduto moglie e figlio, che viene spesso a mangiare con Patrizia e Sandrino e che continuer\u00e0 a farlo anche dopo il ritorno di Paolo. \u00c8 l'autore di alcune trasmissioni radiofoniche di cucina e una di ninna nanna per bambine e bambini la sera alla radio.\nI primi due giorni Paolo si ambienta lentamente. Il terzo fa visita al suo ex-socio Croci nella loro azienda di farmaceutica, diventata oramai una distilleria. Quando Croci non sembra rivolere il socio al suo vecchio posto, Paolo lo saluta con la comunicazione che l'avvocato si sarebbe messo in contatto con lui. Croci allarmato inizia ad essere pi\u00f9 amico che mai. La sera escono in quattro, Croci, la moglie Maria, Patrizia e Paolo, in un ristorante all'aperto dove si balla. Paolo incontra i due trasportatori Scorcelletti e Righetto, che gli avevano dato un passaggio in camionetta da prima di Cassino a Roma. E Patrizia intravede qualcuno, dopo di che dice di essere stanca, per poter andare via. Strada facendo per\u00f2 dementisce la stanchezza per fermarsi in un luogo dove si gioca. Una telefonata per la signora Martini allarma lei ed il marito.\nIl giorno dopo mentre Paolo ed il professore lasciano la casa con l'autovettura mandatagli da Croci, si ferma una carrozza dalla quale discende un'anziana nobildonna, che cerca Patrizia. La sera Paolo, Sandrino ed il professore attendono oltre le otto e di Patrizia non c'\u00e8 traccia. Allora si rivolgono alla questura, che li manda al commissariato Flaminio. L\u00ec Paolo trova Patrizia arrestata per omicidio che gli racconta di come per salvare Sandrino tre anni prima aveva dovuto trovare molti soldi per l'operazione e la nobildonna Baronessa Magda Huberth l'aveva \"passata\" ad un uomo che era molto interessato a lei in cambio del denaro che a lei serviva per il figlio. Ora l'uomo, rivedendola con il marito, coglie l'occasione di riprendere la relazione sotto minaccia di raccontare tutto. Si giunge cos\u00ec all'incontro segreto dei due che si conclude con la morte dell'uomo, ucciso dalla Martini nel tentativo di difendersi. La situazione familiare crolla; il reduce cerca comunque di aiutare la moglie che infatti viene assolta. A quel punto per\u00f2 vorrebbe lasciarla, essendo incapace di superare il tradimento subito. Sar\u00e0 allora il commosso discorso dell'amico professore a convincerlo che \u00e8 tempo di perdonare, comprendere e \u201cricostruire\u201d l'edificio gravemente \u201clesionato\u201d dei propri affetti familiari. L'uomo capisce e la pellicola termina con il gruppo a tavola che cerca di \u201cricominciare a vivere\u201d.\nProduzione.\nIl film, ascrivibile al filone dei melodrammi sentimentali \"strappalacrime\" (poi indicato dalla critica con il termine \"neorealismo d'appendice\"), molto in voga in Italia tra il pubblico negli anni del secondo dopoguerra (1945-1955), fu prodotto da Baldassarre Negroni per la Excelsa Film e girato negli stabilimenti romani della S.A.F.A. Palatino nella primavera del 1945.\nColonna sonora.\nNel film la Valli canta una famosa canzone del periodo composta da Hoagy Carmichael, durante la sua permanenza in Italia a seguito delle truppe americane, \"Io t'ho incontrata a Napoli\", che nel 1946 sar\u00e0 il soggetto per il film omonimo.\nDistribuzione.\nIl film venne distribuito nelle sale cinematografiche italiane dalla Minerva Film il 21 settembre del 1945.\nAccoglienza.\nIl film ebbe molto successo in Italia tra il pubblico, risultando il secondo maggior incasso della stagione cinematografica 1945-46, preceduto solamente dal film manifesto del neorealismo \"Roma citt\u00e0 aperta\" di Roberto Rossellini.\nEbbe ottimi riscontri anche nei mercati esteri, tanto che il successo internazionale del film consent\u00ec la chiamata di Alida Valli ad Hollywood."}
{"id": "1812805", "revid": "106908", "url": "https://it.wikipedia.org/wiki?curid=1812805", "title": "Ellero", "text": "L'Ellero (\"El\" in kje, \"Ele\" in piemontese standard) \u00e8 un corso d'acqua del Piemonte, affluente di sinistra del Tanaro. La lunghezza della sua asta principale \u00e8 di circa 35 km e la sua portata media annua alla foce \u00e8 di pi\u00f9 di 5\u00a0m\u00b3/s.\nPercorso.\nLa sorgente del fiume si trova presso \"Pian Marchisio\", un'ampia conca di origine lacustre ai piedi di Cima delle Saline, nelle Alpi Liguri, a poca distanza dal col di Tenda. Da qui il torrente scende in una valle abbastanza incassata, compresa tra pareti di calcari e dolomie, prativa nella parte superiore, poi dai ripidi versanti ricoperti di boschi di latifoglie. Oltrepassata la frazione di \"Rastello\", il fiume scende ancora; la valle si allarga un po', portandosi verso il suo sbocco, dove sorge il centro di Roccaforte Mondov\u00ec. Da qui il fiume raggiunge la pianura, e dirigendosi verso NE attraversa prima Villanova Mondov\u00ec, dove riceve in destra idrografica il maudagna, poi Mondov\u00ec. Da qui, con qualche meandro, prosegue verso Bastia Mondov\u00ec, nelle cui vicinanze si immette nel Tanaro.\nAffluenti principali.\nIn sinistra orografica:\nIn destra orografica:\nLa valle.\nLa valle Ellero \u00e8 poco frequentata dal turismo; a questo contribuisce il fatto che l'unico vero centro abitato della valle \u00e8 Roccaforte Mondov\u00ec, posizionato al suo imbocco, mentre il resto della valle conta alcune frazioni tra cui Prea . Ci\u00f2 nonostante, la valle offre diverse attrattive di interesse.\nNella valle esistono vari itinerari per escursionisti ed alpinisti. La valle \u00e8 chiusa dalle propaggini della catena del Marguareis, ed in particolare da Cima delle Saline, nonch\u00e9 dal monte Mongioie; queste vette sono raggiungibili partendo da \"Pian Marchisio\", con il Rifugio Havis De Giorgio che offre un utile punto di appoggio. Dall'alta valle passano diversi sentieri a lunga percorrenza: la Grande Traversata delle Alpi, la Via Alpina (\"percorso rosso\") e il Giro del Marguareis. Da qui passavano i percorsi che univano il Piemonte alla Liguria, e sui quali passava il commercio del sale (i toponimi \"Saline\" derivano proprio da questo). \u00c8 possibile che vi fosse anche una via romana che univa Albenga ad Acqui Terme passando per la valle; alcuni tratti di selciato riscontrabili sulle mulattiere dell'alta valle potrebbero infatti risalire al periodo romano.\nLa gola del torrente poco a monte della frazione di Rastello \u00e8 praticabile dagli appassionati di torrentismo, partendo da circa 3\u00a0km a monte della frazione.\nPer gli appassionati di arrampicata, la valle offre diverse possibilit\u00e0 di praticare il bouldering.\nIn inverno, la valle offre impianti per lo sci alpino: dalla frazione di Rastello parte una seggiovia in due tronconi con la quale si accede ai circa 100 chilometri di piste del Comprensorio Mondol\u00e8 Ski (Artesina, Prato Nevoso, Frabosa Soprana).\nLa valle fa parte delle Valli occitane d'Italia; \u00e8 possibile quindi trovare manifestazioni legate a questa cultura, ad esempio nel borgo occitano di \"Prea di Roccaforte\"."}
{"id": "1812806", "revid": "99735324", "url": "https://it.wikipedia.org/wiki?curid=1812806", "title": "Austin Clapp", "text": "Specializzato nello stile libero ha vinto la medaglia d'oro nella staffetta 4x200\u00a0m sl ai Giochi olimpici di Amsterdam 1928. 4 anni pi\u00f9 tardi ha vinto il bronzo con la nazionale statunitense di pallanuoto.\n\u00c8 stato primatista mondiale nella staffetta 4x200\u00a0m sl."}
{"id": "1812814", "revid": "119991", "url": "https://it.wikipedia.org/wiki?curid=1812814", "title": "Cappella della Madonna del Borgo", "text": ""}
{"id": "1812818", "revid": "767487", "url": "https://it.wikipedia.org/wiki?curid=1812818", "title": "Mindaugas Katelynas", "text": "Era un'ala forte di 205\u00a0cm per 104\u00a0kg.\nCarriera.\n\u00c8 soprannominato dai suoi tifosi Air Lithuania per le sue notevoli doti atletiche, che lo hanno portato anche a vincere una gara di schiacciate nei college statunitensi.\nNegli Stati Uniti ha militato nelle file dell'Eastern Utah Junior College (2001-2003) e di Tennessee-Chattanooga (2003-2005), dove nella seconda stagione ha chiudo con 12 punti e 9 rimbalzi di media.\nIn Italia, ha giocato a Cant\u00f9 (2005-06) e a Casale Monferrato (2006-07). La sua esperienza in Brianza \u00e8 stata limitata a causa di un brutto infortunio al braccio destro. Decide di scendere di categoria a Casale in A2, dove disputa un'ottima annata con cifre interessanti. Nella stagione seguente viene scelto dall'Olimpia Milano, dove riesce a confermare le sue capacit\u00e0 atletiche e tecniche. Nella stagione successiva viene confermato dalla squadra milanese."}
{"id": "1812820", "revid": "164710", "url": "https://it.wikipedia.org/wiki?curid=1812820", "title": "Ferrovia Torino-Savona", "text": ""}
{"id": "1812822", "revid": "164710", "url": "https://it.wikipedia.org/wiki?curid=1812822", "title": "Ferrovia Savona-Torino", "text": ""}
{"id": "1812826", "revid": "1437722", "url": "https://it.wikipedia.org/wiki?curid=1812826", "title": "Vasco Rossi @ S.Siro 03", "text": "Vasco Rossi @ S.Siro 03 \u00e8 un video di Vasco Rossi uscito nel 2003 in VHS e doppio DVD. Contiene registrazioni live tratte dal concerto tenuti dal rocker l'8 luglio 2003 a Milano, presso lo Stadio Giuseppe Meazza.La tracklist \u00e8 del tutto simile a quella del concerto, con la sola esclusione di \"\u00c8 solo un rock 'n' roll show\", presentata come inedito dal vivo. Da notare che in questo live l'artista canta \"Generale\" di Francesco De Gregori.\nOltre al concerto, un secondo disco contiene anche l'intervista e una fotogallery, oltre che la versione in multicam di \"Vita spericolata\" e \"Albachiara\" e numerose informazioni sul palco e sul concerto."}
{"id": "1812827", "revid": "282579", "url": "https://it.wikipedia.org/wiki?curid=1812827", "title": "Visore notturno", "text": ""}
{"id": "1812830", "revid": "599013", "url": "https://it.wikipedia.org/wiki?curid=1812830", "title": "T\u00fcmer Metin", "text": "Carriera.\nClub.\nInizi\u00f2 la carriera nel Zonguldakspor e nel Samsunspor. Nel 2001 approd\u00f2 in massima divisione al Be\u015fikta\u015f assieme al compagno di squadra \u0130lhan Mans\u0131z. Con la squadra bianco-nera vinse un campionato nel 2003 e la Coppa di Turchia nel 2006: nella finale contro il Fenerbah\u00e7e il calciatore segn\u00f2 una doppietta nella vittoria per 3-2.\nSempre nel 2006, fu acquistato proprio dal Fenerbah\u00e7e con cui vinse la S\u00fcper Lig l'anno successivo. Ha giocato la seconda parte della stagione 2007-2008 in prestito al Larissa, in Grecia.\nNazionale.\nCon la ha totalizzato 26 presenze e 7 reti fatte. \u00c8 stato convocato dal commissario tecnico Fatih Terim per disputare il ."}
{"id": "1812834", "revid": "583609", "url": "https://it.wikipedia.org/wiki?curid=1812834", "title": "Hugo Marchand", "text": "Carriera.\nLe prime partecipazioni a gare internazionali risalgono alla stagione 2000 del Campionato Europeo Velocit\u00e0 corsa in classe 250 su una Honda e conclusa al 26\u00ba posto.\nDopo due partecipazioni a gare del motomondiale come wild card a bordo di moto Honda, ha debuttato per la prima stagione intera nel Motomondiale 2002 classe 250 con una Aprilia. Con la stessa moto e nella stessa classe ha gareggiato fino al motomondiale 2005 senza mai raggiungere risultati di particolare rilievo.\nHugo Marchand successivamente far\u00e0 il tester Michelin, per testare le ruote Michelin MotoGP.\nNel 2010 disputa due gare nel campionato Italiano Superbike conquistando sei punti. In seguito ha corso nel campionato francese Superbike e nel Campionato mondiale Endurance."}
{"id": "1812847", "revid": "455046", "url": "https://it.wikipedia.org/wiki?curid=1812847", "title": "\u010cornohora", "text": "La \u010cornohora (letteralmente: Montagna nera, ucraino: \"\u0427\u043e\u0440\u043d\u043e\u0433\u043e\u0440\u0430\") \u00e8 la pi\u00f9 alta catena montuosa nella parte occidentale dell'Ucraina dei Carpazi Orientali Esterni dell'Ucraina.\nLa vetta pi\u00f9 alta di \u010cornohora \u00e8 Hoverla (2062\u00a0m) con le altre alte cime tra le quali: Pip Ivan (2022\u00a0m) e Petros (2020\u00a0m). Le montagne sono fatte di roccia di Flysch.\nClassificazione.\nLa \u010cornohora ha la seguente classificazione:\nTurismo.\nI principali centri turistici della \u010cornohora sono Bystrec', Rachiv, Verchovyna, Vorochta e Jasinija."}
{"id": "1812850", "revid": "767487", "url": "https://it.wikipedia.org/wiki?curid=1812850", "title": "Roger Guerreiro", "text": "Centrocampista offensivo, ha giocato nella Nazionale della Polonia dopo aver ottenuto la cittadinanza polacca il 17 aprile 2008.\nCarriera.\nClub.\nRoger ha giocato in diversi club brasiliani come S\u00e3o Caetano, Corinthians e Flamengo prima di tentare la carriera europea al Celta Vigo, nella seconda divisione spagnola. A fine stagione torna per\u00f2 in Brasile, alla Juventude.\nNel gennaio 2006 torna in Europa, viene acquistato dal Legia Varsavia e dopo ottime prestazioni vince il campionato la prima stagione. Titolare nelle stagioni successive, vince la Coppa di Polonia 2008 da migliore in campo contro il Wisla Cracovia.\nLe prestazioni convincenti, e un iter burocratico accelerato, gli fanno acquisire la cittadinanza polacca e la convocazione in Nazionale.\nNazionale.\nMai entrato nel giro della Nazionale brasiliana, grazie alla procedura abbreviata per ottenere la cittadinanza polacca \u00e8 stato convocato dalla dal CT Leo Beenhakker.\nHa debuttato in Nazionale il 27 maggio 2008 contro l'. Pochi giorni dopo \u00e8 stato convocato per il , dove gioca da titolare e segna nella partita contro l', terminata 1-1."}
{"id": "1812860", "revid": "124740506", "url": "https://it.wikipedia.org/wiki?curid=1812860", "title": "Mariusz Lewandowski", "text": "Carriera.\nGiocatore.\nClub.\nGioca nella squadra ucraina dal 2001, dopo aver vestito le maglie di Zag\u0142\u0119bie Lubin (1996-1999) e Dyskobolia Grodzisk (1999-2001), e ricopre il ruolo di centrocampista difensivo, distinguendosi per il carattere, per il tiro da fuori area micidiale, per il suo temperamento e agonismo divenendo cos\u00ec, dopo il ritiro dalla nazionale di Maciej \u017burawski, il capitano della nazionale polacca. \u00c8 conosciuto per le sue doti aeree e appunto per i suoi lanci precisissimi sia negli spazi che sui piedi.\nNazionale.\nEsordisce in Nazionale il 10 ottobre 2002 in un'amichevole vinta per 2-1 contro le Isole Far Oer. Il 16 novembre 2005 trova il primo gol contro l'Estonia e viene incluso nella lista dei convocati per il Mondiale 2006, dove gioca due partite contro Germania e Costa Rica.\nConvocato anche per l'Europeo 2008, disputa tutte e tre le gare del girone. Continua a disputare gare con la sua nazionale sino all'ottobre del 2009, trovando anche il suo ultimo gol il 1 aprile 2009, nella gara vinta per 10-0 contro San Marino valevole per le qualificazioni ai Mondiali 2010.\nTorna poi in nazionale nell'ottobre 2013, disputando le sue ultime due partite con la nazionale contro Ucraina e Inghilterra, lasciando poi il calcio giocato lo stesso anno.\nAllenatore.\nDal 2017 \u00e8 tecnico del Zaglebie Lubin, squadra di Ekstraklasa, il massimo campionato polacco, portandola all'ottavo posto nella stagione 2017-2018. Tuttavia il 29 ottobre 2018 viene esonerato."}
{"id": "1812862", "revid": "767487", "url": "https://it.wikipedia.org/wiki?curid=1812862", "title": "Cocco di nonna", "text": "Cocco di nonna (\"Grandma's Boy\") \u00e8 un film diretto da Nicholaus Goossen, con Linda Cardellini, Allen Covert, Peter Dante.\n\u00c8 uscito nelle sale il 4 agosto 2006. A cavallo tra aprile e maggio del 2007 ha fatto la sua prima comparsa su Sky Cinema 1 e 2.\nTrama.\nDurante il giorno Alex (Allen Covert) testa videogame e fuma spinelli, di notte si dedica allo sviluppo di un nuovo gioco di sua invenzione. Le cose iniziano a complicarsi quando Alex \u00e8 costretto ad andare a vivere con la nonna Lilly e le sue amiche Grace e Bea. Ai colleghi racconta delle sue nuove inquiline belle e sexy, ma un giorno la nonna e le sue amiche si presentano sul posto di lavoro dove Alex ha gi\u00e0 numerosi problemi con J.P., inventore di videogiochi che sembra uscito da una parodia di Matrix e con Samantha, la manager incaricata di seguire l'ultima fase dello sviluppo de \"Lo sterminatore 3\" il gioco che dovr\u00e0 conquistare il mercato."}
{"id": "1812864", "revid": "767487", "url": "https://it.wikipedia.org/wiki?curid=1812864", "title": "Lam\u00f9 - Remember My Love", "text": " \u00e8 film d'animazione del 1985 diretto da Kazuo Yamazaki.\nSi tratta del terzo film cinematografico ispirato ai personaggi di \"Lam\u00f9\" creati da Rumiko Takahashi.\nTrama.\nPare che quando nacque Lam\u00f9, una strega amica di famiglia dei genitori di Lam\u00f9 invi\u00f2 (via posta) una maledizione alla bimba, per vendicarsi di non essere stata invitata alla festa data per la neonata. Questa maledizione consisteva nell'impossibilit\u00e0 per Lam\u00f9 di essere felice una volta che avesse trovato il suo vero amore. Intanto, tornati al presente, un misterioso parco dei divertimenti, il \"Tomobiki M\u00e4rchenland\", \u00e8 comparso a Tomobiki, scatenando la curiosit\u00e0 generale. Ataru, Lam\u00f9 e gli altri amici vi si recano gi\u00e0 al giorno dell'apertura, ma durante uno show di magia, il prestigiatore trasforma Ataru in un ippopotamo rosa per poi sparire nel nulla, insieme all'intero parco. Lam\u00f9 si mette sulle tracce del misterioso prestigiatore per poter far tornare Ataru normale, soltanto per scoprire che si tratta di un ragazzino, innamorato di lei, che riesce in qualche modo a rapirla nella sua dimensione. Una volta sparita Lam\u00f9, Ten, Rei e le sue amiche aliene vanno via non essendoci pi\u00f9 motivo per loro di rimanere. Ataru torna normale e Tomobiki, senza pi\u00f9 alieni, ritorna ad essere una normale citt\u00e0. Sar\u00e0 proprio a questo punto che Ataru comincer\u00e0 a realizzare quali siano i suoi veri sentimenti per Lam\u00f9..."}
{"id": "1812865", "revid": "287204", "url": "https://it.wikipedia.org/wiki?curid=1812865", "title": "Luigi Arcangeli", "text": "Carriera.\nDopo un inizio di carriera nel mondo delle due ruote con lusinghieri risultati nelle gare del tempo, come la vittoria al Circuito del Lario nel 1927, debutt\u00f2 nell'automobilismo sul circuito di Senigallia nel 1928 alla guida di una Bugatti. In seguito pass\u00f2 alla Talbot. Con la scuderia francese vinse, sempre lo stesso anno, a Cremona. I successi continuarono anche quando and\u00f2 alla Maserati alla guida dell'8C-2500, tra i quali ci fu un primo posto al Gran Premio di Roma.\nMor\u00ec nel 1931 a bordo dell'Alfa Romeo Tipo A durante le prove del GP d'Italia all'autodromo di Monza."}
{"id": "1812867", "revid": "838137", "url": "https://it.wikipedia.org/wiki?curid=1812867", "title": "Ministri della marina del Regno d'Italia", "text": "I ministri della marina del Regno d'Italia si sono avvicendati dal 1861 (proclamazione del Regno d'Italia) al 1946 (nascita della Repubblica Italiana)."}
{"id": "1812871", "revid": "1566286", "url": "https://it.wikipedia.org/wiki?curid=1812871", "title": "Michele Lupo (regista)", "text": "Biografia.\nDagli anni cinquanta all'inizio dei anni sessanta intraprese la carriera di aiuto regista, fino all'esordio cinematografico di \"Maciste il gladiatore pi\u00f9 forte del mondo\" (1962) di cui firm\u00f2 due seguiti. Dopo aver diretto qualche film mitologico, pass\u00f2 alla regia dei polizieschi e western come \"Colpo maestro al servizio di Sua Maest\u00e0 britannica\" e \"Amico, stammi lontano almeno un palmo\". Alla soglia degli anni ottanta firm\u00f2 assieme a Bud Spencer e Elio Scardamaglia film di genere comico fantascientifico come \"Uno sceriffo extraterrestre... poco extra e molto terrestre\" e il seguito \"Chiss\u00e0 perch\u00e9... capitano tutte a me\", gli sportivi \"Lo chiamavano Bulldozer\" e \"Bomber\" e il western \"Occhio alla penna\". Il regista siciliano era stato anche ad un passo dal firmare la regia della pellicola \"Il mio nome \u00e8 Nessuno\" ma, dopo un litigio con Sergio Leone (produttore del film) a causa di una diatriba sulla sceneggiatura, fu cacciato dal regista romano, e al suo posto, su suggerimento di Ernesto Gastaldi, fu chiamato Tonino Valerii."}
{"id": "1812880", "revid": "599013", "url": "https://it.wikipedia.org/wiki?curid=1812880", "title": "Chiesa di Santo Stefano (Casella)", "text": "La chiesa di Santo Stefano \u00e8 un luogo di culto cattolico situato nel comune di Casella, in piazza Don Pietro Vergante, nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nFa parte della diocesi tortonese almeno dal XII secolo, cio\u00e8 dal tempo in cui i vescovi di quella citt\u00e0 avevano anche il dominio temporale su Casella e altri paesi dell'alta valle Scrivia.\nL'organizzazione dell'archivio parrocchiale risale al XVI secolo, e si deve al parroco dell'epoca, Domenico da Dovadola, che promosse la costruzione dell'oratorio di Sant'Antonio abate.\nPur essendo la chiesa intitolata a Santo Stefano, la festa patronale, celebrata con particolare solennit\u00e0 e accompagnata da numerose manifestazioni civili, \u00e8 quella in onore del contitolare san Rocco (16 agosto).\nStoria.\nL'abbazia di Precipiano, che sorgeva a Vignole Borbera, da cui dipendeva la chiesa di Santo Stefano di Regedabio (ora Casella) fin dall'epoca longobarda era compresa tra i tanti possedimenti dell'abbazia di San Colombano di Bobbio.\nL'attuale chiesa parrocchiale fu costruita tra il 1718 e il 1722 su progetto dell'architetto Simone Scaniglia, sulle fondamenta della pieve medievale. La chiesa, in stile barocco, ha un'unica navata a pianta ellittica, con sei altari laterali.\nIn origine l'interno era completamente bianco, cosa che faceva apparire l'ambiente pi\u00f9 grande di quanto non fosse realmente; inoltre, i raggi solari che filtravano dai finestroni facevano risaltare le nicchie e gli stucchi con giochi di luci ed ombre.\nFu in seguito affrescata tra il 1922 e il 1923 da pittori lombardi; nella volta sono rappresentate \"Scene di vita del santo Stefano\", la \"Gloria Celeste\" e la \"Vergine Maria con i santi\".\nSull'ampio piazzale antistante la chiesa si affaccia l'oratorio di Sant'Antonio abate, luogo d'incontro della locale confraternita, istituita nel Cinquecento.\nDescrizione.\nNella chiesa sono presenti decorazioni barocche, risalenti all'epoca di costruzione dell'edificio. Tra le opere d'arte che sono conservate nella chiesa degni di nota sono il settecentesco gruppo ligneo della \"Crocifissione\", la statua in marmo della \"Madonna del Rosario\" (del 1839), collocati sugli altari marmorei laterali, databili al XVIII secolo, il crocifisso settecentesco dell'altare maggiore e la statua lignea di \"Santo Stefano\" (1769), opera dello scultore Francesco Ravasco, restaurata nel 1999, che si trova nella nicchia dell'abside.\nNella sacrestia sono visibili due notevoli dipinti del Seicento: una \"Nativit\u00e0\" della scuola di Domenico Fiasella (in passato attribuita al pittore olandese Gerard van Honthorst) e una \"Visitazione\" di Giovanni Andrea De Ferrari, che rappresenta la visita di Maria a santa Elisabetta.\nLa facciata della chiesa \u00e8 stata completamente restaurata nel 1994.\nLe campane.\nAttualmente il campanile ospita cinque campane.\nLe quattro maggiori risalgono al 1866 e sono state prodotte dalla ditta Fratelli Barigozzi Fonditori di Metalli in Milano su richiesta dell'arciprete Giacomo Cartasso. La maggiore pesa 1118 kg, la seconda 758, la terza 518, la quarta 450.\nNel 1967 l'arciprete Pietro Vergante fece aggiungere una quinta campana per poter sfruttare maggiormente l'impianto elettronico contemporaneamente installato. Quest'ultima porta incisa la scritta \u00ab\"Defunctis dicata - Fonderia Filippi - Chiari - A.D. 1967\"\u00bb.\nL'organo.\nIl 27 novembre 1921 venne stipulato un contratto tra il sindaco di Casella Guglielmo Lavagnino e il costruttore di organi Giovanni Tamburini di Crema per la fornitura di un organo che venne poi collaudato il 21 agosto 1922 dal maestro Raffaele Manari, professore d'organo nella Pontificia Scuola Superiore di Musica Sacra in Roma e primo organista di San Giovanni in Laterano, e dal Maestro Giuseppe Conte, organista della Arcipresbiteriale di Sestri Ponente.\nL'organo, di proporzioni maggiori rispetto a quello precedente, si compone di due tastiere manuali di 58 note Do-La e pedaliera di 27 note Do-Re. I registri previsti da contratto erano 20, ma ne furono aggiunti altri 7 in corso d'opera."}
{"id": "1812883", "revid": "80339", "url": "https://it.wikipedia.org/wiki?curid=1812883", "title": "Biya", "text": ""}
{"id": "1812885", "revid": "219110", "url": "https://it.wikipedia.org/wiki?curid=1812885", "title": "Direct Access Archive", "text": "Direct Access Archive (DAA) \u00e8 un formato di file proprietario sviluppato da PowerISO Computing per i file immagine. Esso \u00e8 simile ad altri formati di immagine, come ad esempio ISO e BIN, ma apparentemente utilizzabile solo da software PowerISO. Il formato supporta le funzioni di compressione, protezione con password e di suddivisione in pi\u00f9 volumi."}
{"id": "1812886", "revid": "46291", "url": "https://it.wikipedia.org/wiki?curid=1812886", "title": "Eupatorium", "text": "Eupatorium \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piante erbacee perenni di media grandezza.\nEtimologia.\nIl nome del genere (Eupatorium) deriva dal greco: \u201cnascita da padre nobile\u201d. Qui si fa riferimento a Mitriade Eupatore, che fu re del Ponto nel I secolo a.C. e al quale si attribuisce il primo utilizzo medicinale. \nIn effetti le specie di questo genere nel corso del tempo hanno assunto varie denominazioni volgari specialmente nell'ambito della medicina popolare, questo serve a sottolineare le propriet\u00e0 farmaceutiche e medicinali delle \"Eupatorie\" anche se attualmente questo impiego \u00e8 stato alquanto ridimensionato a causa di alcune sostanze epatotossiche presenti in queste piante.\nMorfologia.\nIn prevalenza sono piante erbacee perenni con pochissime specie a ciclo annuale. L'aspetto pu\u00f2 essere suffruticoso, ma anche arbustivo (raramente arborescente \u2013 caso tipico delle specie tropicali).\nRadici.\nPer le piante di piccole dimensioni le radici sono secondarie da rizoma.\nFusto.\nNotevole \u00e8 il divario dell'altezza del fusto secondo le varie specie: si parte da 50\u00a0cm fino ad arrivare ai 3 metri e oltre.\nFoglie.\nLe foglie, contrariamente alla quasi totalit\u00e0 delle specie della famiglia delle Asteraceae, sono verticillate, ma vi sono casi anche di foglie a disposizione opposta o alterna. Sono coriacee, picciolate e normalmente semplici (in pochi casi sono composte).\nInfiorescenza.\nI capolini fiorali omogenei rappresentano quasi una regola per le infiorescenze di questo genere. I suoi fiori (privi di quelli raggiati o ligulati\u2013 sono presenti solo quelli tubulosi) si raccolgono in densi grappoli corimbosi; questi possono essere appiattiti, rotondi o meno di frequente a pannocchia. Ogni capolino in media ha 5 fiori (o pi\u00f9) e sono straordinariamente molto simili tra di loro.\nFiori.\nI fiori sono tubolari ed hanno l'involucro (insieme di calice e corolla) di forma cilindrica ma anche semisferico ed \u00e8 formato da scaglie sovrapposte. Il colore dei fiori \u00e8 principalmente rosso -porporino, ma vi sono specie con colori rosa, rosa pallido fino a bianchi, ma anche (sebbene pi\u00f9 raramente) lillacino, blu o violetto. Non esistono variet\u00e0 gialle. I fiori di norma sono ermafroditi, tetraciclici (con calice, corolla e organi riproduttivi maschili e femminili), pentameri\nFrutti.\nI frutti sono del tipo achenio con 5 coste longitudinali coronati da un pappo molto vistoso composto da setole quasi sempre biancastre.\nSistematica.\nLa famiglia delle Asteraceae \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. Al genere \"Eupatorium\" sono assegnate numerose specie (da 300 a 600 secondo i vari autori) quasi tutte localizzate alla sola flora spontanea dell'America (soprattutto centrale e meridionale - subtropicale), mentre in Europa se ne trovano spontanee solo 4 - 5, anzi nella zona occidentale dell'Europa (e quindi in Italia) una sola specie \u00e8 presente: \"Eupatorium cannabinum\". Il genere \"Eupatorium\" \u00e8 quindi tipicamente connesso con climi caldi.\nLe prime documentazioni moderne di questo genere le abbiamo per opera del botanico francese Joseph Pitton de Tournefort (1656-1708) che \u00e8 stato anche il primo a nominarlo. Nome ripreso e confermato nel 1735 da Carl von Linn\u00e9.\nLa classificazione di questo genere \u00e8 cos\u00ec organizzata:\nInoltre \u00e8 da rilevare che nelle classificazioni pi\u00f9 vecchie la Famiglia delle Asteraceae viene chiamata Compositae. \nNel corso del tempo attorno a questo genere vi sono stati degli spostamenti classificatori di alcune specie: per esempio le specie dei generi \"Conocliunium\" e \"Hebeclinium\" sono state inglobate nel genere \"Eupatorium\"; viceversa alcune specie sono passate ad altri generi come as esempio \"Eupatorium adenophorum\" --&gt; \"Ageratina adenophora\" oppure \"Eupatorium sordidum\" --&gt; \"Bartlettina sordida\" (alla fine di questo paragrarfo sono elencati i nuovi generi). Questo indica che il genere \"Epatorium\" presenta non poche difficolt\u00e0 di classificazione. Ci\u00f2 \u00e8 evidente anche dalla nutrita schiera di sinonimi presenti nelle classificazioni di questo genere.\nUsando il sistema delle chiavi dicotome le varie specie (vista la vastit\u00e0 del genere per semplicit\u00e0 sono state scelte tra quelle pi\u00f9 conosciute e coltivate) si possono dividere secondo le seguenti caratteristiche:\nQuesta sistematica comunque non \u00e8 adottata dai floricoltori i quali preferiscono suddividere le specie in base a caratteristiche pi\u00f9 evidenti in base ai loro utilizzi: specie rustiche o semirustiche (da serra fredda o temperata) all'interno delle quali si operano ulteriori divisioni sulla base cromatica dei fiori.\nGeneri alternativi per alcune specie di \"Eupatorium\".\nSecondo alcuni autori buona parte delle specie di \"Eupatorium\" si devono riclassificare in altri generi. L'elenco che segue comprende alcuni di questi nuovi generi (il numero delle specie per ogni genere \u00e8 puramente indicativo):\nUsi.\nFarmacia.\nQueste piante hanno sempre interessato la civilt\u00e0 europea fin dai tempi antichi per le propriet\u00e0 medicinali e curative. Di seguito descriviamo le caratteristiche di qualche specie di particolare interesse.\nPer concludere questo paragrafo \u00e8 da dire che in parte queste piante contengono anche alcaloidi pirrolizidinici che hanno propriet\u00e0 epatotossiche e cancerogene. Gli effetti indesiderati comprendono tremori muscolari, debolezza, e costipazione; in quantit\u00e0 elevate pu\u00f2 essere anche mortale.\nGiardinaggio.\nUn interesse maggiore, pi\u00f9 esteso e pi\u00f9 attuale, per queste, piante \u00e8 nel giardinaggio. Quelle rustiche vengono impiegate nell'ornamentazione di estesi tappeti erbosi, alla formazione di giardini paesaggistici e di bordure erbacee; mentre le altre trovano prevalente impiego come piante da fiore reciso anche per il fatto che spesso la loro fioritura \u00e8 in pieno inverno quando c'\u00e8 scarsit\u00e0 di piante fiorite locali.\nLe prime specie importate dall'America verso la prima met\u00e0 del Seicento sono \"E. purpureum\" e \"E. urticaefolium\" . Mentre \u00e8 del 1659 la prima notizia che si riferisce alla coltivazione in Europa della specie \" E. maculatum\" . Al 1699 si devono le prime importazioni della specie \" E. altissumum\" . E sempre dall'America nel 1739 arrivava un'altra specie: \"E. aromaticum\" . Quindi al termine del XVIII secolo si pu\u00f2 ben dire che gli \u201cEupatorii\u201d erano diffusi ormai ovunque nei giardini europei.\nIndustria.\nAlcune specie trovano uso anche nell'industria:\nAltre informazioni.\nDiverse specie di \"Eupatorium\" servono da alimento per alcuni bruchi e lepidotteri tra i quali: "}
{"id": "1812894", "revid": "1522738", "url": "https://it.wikipedia.org/wiki?curid=1812894", "title": "Claire Meade", "text": ""}
{"id": "1812895", "revid": "113757", "url": "https://it.wikipedia.org/wiki?curid=1812895", "title": "Apollonia (Cirenaica)", "text": ""}
{"id": "1812897", "revid": "63756", "url": "https://it.wikipedia.org/wiki?curid=1812897", "title": "Windows 3.11 per workgrup", "text": ""}
{"id": "1812898", "revid": "1699816", "url": "https://it.wikipedia.org/wiki?curid=1812898", "title": "Re Randor", "text": "Re Randor, \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nRe Randor \u00e8 il re, buono e giusto, di Eternia, sposato con Marlena e padre di He-Man, o meglio del suo alter ego il principe Adam, nonch\u00e9 della principessa Adora di Eteria. Nonostante spesso lo si veda impartire lezioni di coraggio a suo figlio, si pu\u00f2 dire che Randor sia molto orgoglioso di Adam, che un giorno prender\u00e0 il suo posto sul trono di Eternia. Tuttavia \u00e8 da notare che Randor \u00e8 assolutamente all'oscuro della vera identit\u00e0 di He-Man. Nella serie viene implicato il fatto che, con molte probabilit\u00e0, suo fratello Keldor, scomparso diversi anni prima, sia diventato Skeletor, nemico principale della serie. Compare fin dai primi episodi ed \u00e8 una presenza costante della serie, tuttavia \u00e8 molto difficile che entri direttamente in azione, essendo, egli stesso un uomo coraggioso e forte, ma nonostante tutto, di mezza et\u00e0. Ci\u00f2 nonostante fu prodotta un'action figure del suo personaggio, pubblicata fra le ultime serie della linea. \u00c8 salito al trono dopo la scomparsa di suo padre, Re Miro.\nSerie del 2002.\nNella serie del 2002, Re Randor prima di essere incoronato era un comandante dell'esercito, fiero e coraggioso, ed in un paio di episodi si rimette a capo dei guerrieri eroici durante la battaglia, partecipando egli stesso in prima persona. Rispetto alla serie originale, non viene sottintesa alcuna parentela fra Randor e Keldor, vera identit\u00e0 di Skeletor. Tuttavia i due in giovent\u00f9 erano stati acerrimi nemici, e Randor fu parzialmente responsabile della sua metamorfosi nel mostruoso Skeletor."}
{"id": "1812901", "revid": "1543377", "url": "https://it.wikipedia.org/wiki?curid=1812901", "title": "Provincia di Tripoli", "text": "Il Commissariato di Tripoli, ufficialmente chiamato Commissariato generale provinciale di Tripoli, venne istituito nel 1934 nella Libia italiana ed era diviso in 5 circondari:\nNel 1943 venne completamente occupata dall'Armata britannica.\nGeografia.\nComprendeva circa met\u00e0 della Tripolitania e confinava a sud con il Territorio Militare del Sud, a nord con il Mediterraneo, a ovest con la Tunisia francese e a est col Commissariato di Misurata.\nIl territorio era un bassopiano sempre pi\u00f9 arido andando verso sud, dove confinava con il Territorio Militare del Sud in corrispondenza con l'altopiano del Gebel Nefusa, che raggiunge i 980 metri.\nPopolazione.\nLa popolazione indigena era in gran parte di arabi, con minoranze berbere, sudanesi, qualche migliaio di Ebrei e alcuni maltesi sulla costa. Gli italiani colonizzarono le citt\u00e0 costiere e si concentravano soprattutto a Tripoli, dove nel 1940 rappresentavano circa il 37% della popolazione.\nNel commissariato di Tripoli arrivarono tra il 1938 e il 1939 migliaia di italiani chiamati \"ventimilli\", e fondarono alcuni villaggi agricoli come \"Bianchi\", \"Giordani\", \"Oliveti\" e \"Marconi\".\nI dati sulla popolazione secondo il Censimento Italiano della Libia del 1939.\nLa popolazione professava per gran parte l'islamismo (sunnita e senussita) con una minoranza ebraica; il cattolicesimo era in rapida crescita per via dell'arrivo di coloni italiani. Nel 1940 vi erano oltre cattolici, dei quali erano italiani.\nFonte.\n\"Guida d'Italia del TCI, Possedimenti e colonie, Milano, 1929\""}
{"id": "1812903", "revid": "1888309", "url": "https://it.wikipedia.org/wiki?curid=1812903", "title": "Val Menaggio", "text": "La Val Menaggio, talvolta detta anche Valle di Porlezza, \u00e8 una valle situata in provincia di Como che unisce le localit\u00e0 di Menaggio, situata sul lago di Como, a Porlezza situata invece sul lago di Lugano, culminando nella Sella di Croce (o Grandola) a 399 m s.l.m.\nGeografia.\n\u00c8 lunga circa 10 km ed \u00e8 posta nella depressione tra le ultime pendici meridionali del Costone del Bregagno e le pendici settentrionali del Monte Galbiga. Prima di raggiungere Porlezza ospita il lago del Piano (276 m s.l.m.) di origine alluvionale.\nLa parte occidentale, appartenente al bacino del Ceresio, \u00e8 pi\u00f9 lunga e declive ed \u00e8 attraversata dal torrente Cuccio che scende dalla Val Cavargna e dal torrente Rezzo che scende invece dall'omonima valle.\nLa parte orientale (solo impropriamente considerata parte della Val Menaggio), \u00e8 invece pi\u00f9 ripida e fa parte del bacino del Lario. \nPrende il nome di Val Sanagra (su alcune cartine chiamata anche Val Senagra) essendo attraversata dal torrente omonimo. La Sella di Croce, situata poco sopra Menaggio, come visibile dalla foto della valle, divide i due bacini.\nFormazione.\nLa Val Menaggio \u00e8 una valle sospesa di origine glaciale, originata dall'erosione dei ghiacciai.\nIl ghiacciaio abduano che scendeva dalla Valtellina e dalla Valchiavenna si ramificava, all'altezza di Menaggio, verso il Ceresio, dando origine ad una faglia che viene chiamata in geologia \"linea di Menaggio\".\nRitiratosi i ghiacciai al termine della glaciazione, in questa frattura trov\u00f2 alloggio la Val Menaggio con il lago di Como ad est ed il lago di Lugano ad ovest.\nIl dislivello tra i due laghi \u00e8 di 74 metri, essendo il primo situato a un'altitudine media di 197 m s.l.m. e il secondo a una di 271 m s.l.m.\nVie di comunicazione.\nLa Val Menaggio \u00e8 stata abitata ed attraversata fin dalla pi\u00f9 tarda antichit\u00e0, come \u00e8 documentato da testimonianze archeologiche e toponomastiche.\nNel 1517 si progett\u00f2 di unire i due laghi aprendo un canale tra Menaggio e Porlezza, ma i progettisti, l'ingegner Benedetto Massaglia e l'architetto Andrea de' Tintori \"ne\" riconobbero \"l'impossibilit\u00e0 e la grandissima difficolt\u00e0\", quindi il progetto venne abbandonato.\nLa mulattiera che attraversava la valle fino al XIX secolo metteva in comunicazione le sponde dei due laghi e l'Antica Via Regina che saliva da Como con Lugano. Questa strada \u00e8 diventata carrozzabile ed \u00e8 oggi diventata parte della Strada statale 340 Regina.\nNel 1884 fu costruita la ferrovia Menaggio-Porlezza, che ha svolto regolare servizio dal 1884 al 1939. Faceva parte di un progetto pi\u00f9 ampio che voleva collegare per scopi commerciali e turistici il Lario ed il Ceresio e quindi l'Italia e la Svizzera con il nord Europa in un sistema integrato tra via d'acqua e via ferrata."}
{"id": "1812908", "revid": "21880", "url": "https://it.wikipedia.org/wiki?curid=1812908", "title": "Specie di Eupatorium", "text": "Elenco delle specie di \"Eupatorium\" :"}
{"id": "1812909", "revid": "2010922", "url": "https://it.wikipedia.org/wiki?curid=1812909", "title": "Regina Marlena", "text": "La Regina Marlena \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nMarlena era una astronauta terrestre, costretta ad un atterraggio di emergenza su Eternia, dove per\u00f2 rimase bloccata. Soccorsa da Randor, Marlena si innamor\u00f2 del suo salvatore e lo spos\u00f2, decidendo quindi di rimanere su Eternia, e non mostrando mai alcun desiderio di ritornare sul proprio pianeta. Il nome esteso di Marlena \u00e8 Marlena Glenn, probabilmente un omaggio al famoso astronauta John Glenn. Rispetto al marito, Marlena in un paio di occasioni mostra sospetti sulla doppia identit\u00e0 di suo figlio Adam. Nella seconda serie, due astronauti umani giungono fino ad Eternia, e riconoscono Marlena. Si tratta di una nozione molto significativa, in quanto nel corso dell'intera serie, \u00e8 l'unico indizio che lascia intendere al pubblico che le vicende di He-Man si svolgono nello stesso periodo in cui venivano trasmesse.\nIn un'occasione in cui tutto sembrer\u00e0 perduto, la Regina Marlena (Glenn) torna al proprio veicolo spaziale, il \"Warrior Rainbow\", salvando Eternia con una manovra (davvero esistente in aeronautica militare) denominata \"looping\", che poi insegner\u00e0 a Teela che ne resta profondamente ammirata. Il marito Re Randor la proclama il pi\u00f9 grande pilota che i pianeti Eternia e Terra abbiano mai avuto.\nSerie del 2002.\nNella serie del 2002, il personaggio della regina Marlena ha un ruolo molto inferiore rispetto a quello che aveva nella serie originale. La sua caratterizzazione \u00e8 pressoch\u00e9 la stessa, ma non viene fatto alcun riferimento alle sue possibili origini terrestri. Marlena \u00e8 anche una regina guerriera, in grado di difendersi anche da sola, come si vede in un episodio in cui combatte alla pari contro gli Uomini Serpente."}
{"id": "1812910", "revid": "21880", "url": "https://it.wikipedia.org/wiki?curid=1812910", "title": "Parco Regionale dei Castelli Romani", "text": ""}
{"id": "1812912", "revid": "266224", "url": "https://it.wikipedia.org/wiki?curid=1812912", "title": "Lago di Ventina", "text": "Il lago di Ventina \u00e8 un piccolo bacino lacustre naturale sito in provincia di Rieti, nel territorio del comune di Colli sul Velino. La sua superficie \u00e8 di 0,12 km\u00b2 ed il suo perimetro di circa 1,5 km, per una profondit\u00e0 massima di 3,5 metri. \nCome i vicini laghi Lungo, di Ripasottile e di Piediluco, rappresenta un residuo dell'antico lacus Velinus. Il suo precedente nome era lago dei Colli. Il lago \u00e8 alimentato da diverse sorgenti che ne mantengono inalterato il livello pure durante l'estate. Il bacino \u00e8 molto apprezzato dai pescatori per la presenza del luccio, il persico reale, il persico trota, la carpa, la tinca e la trota.\nIl lago \u00e8 fiancheggiato sul lato nord dalla strada provinciale 4 di Colli sul Velino e sul lato ovest dalla superstrada Rieti-Terni (che lo serve con il bivio di Colli sul Velino) e dalla ferrovia Terni-Rieti-L'Aquila (che lo serve con la stazione di Labro-Moggio).\nSulla sponda settentrionale del lago (quella fiancheggiata dalla strada provinciale) sono presenti delle aree picnic, attrezzate con tavoli e barbecue in pietra."}
{"id": "1812916", "revid": "1318658", "url": "https://it.wikipedia.org/wiki?curid=1812916", "title": "WWE Divas Championship", "text": "Il WWE Divas Championship \u00e8 stato un titolo di wrestling di propriet\u00e0 della WWE, creato il 6 giugno 2008 e ritirato il 3 aprile 2016.\nStoria.\nL'annuncio dell'introduzione di questo titolo venne dato il 6 giugno 2008 dall'allora General Manager di \"SmackDown!\", Vickie Guerrero. Il match che prevedeva la sua assegnazione si tenne il 20 luglio 2008 al pay-per-view Great American Bash: Michelle McCool sconfisse Natalya, diventando quindi la prima WWE Divas Champion della storia.\nIl 19 settembre 2010, a Night of Champions, Michelle McCool sconfisse la WWE Divas Champion Melina, unificando le due cinture e diventando la prima donna nella storia della WWE a detenere entrambi i titoli; contestualmente il WWE Women's Championship venne ritirato. Dal 2011 al 2016, con la fine della prima \"Brand Extension\", il titolo fu difeso sia nel roster di \"Raw\" che in quello di \"SmackDown\".\nL'ultima Divas Champion della storia \u00e8 stata Charlotte, che il 20 settembre 2015 ha sconfitto Nikki Bella a Night of Champions. Il 3 aprile 2016, a WrestleMania 32, il titolo \u00e8 stato ritirato e sostituito dal nuovo WWE Women's Championship, vinto dalla stessa Charlotte al termine di un Triple Treath match contro Becky Lynch e Sasha Banks; i due regni di Charlotte non vengono considerati continuativi.\nRegni.\nLa campionessa inaugurale fu Michelle McCool, che sconfisse Natalya. Il titolo \u00e8 stato reso vacante una volta e ci sono state in totale diciassette diverse campionesse ufficiali. Nikki Bella detiene il record per il regno pi\u00f9 lungo di sempre con 301 giorni, mentre Jillian Hall per il regno pi\u00f9 breve con quattro minuti e ventuno secondi.\nCintura.\nIl design del titolo era a forma di farfalla, con la parte centrale di colore rosa e i contorni argentati. Al centro vi era la scritta \"Divas Champion\". Ad entrambi i lati della cintura erano presenti due placche d'argento con il logo della WWE in nero.\nCambi di roster.\nLa lista che segue indica le date in cui il titolo \u00e8 diventato esclusivo di uno dei due roster."}
{"id": "1812921", "revid": "300067", "url": "https://it.wikipedia.org/wiki?curid=1812921", "title": "Marcus Allen", "text": " \u00c8 stato introdotto nella Pro Football Hall of Fame nel 2003\nCarriera universitaria.\nAl college, Allen gioc\u00f2 a football alla University of Southern California, rimanendo nei primi due anni nell'ombra del titolare Charles White. Dal terzo anno (1981) divenne titolare e nell'anno successivo, l'ultimo nel college football, ottenne grandi risultati, vincendo molte classifiche e numerosi premi, tra cui il prestigioso Heisman Trophy, assegnato al miglior giocatore dell'anno.\nCarriera professionistica.\nAl Draft NFL 1982, Allen fu la 10\u00aa scelta assoluta da parte dei Los Angeles Raiders. Anche se la sua stagione da rookie fu accorciata per uno sciopero dei giocatori, Allen corse 697 yard e guid\u00f2 i Raiders al miglior record della AFC, 8-1, venendo premiato come rookie offensivo dell'anno. La sua squadra perse contro i New York Jets nei divisional playoff.\nL'anno successivo, Allen super\u00f2 per la prima volta le mille yard corse, cose che fece anche nelle due annate successive. Durante la stagione 1985 corse 1.759 yard e segn\u00f2 11 touchdown, portando i Raiders alla vittoria della division con un record di 12-4 e venendo premiato come MVP della NFL.\nAllen \u00e8 ricordato anche per la sua prestazione nel Super Bowl XVIII del 22 gennaio 1984 in cui corse per 191 yard, ricevette 2 passaggi da 18 yarde segn\u00f2 due touchdown nella vittoria dei Raiders per 38-9 sui Washington Redskins. La sua gara incluse un touchdown dopo una corsa da 74 yard, che rimase la pi\u00f9 lunga nella storia del Super Bowl finch\u00e9 nel Super Bowl XLIII James Harrison dei Pittsburgh Steelers ritorn\u00f2 un intercetto per 100 yard in touchdown. Le 191 yard corse da Allen rimasero un primato dell'evento finch\u00e9 Timmy Smith dei Redskins ne corse 204 nel Super Bowl XXII. Con la vittoria di quella gara, Allen si un\u00ec al ristretto numero di giocatori vincitori dell'Heisman Trophy e del premio di MVP del Super Bowl (Roger Staubach, Jim Plunkett e in seguito Desmond Howard). Inoltre, Allen gioc\u00f2 una delle migliori serie di playoff di sempre per un running back. Il 1\u00ba gennaio 1984, corse 121 yard e 2 touchdown in sole tredici corse contro i Pittsburgh Steelers. Una settimana dopo corse 154 yard e segn\u00f2 un touchdown su ricezione. Complessivamente, nei playoff di quell'anno, Allen corse 466 yard e segn\u00f2 cinque touchdown.\nNelle stagioni successive coi Raiders, Allen ebbe un rapporto burrascoso col proprietario Al Davis che scatur\u00ec da una disputa contrattuale, con Davis che arriv\u00f2 a definirlo \"un cancro per la squadra\". Dopo avere perso la maggior parte della stagione 1989 per un infortunio al ginocchio, Allen fu relegato per le tre stagioni successive al ruolo di riserva. Il rapporto di Allen con Davis raggiunse il suo punto pi\u00f9 basso nel dicembre 1992. Durante una partita del Monday Night Football contro i Dolphins, fu trasmessa una sua intervista con Al Michaels in cui Allen afferm\u00f2: \"Penso che lui [Davis] voglia tentare di rovinare l'ultima parte della mia carriera. Sta cercando di non farmi entrare nella the Hall of Fame. Non vuole che io giochi\".\nAllen alla fine lasci\u00f2 Los Angeles e si un\u00ec ai Kansas City Chiefs nel 1993. Anche se corse solo 764 yard quell'anno, guid\u00f2 la AFC con 12 touchdown segnati e assieme a Joe Montana port\u00f2 i Chiefs in finale di conference. Allen and\u00f2 a segno in entrambe le gare di playoff quell'anno, venendo premiato con l'NFL Comeback Player of the Year Award. Gioc\u00f2 con i Chiefs per altre quattro stagioni, guidando la squadra in yard corse in ognuna di esse tranne l'ultima. Durante i suoi anni a Kansas City, i Chiefs vinsero pi\u00f9 gare nella stagione regolare di qualsiasi altra squadra della NFL. Durante la sua carriera, divenne il primo giocatore della storia a correre 10.000 yard e a guadagnarne altre 5.000 su ricezione.\nStatistiche.\n\"Fonte\":"}
{"id": "1812922", "revid": "57342", "url": "https://it.wikipedia.org/wiki?curid=1812922", "title": "Massimiliano Zandali", "text": "Carriera.\nCresce nel G.S. Mario Asso di Milano e nel 1935-36 passa alla Pro Patria. Centrocampista avanzato, spesso utilizzato come ala, debutta in Serie C con la Pro Patria, disputando un solo campionato in quanto viene acquistato dal Milan, con cui esordisce in Serie A a nemmeno vent'anni. Con i rossoneri non riesce a trovare spazio, venendo ceduto a fine stagione al Verona in Serie B. Ritornato al Milan, viene ceduto definitivamente e passa al Liguria, mentre l'anno successivo torna nel campionato cadetto con la Lucchese Libertas, con cui milita per due stagioni. Passa quindi al Savona (Serie B) e poi all'Atalanta in Serie A, con cui disputa l'ultimo campionato prima dell'interruzione dovuta alla seconda guerra mondiale. Nel 1944-1945 vince il Torneo Lombardo nelle file del ; al termine del conflitto l'Atalanta, proprietaria del cartellino, lo pone in lista di trasferimento e si trasferisce al , con cui chiude la carriera."}
{"id": "1812923", "revid": "1305772", "url": "https://it.wikipedia.org/wiki?curid=1812923", "title": "Common Public Attribution License", "text": "La Common Public Attribution License (CPAL) \u00e8 una licenza di software libero approvata dal Open Source Initiative nel 2007. Il suo scopo \u00e8 essere una licenza generica per software distribuito su un network. \u00c8 basata sulla Mozilla Public License, ma aggiunge una condizione controversa riguardo all'attribuzione ed \u00e8 quanto segue:"}
{"id": "1812927", "revid": "1543377", "url": "https://it.wikipedia.org/wiki?curid=1812927", "title": "Provincia di Misurata", "text": "Il Commissariato di Misurata, ufficialmente chiamato Commissariato generale provinciale di Misurata, venne istituito nel 1934 nella Libia italiana.\nGeneralit\u00e0.\nIl commissariato era diviso in 3 circondari:\nLa popolazione era in gran parte composta da arabi, con minoranze berbere, sudanesi ed ebraiche. Gli italiani si concentravano a Misurata, Homs e Gioda. Nel gennaio del 1943 venne completamente occupato dall'Armata britannica.\nLa popolazione professava per gran parte l'islamismo sunnita e senussita, con minoranze ebraiche e cristiane cattoliche. La numerosa comunit\u00e0 italiana era cattolica.\nGeografia.\nIl commissariato si affacciava sul Mediterraneo, tra quelli di Tripoli e di Bengasi.\nComprendeva circa met\u00e0 della Tripolitania e confinava a sud con il Territorio Militare del Sud, a nord con il Mediterraneo e con la Gran Sirte, a ovest col Commissariato di Tripoli e a est col Commissariato di Bengasi.\nNel 1936 la popolazione era di 213.486 abitanti. Nel 1940 oltre 22.000 erano gli italiani, molti dei quali erano residenti nei villaggi agricoli creati dal governatore Italo Balbo dopo il 1938, come \"Gioda\", che era praticamente una cittadina italiana con quasi 2000 coloni italiani.\nFonte.\n\"Guida d'Italia del TCI, Possedimenti e colonie, Milano, 1929\""}
{"id": "1812928", "revid": "287204", "url": "https://it.wikipedia.org/wiki?curid=1812928", "title": "Cinema-Teatro Florentia", "text": "Il Cinema-Teatro Florentia \u00e8 un edificio situato in via Fucini 19 a Larderello,nel comune di Pomarance.\nStoria.\nProgettato nel 1955 dall'architetto Renzo Bellucci, il Cinema-Teatro e Circolo ricreativo si colloca fra le opere a carattere sociale realizzate contestualmente alla pianificazione dell'insediamento residenziale di Larderello, sorto fra il 1954 ed il 1959 su progetto di Giovanni Michelucci, incaricato dalla \"\"Larderello\" s.p.a. di redigere il piano di sviluppo del centro industriale connesso allo sfruttamento dei soffioni boraciferi.\nL'opera di costruzione dell'edificio, programmata in due tempi, fu affidata all'impresa \"Emilio Gambogi e figli\" di Pisa ed avviata nei primi mesi del 1956. Il 6 giugno del 1957 si inaugurava il completamento della prima parte dei lavori con il Cinema-Teatro, mentre erano gi\u00e0 state gettate le fondazioni della parte relativa al Circolo ricreativo, la cui costruzione sar\u00e0 terminata nel 1958.\nArchitettura.\nLe caratteristiche generali dell'edificio sono illustrate dallo stesso Bellucci nel n.2 della Rassegna \"Larderello\", pubblicata nel febbraio del 1956, dove una sintetica relazione descrittiva \u00e8 accompagnata dai disegni di progetto e dalle foto del plastico di studio. Una descrizione pi\u00f9 dettagliata del Cinema-Teatro \u00e8 presentata, sempre sulle pagine della Rassegna, nel luglio del 1957, all'indomani dell'inaugurazione dell'opera.\nL'edificio si colloca nel cuore della zona residenziale di Larderello, a monte di un preesistente nucleo di abitazioni, costituito da quattro blocchi pluripiano assemblati secondo uno schema forzatamente simmetrico. Confrontandosi con l'eccessiva rigidit\u00e0 delle volumetrie gi\u00e0 esistenti, il nuovo corpo di fabbrica, pur se dotato di una imponente mole, riesce a stemperarne il contrasto grazie ad un attento studio stereometrico che vede il frazionamento del complesso del Cinema-Teatro e del Circolo ricreativo in due nuclei funzionali ben distinti.\nL'equilibrio delle masse, volumetricamente piuttosto importanti, \u00e8 raggiunto inoltre attraverso una fondamentale scelta operativa - presupposto di base per tutta la costruzione del villaggio operaio di Larderello -, ossia quella di portare ad aderire il pi\u00f9 possibile la costruzione all'andamento altimetrico del terreno, evitando cos\u00ec di trasformare completamente l'ambiente con enormi sbancamenti. Le stesse motivazioni di rispetto ambientale giustificano anche la scelta dei materiali utilizzati per la parte esterna dell'edificio, in particolare la muratura di mattoni a faccia vista per i tamponamenti e quella di pietrame a filaretto per la fascia basamentale del piano terra, motivo costruttivo ricorrente dell'intero villaggio.\nL'edificio si compone di due distinti corpi di fabbrica contrapposti: a destra il Cinema-Teatro, a sinistra il Circolo ricreativo con annessa biblioteca. Sfruttando il dislivello del terreno esistente, alla quota del piano stradale \u00e8 ricavata una serie di locali, in parte adibiti a negozi e in parte ad uffici pubblici. La copertura di tali locali d\u00e0 luogo ad un'unica terrazza posta allo stesso livello dell'ingresso alla sala degli spettacoli e del piano terra del Circolo. Il collegamento fra le diverse quote del terreno \u00e8 ottenuto mediante due rampe rettilinee di scale esterne che tagliano trasversalmente il complesso nella sua parte centrale servendo anche da accesso ai due edifici laterali.\nIl Cinema Teatro.\nIl Cinema-Teatro \u00e8 a sua volta costituito da due corpi di fabbrica: il primo comprendente un ampio vestibolo di ingresso con la biglietteria, la cabina e la sala di proiezione e la centrale termica; il secondo il palcoscenico, i camerini ed il magazzino. Complessivamente la superficie occupata dal fabbricato \u00e8 di circa 1000 m2. dei quali 620 solo per la sala, capace di oltre 600 posti a sedere.\nDall'atrio d'ingresso, attraverso quattro porte, si accede alla sala degli spettacoli che presenta un impianto planimetrico di forma trapezoidale che si conclude verso il palcoscenico con la fossa dell'orchestra. Il palcoscenico \u00e8 dotato di due ingressi indipendenti posti nella parte posteriore del fabbricato; due scalette laterali conducono ai vari livelli del palcoscenico e altre due rampe collegano il palco con la sala. Nel sottopalco sono ricavati i camerini per gli artisti, quelli per le masse ed i servizi igienici.\nIl Circolo Ricreativo.\nL'edificio del Circolo ricreativo si sviluppa su due piani: al piano terra oltre al bar ed ai servizi igienici trovano sede la sala da gioco, quella per il biliardo e quella per la televisione; al piano superiore la biblioteca, la sala di lettura, una sala per le riunioni e vari uffici.\nEntrambi i fabbricati sono realizzati con intelaiature portanti in cemento armato su fondazioni a travi rovesce. Le murature di tamponamento sono in pietrame a faccia vista, per la zona basamentale, in laterizio con camera d'aria e coltrina esterna di mattoni per le parti superiori. I solai sono in laterizio armato mentre le coperture sono costituite da travi in cemento armato con impermeabilizzazione superiore."}
{"id": "1812931", "revid": "2108263", "url": "https://it.wikipedia.org/wiki?curid=1812931", "title": "Isabella d'Armenia", "text": "Biografia.\nEra figlia di Leone, primo re della Piccola Armenia, e della sua seconda moglie, Sibilla di Lusignano, figlia di Amalrico II di Cipro e di Isabella di Gerusalemme.\nLeone nomin\u00f2 sua erede Isabella, nonostante l'esistenza di due parenti maschi:\nIsabella aveva solo tre anni, quindi la reggenza fu conferita in un primo tempo a Adam di Bagras, e, quando questi fu ucciso dagli Assassini nel 1220, all'hetumide Costantino, signore di Barbaron e di Partzerpert.\nLa giovane sovrana fu dapprima promessa, nel 1216, ad Andrea, un figlio del re Andrea II d'Ungheria, ma il fidanzamento fu rotto nel 1219.\nPrimo matrimonio.\nSi spos\u00f2 due volte. Il 25 gennaio del 1221 con Filippo, figlio di Boemondo IV d'Antiochia.\nDopo essere stato incoronato re Filippo si rese rapidamente impopolare tentando di stabilire in Cilicia le usanze occidentali e di far riunire la Chiesa armena con la Chiesa di Roma; fu assassinato il 24 gennaio 1226 in seguito di un'insurrezione organizzata da Costantino di Barbaron.\nSecondo matrimonio.\nIl 14 maggio 1226, (ma il matrimonio non sar\u00e0 riconosciuto da Roma che nel 1237) fu costretta a sposare il figlio di Costantino di Barbaron, Aitone I; quest'ultimo, anche se era arrivato al potere grazie ad una reazione anti-occidentale, praticher\u00e0 una politica estera filo-occidentale, pur mantenendo all'interno le specificit\u00e0 politiche e religiose armene.\nAitone fu co-regnante (o regnante) della Cilicia armena dal 1226 al 1270.\nMorte.\nZabel mor\u00ec il 22 gennaio 1252, all'inizio della Quaresima; fu sepolta nel monastero di Trazarg e con lei fin\u00ec la dinastia dei Rupenidi.\nDiscendenza.\nZabel e Aitone I d'Armenia ebbero otto figli:"}
{"id": "1812937", "revid": "767487", "url": "https://it.wikipedia.org/wiki?curid=1812937", "title": "Classe mista 3\u00aa A", "text": "Classe mista 3\u00aa A \u00e8 un film commedia del 1996, diretto da Federico Moccia.\nTrama.\nGiunto l'autunno, in un liceo classico statale romano gli studenti di una terza mista, la 3\u00aa A, si apprestano ad affrontare l'anno del diploma e l'esame di maturit\u00e0, anche se molti di loro lasciano perdere lo studio per dedicarsi all'amore: viene messa in risalto la vicenda di Stefano, che lascia la sua fidanzata Anna per mettersi con la bella Caterina, arrivata da poco nella scuola e che viene molestata sessualmente dall'amico di lui, Gianluca. Oltre a questa, ci sono anche le storie di Giuliano, \"boro\" dal cuore tenero che fa di tutto per impressionare la sua fidanzata Alex, venendo per\u00f2 scaricato da quest'ultima che si mette con un aristocratico; o la decisione poi ritrattata di Alba, detta \"Monroe\" per via della sua somiglianza con la famosa attrice, di lasciare che il suo professore di chimica, non nuovo ad adescare studentesse, abbia un rapporto sessuale con lei per far s\u00ec che lei e le sue amiche vengano ammesse all'esame.\nQuando l'anno scolastico sar\u00e0 finito, Stefano ricever\u00e0 una lettera che lo indurr\u00e0 a \"travestirsi\" da appassionato di Jim Morrison per conquistare un'altra compagna di classe.\nProduzione.\nSi tratta del secondo film del regista romano dopo il suo esordio sfortunato nel 1987. Anche questo film ha avuto scarso successo. Cionondimeno veniva regolarmente trasmesso su Italia 1 fino ai primi anni 2010, spesso anticipato da un martellante spot che mostrava le uniche battute divertenti del film e il cameo di Paolo Bonolis."}
{"id": "1812939", "revid": "256896", "url": "https://it.wikipedia.org/wiki?curid=1812939", "title": "P.E.E.P - Zona di Gallerone", "text": "Il complesso residenziale P.E.E.P. del Gallerone \u00e8 situato nel viale del Gallerone, nell'omonima localit\u00e0 del comune di Pomarance.\nStoria.\nDopo aver lavorato, nella seconda met\u00e0 degli anni cinquanta, alla redazione del PRG del comune di Pomarance, Leonardo Savioli riceve l'incarico dalla stessa Amministrazione di studiare anche il piano per l'acquisizione di aree fabbricabili per l'edilizia popolare facente parte del II programma di sviluppo edilizio di Pomarance. Per il progetto, elaborato fra il 1971 e il 1972, Savioli si avvale della collaborazione di Danilo Santi, Giovanni Corradetti e Sergio Giobbi. Il PRG prevede che l'intervento sia attuato nella zona di espansione denominata Gallerone, posta a sud dell'edificato storico, oltre la via ex Massetana che unisce Saline con Larderello.\nL'insediamento, dimensionato sulla base di 2000 abitanti, \u00e8 concepito per soddisfare le esigenze di un'utenza formata prevalentemente da operai. Il progetto prevede la realizzazione di un complesso residenziale attrezzato, dotato di tutti quei servizi necessari alla vita di quartiere; una struttura insediativa polifunzionale dove i luoghi per la residenza, l'istruzione, lo sport, risultano strettamente relazionati gli uni agli altri.\nL'incarico professionale per il villaggio operaio di Pomarance diventa anche l'occasione, per il gruppo di progettisti fiorentini, per partecipare nel 1972 al concorso indetto dall'IN/ARCH e dall'ANIACAP sul tema delle tipologie edilizie residenziali a basso costo. Il concorso perseguiva come finalit\u00e0 quella di verificare lo stato delle ricerche svolte negli ultimi anni relativamente alla codificazione di un habitat alternativo per l'espansione urbana. Fra i 163 progetti presentati quello di Savioli ottiene il riconoscimento del primo posto ex aequo. La proposta insediativa, giudicata come una delle pi\u00f9 convincenti, \u00e8 convalidata anche da esperienze concrete, in parte gi\u00e0 realizzate, e che quindi hanno gi\u00e0 avuto un confronto con la realt\u00e0. \nIl tipo edilizio proposto per la nuova struttura urbana di Pomarance \u00e8 infatti concettualmente basato sulla sintesi dei principi che si ritrovano in Villa Bayon, progettata e realizzata a Firenze fra il 1965 e il 1972, il cui schema progettuale deriva dall'idea generale di creare una cellula abitativa di dimensioni fisse, da inserire al di sotto di un telaio in c.a. facente parte di una vasta unit\u00e0 d'abitazione. Mentre la \"macrostruttura portante\" rappresenta la parte fissa, lo spazio dell'abitazione contenuto all'interno della \"microstruttura sottostante\", \u00e8 visto come spazio flessibile che ciascun utente pu\u00f2 modellare sulla base dei propri bisogni.\nL'insediamento cos\u00ec come progettato non ha avuto una verifica globale a scala urbana. Le difficolt\u00e0 legate ai finanziamenti hanno significativamente ridotto le potenzialit\u00e0 del piano che nel ridimensionamento, subito nelle successive varianti, \u00e8 stato snaturato e svuotato dei contenuti fondamentali della ricerca.\nLa critica.\nIl progetto del villaggio operaio nel volterrano ha goduto di una buona fortuna critica. In occasione del concorso del '72 sono stati pubblicati vari articoli su periodici quali Domus e L'Architettura. Nel 1981 A. Acocella ha pubblicato \"Complessi residenziali nell'Italia degli anni '70\" che riserva un intero capitolo all'illustrazione della metodologia progettuale dalla quale deriva il piano. Il catalogo pubblicato in occasione della mostra retrospettiva su Savioli, allestita nel 1995 all'Archivio di Stato di Firenze, tratta il villaggio di Pomarance in una delle schede dedicate ad alcune delle opere pi\u00f9 significative della vasta produzione savioliana.\nArchitettura.\nL'intervento sorge su un'area posta a sud della via ex Massetana che segna la separazione fra l'antico nucleo urbano di Pomarance e le pi\u00f9 recenti espansioni edilizie.\nGli edifici fino ad oggi realizzati, che consistono in un'esigua parte rispetto a quelli previsti dal piano di progetto, interessano per lo pi\u00f9 una direttrice di sviluppo orientata in senso est-ovest, che costituisce la viabilit\u00e0 interna principale. Essi sono disposti sul terreno, rivolto prevalentemente verso sud, adattandosi all'andamento abbastanza blando delle curve di livello. L'intera zona \u00e8 caratterizzata da una vegetazione di colture basse e di bosco. La vasta area di verde pubblico, posta a nord dell'insediamento, oltre a rappresentare il naturale sbocco della vita cittadina costituisce anche una zona di filtro nei confronti dell'abitato preesistente che salvaguarda le caratteristiche ambientali del luogo.\nLa parziale realizzazione del piano di Pomarance, che ad oggi vede attuate solo in parte le idee del progetto originario, rende difficile valutare l'effettiva validit\u00e0 dell'ipotesi formulata da Savioli come proposta di un processo di crescita sul territorio. L'Immagine di un episodio urbano suggestivo, quale emerge dal bellissimo plastico cromato, conservato nello studio Savioli, che rappresenta a livello planivolumetrico la maglia urbana progettata, rimane un modello forse troppo in anticipo sulla realt\u00e0.\nI principi fondamentali che ispiravano il progetto, basato sull'idea di una maglia strutturale fissa nella quale inserire liberamente le cellule abitative, sono riscontrabili sostanzialmente in soli due edifici fra quelli costruiti, localizzati a nord dell'insediamento in prossimit\u00e0 della vasta area di verde pubblico lambita dalla via ex Massetana. Il linguaggio figurativo e spaziale che si riflette nell'elemento formalmente dominante della copertura in aggetto e nella chiara iterazione delle unit\u00e0 volumetriche composte in serie lineare \u00e8 riconducibile alla ricerca sulla cellula prefabbricata che Savioli affronta con rigorosa metodologia a partire dagli anni sessanta, prendendo cos\u00ec parte al dibattito urbanistico ed architettonico del momento in campo internazionale. Tuttavia, la proposta di Savioli di una citt\u00e0 diversa, indipendente dalle limitazioni passate, trova, rispetto alle contemporanee utopie, una pi\u00f9 giusta misura ed una maggiore concretezza nonostante gli esiti non del tutto soddisfacenti sul piano attuativo.\nLa mancata realizzazione del centro di quartiere con le attrezzature di interesse collettivo ha prodotto una realt\u00e0 priva di qualit\u00e0 urbane, nel senso che non esiste un'organica integrazione di funzioni capace di riproporre in termini nuovi il senso della citt\u00e0 antica, tema che invece costituisce la base delle premesse teoriche dalle quali scaturisce l'intera idea progettuale."}
{"id": "1812941", "revid": "16621315", "url": "https://it.wikipedia.org/wiki?curid=1812941", "title": "Agguato di via Carini", "text": ""}
{"id": "1812943", "revid": "1573940", "url": "https://it.wikipedia.org/wiki?curid=1812943", "title": "Provincia di Bengasi", "text": "Il Commissariato di Bengasi, ufficialmente chiamato Commissariato generale provinciale di Bengasi, venne istituita nel 1934 nella Libia italiana ed era diviso in 3 circondari:\nLa popolazione era in gran parte di arabi, con minoranze berbere, sudanesi e ebraiche. Gli italiani si concentravano a Bengasi. Nel dicembre del 1942 venne completamente occupata dall'Armata britannica. La popolazione professava per gran parte l'islamismo sunnita e senussita con la minoranza ebraica e cristiana cattolica.\nGeografia.\nComprendeva circa met\u00e0 della Cirenaica e confinava a sud con il Territorio Militare del Sud, a nord con il Mediterraneo, a ovest col Commissariato di Misurata e a est col Commissariato di Derna. Il territorio era un bassopiano sempre pi\u00f9 arido andando verso sud, dove confinava con il Territorio Militare del Sud.\nFonte.\n\"Guida d'Italia del TCI, Possedimenti e colonie, Milano, 1929\""}
{"id": "1812944", "revid": "124123", "url": "https://it.wikipedia.org/wiki?curid=1812944", "title": "Giuseppe Bussi", "text": "Carriera.\nGiocatore.\nDopo una stagione a livello dilettantistico nella Trevigliese, nella stagione 1940-1941 fa parte della rosa dell'Atalanta, squadra di Serie A, con cui non scende mai in campo in partite di campionato. L'anno seguente milita nel Vicenza, con cui segna 4 gol in 12 partite in Serie B e conquista una promozione in Serie A. Nella stagione 1942-1943 segna un gol in 9 presenze in Serie A con la maglia dell'Atalanta, che veste anche durante il Campionato Alta Italia. Dopo la fine della Seconda guerra mondiale trascorre un anno senza presenze in massima serie al Vicenza e successivamente va al Crema, dove realizza un gol in 10 presenze in Serie B. Nella stagione 1947-1948 torna infine a vestire la maglia della Trevigliese, con cui gioca un campionato in Serie C prima di terminare la sua carriera da calciatore.\nIn carriera ha giocato complessivamente 9 partite in Serie A (con un gol) e 22 partite in Serie B (con 5 gol).\nAllenatore.\nNella parte finale della stagione 1965-1966 ha sostituito Gianfranco Papini sulla panchina della Trevigliese, in Serie C.\nGiuseppe \"Pino\" Bussi \u00e8 morto a Treviglio l'11 giugno 2018, all'et\u00e0 di 96 anni."}
{"id": "1812947", "revid": "601933", "url": "https://it.wikipedia.org/wiki?curid=1812947", "title": "Endymione (canzoniere)", "text": "L'Endymione \u00e8 un canzoniere del poeta catalano Benedetto Gareth detto il \"Chariteo\".\nL'opera, che venne conclusa entro il 1493-1494 e data alle stampe per la prima volta nel 1506 a Napoli dall'editore Giovanni Antonio de Caneto con il titolo \"Libro de sonetti et canzone di Chariteo intitulato Endymione a la Luna\" e che ebbe numerose ristampe nel corso di tutto il Cinquecento, \u00e8 composta da 65 sonetti che riportano i lamenti di un infelice innamorato.\nIl Chariteo, colto letterato di cultura classica, risente dell'influenza di Petrarca e di Properzio dei quali ripropone nella raccolta i motivi principali.Dal Petrarca viene ripreso il mito del pastore Endimione caduto nel sonno per l'incantesimo di Luna (la dea Diana) che lo voleva baciare e Luna, il nome con il quale il poeta indica la sua donna, \u00e8 il sinonimo di Cinthia, la donna amata e cantata da Properzio.\nIl tema dell'amore totale e distruttivo, cos\u00ec come il tema delle doti fisiche e morali della donna che ispira il canto, viene ripreso da Properzio e serve a costituire la trama del canzoniere.\nDal Petrarca vengono inoltre riprese tutte le forme metriche, dalla canzone alla sestina, dalla ballata al madrigale.\nNel 1509 il tipografo Sigismondo Mayer pubblic\u00f2 una nuova edizione di \"Tutte le opere volgari di Chariteo\" a cura di Pietro Summonite che riportava una redazione dell\"'Endymione\" composta da 247 componimenti intitolata \"Primo libro di Sonetti &amp; Canzoni intitulato Endimione\".\nIl tono di questo canzoniere \u00e8 differente dal primo: Luna \u00e8 andata in Spagna per sposarsi e il poeta, nel comporre le nuove canzoni per ricordarla, giunge a sublimare la donna amata sostituendola con l'ideale della gloria poetica.\nIn questa seconda redazione il poeta compie, sull'esempio del fiorentino letterario del Quattrocento, la completa revisione di 61 componimenti presenti nella prima edizione per quanto riguarda il registro linguistico e stilistico"}
{"id": "1812950", "revid": "767487", "url": "https://it.wikipedia.org/wiki?curid=1812950", "title": "Waiting for My Rocket to Come", "text": "Waiting for My Rocket to Come \u00e8 l'album di debutto del cantautore rock Jason Mraz pubblicato nel 2002."}
{"id": "1812952", "revid": "34971", "url": "https://it.wikipedia.org/wiki?curid=1812952", "title": "Netscape Public License", "text": "La Netscape Public License (NPL) \u00e8 una licenza di software libero, la licenza sotto la quale la Netscape Communications Corporation ha originariamente distribuito Mozilla.\nLa sua caratteristica pi\u00f9 importante \u00e8 che da all'originario sviluppatore di Mozilla (Netscape, ora consociato a Time Warner), il diritto di distribuire le modifiche fatte da altri contributori sotto qualsiasi condizione desideri, anche sotto licenze proprietarie, senza garantire diritti simili a questi altri contributori rispetto ai contributi fatti dallo sviluppatore. Questo permise di rilasciare Netscape 6 e le versioni successive come software proprietario.\nQuesta asimmetria rispetto ai diritti dello sviluppatore originario e gli altri contributori ha portato a forti critiche da molti membri dell'open source e del movimento per il free software: la Free Software Foundation riconobbe questa come una licenza software libera ma da essere evitata, e l'Open Source Initiative rifiutata del tutto. La FSF aggiunge che non \u00e8 possibile mescolare software ottenuto sotto questa licenza con software ottenuto sotto la GPL.\nLa Mozilla Public License \u00e8 simile, ma non presenta questi diritti asimmetrici. Time Warner, esercitando i suoi diritti sotto la Netscape Public License e sotto richiesta della Mozilla Foundation, ha ri-licenziato tutto il codice su Mozilla che era sotto la Netscape Public License (incluso il codice di altri contributori) in una tripla licenza MPL/GPL/LGPL, in modo da rimuovere l'incompatibilit\u00e0 con la GPL."}
{"id": "1812953", "revid": "1444886", "url": "https://it.wikipedia.org/wiki?curid=1812953", "title": "Provincia di Derna", "text": "Il Commissariato di Derna, ufficialmente chiamato Commissariato generale provinciale di Derna, venne istituito nel 1934 nella Libia italiana ed era diviso in 3 circondari:\nLa popolazione era in gran parte di arabi, con minoranze berbere, sudanesi e ebraiche. Gli italiani si concentravano a Derna. Nel dicembre del 1942 venne completamente occupata dall'Armata britannica. La popolazione professava per gran parte l'islamismo sunnita e senussita con la minoranza ebraica e cristiana cattolica.\nGeografia.\nComprendeva circa met\u00e0 della Cirenaica e la parte libica della Marmarica, confinava a sud con il Territorio Militare del Sud, a nord con il Mar libico, a ovest col Commissariato di Bengasi e a est con l'Egitto. Il territorio era un bassopiano sempre pi\u00f9 arido andando verso sud, dove confinava con il Territorio Militare del Sud."}
{"id": "1812955", "revid": "287204", "url": "https://it.wikipedia.org/wiki?curid=1812955", "title": "Silver Spoons &amp; Broken Bones", "text": "Silver Spoons &amp; Broken Bones \u00e8 l'album di debutto degli Stone Gods, pubblicato il 7 luglio 2008. I due brani \"Burn the Witch\" e \"You Brought a Knife to a Gunfight\", erano gi\u00e0 state pubblicate sull'EP a edizione limitata intitolato \"Burn the Witch\"."}
{"id": "1812956", "revid": "767487", "url": "https://it.wikipedia.org/wiki?curid=1812956", "title": "Mr. A-Z", "text": "Mr. A-Z \u00e8 il secondo album del cantautore rock Jason Mraz pubblicato nel 2005."}
{"id": "1812959", "revid": "2153076", "url": "https://it.wikipedia.org/wiki?curid=1812959", "title": "We Sing. We Dance. We Steal Things.", "text": "We Sing. We Dance. We Steal Things \u00e8 il terzo album del cantautore rock Jason Mraz pubblicato nel 2008. Il nome dell'album \u00e8 ispirato a quello di un'opera dell'artista David Shrigley."}
{"id": "1812961", "revid": "287204", "url": "https://it.wikipedia.org/wiki?curid=1812961", "title": "Villa Guicciardini", "text": "Villa Guicciardini si trova in via delle Panche 79 a Firenze.\nStoria e descrizione.\nLa villa, dall'aspetto rustico tipico fiorentino con gli elementi in pietra che spiccano sull'intonaco chiaro, risale al XIV secolo, in particolare la torretta che ancora oggi si vede spuntare sul lato nord del cortile.\nL'aspetto odierno risale soprattutto al XVI secolo. L'esterno \u00e8 ingentilito solo dal portale con cornice a bugnato con giunti orientati a raggiera e chiave di volta cuspidata, oltre ad alcune rade finestre con davanzale su mensole e cimasa, chiuse da grate in ferro.\nPi\u00f9 interessante \u00e8 il cortile interno, decorato da tre arcate alternate a architravi, che disegnano il motivo della serliana, rette da colonne in pietra serena. Il lato sud invece ha una loggetta oggi tamponata da vetrate, che presenta invece pilastri a base ottagonale e capitelli a foglie d'acqua, un elemento tipicamente trecentesco.\nOggi la villa, dopo un accurato restauro, \u00e8 usata per esposizioni di arte contemporanea."}
{"id": "1812962", "revid": "219355", "url": "https://it.wikipedia.org/wiki?curid=1812962", "title": "Mario Gritti", "text": "Caratteristiche tecniche.\nRapido attaccante esterno, Gritti cominci\u00f2 la sua carriera come ala sinistra, avanzando con gli anni la sua posizione. Calciatore tecnico e continuo, dotato di un buon dribbling e di una discreta visione di gioco, venne schierato anche come interno soprattutto negli anni a Firenze.\nCarriera.\nGritti fece parti delle giovanili nell'Atalanta con la quale debutt\u00f2 in serie A a 18 anni. Si mise in evidenza grazie alla sua corsa e al suo dribbling, che gli permisero di siglare 6 reti nel campionato successivo.\nNel campionato di guerra pass\u00f2 all', mentre nel 1945 si trasfer\u00ec alla , giocando titolare a fianco di Renato Gei nella Divisione Nazionale; con 12 reti, 3 delle quali in Fiorentina- 4-0, si laure\u00f2 vice capocannoniere del campionato, dietro a Dante Di Benedetti. Nella Serie A 1946-1947 sub\u00ec un grave infortunio a novembre che lo costrinse all'assenza dai campi di calcio per oltre cinque mesi, tornando a giocare il 23 marzo in -Fiorentina terminata 1-1. Torn\u00f2 a segnare il 1\u00ba giugno in Fiorentina- con una doppietta per il 3-3 finale.\nDopo le due stagioni in viola, i buoni risultati gli permetterono di approdare al Bologna, societ\u00e0 di cui divent\u00f2 elemento di spicco, in cambio di Ferruccio Valcareggi; nella citt\u00e0 felsinea disput\u00f2 cinque stagioni nel massimo campionato.\nPass\u00f2 quindi alla (sempre in serie A) e poi al , dove milit\u00f2 per quattro annate, tutte nel campionato cadetto, per concludere la carriera in serie D con il Montecatini.\nIn carriera ha totalizzato complessivamente 176 presenze e 38 reti nella Serie A a girone unico, e 99 presenze e 22 reti in Serie B.\n\u00c8 scomparso all'et\u00e0 di 89 anni il 29 settembre 2013; i funerali si sono svolti nella Chiesa dei Sette Santi Fondatori di Firenze."}
{"id": "1812968", "revid": "124123", "url": "https://it.wikipedia.org/wiki?curid=1812968", "title": "Cannabaude", "text": "Biografia.\nConosciamo il nome di questo re dei Goti, poich\u00e9 una volta terminata la campagna in Italia, l'imperatore romano Aureliano, nel dirigersi in Oriente per combattere la regina Zenobia del regno di Palmira, batt\u00e9 Goti e Carpi che gli muovevano contro in Tracia ed Illirico, per poi decidere di inseguirli fino nei loro territori. Aureliano, pertanto, attraversato il Danubio, riusc\u00ec nel corso del nuovo scontro, non solo a battere pesantemente le armate dei Goti, ma ad ucciderne il loro capo Cannabaude, che per\u00ec insieme a 5.000 dei suoi armati. Per questi successi il Senato gli confer\u00ec l'appellativo di \"Gothicus maximus\". Si racconta che nel corso del trionfo celebrato pochi anni pi\u00f9 tardi, al seguito dell'imperatore romano, oltre a Zenobia del regno di Palmira e di Tetrico dell'impero delle Gallie ci fosse anche il carro reale del re defunto, Cannabaudes.\nAlcuni studiosi moderni identificano questo re dei Goti con lo stesso Cniva che, vent'anni prima era riuscito nell'impresa di battere ed uccidere l'imperatore romano Decio nel corso della battaglia di Abrittus del 251."}
{"id": "1812969", "revid": "2184720", "url": "https://it.wikipedia.org/wiki?curid=1812969", "title": "I'm Yours (Jason Mraz)", "text": "I'm Yours \u00e8 un singolo del cantautore statunitense Jason Mraz, pubblicato il 12 febbraio 2008 come primo estratto dal terzo album in studio \"We Sing. We Dance. We Steal Things.\"\nDescrizione.\nLa canzone era stata originariamente pubblicata in un EP a tiratura limitata intitolato \"Extra Credit\" nel 2005 per promuovere l'uscita del suo secondo album \"Mr. A-Z\". Il singolo \u00e8 stato reso disponibile su iTunes ed altri siti specializzati il 12 febbraio 2008.\nVideo musicale.\nIl videoclip ha esordito sui canali tematici nel marzo 2008 e comincia con Mraz su un aeroplano mentre vengono mostrati diversi scenari balneari. Il video prosegue mostrando il cantautore a bordo di diversi mezzi, fra cui un taxi e un furgone. Alla fine il cantante arriva in un parco dove incontra altra gente. In seguito Mraz viene ripreso mentre nuota nei pressi di una cascata (le Maunawili Falls), mentre fa surf nell'oceano e infine mentre esegue il brano su una piccola imbarcazione.\nLe riprese del video sono avvenute principalmente nelle isole Kauai e Oahu, dell'arcipelago delle Hawaii, mentre l'aeroporto all'inizio del video \u00e8 l'Honolulu International Airport. L'ultima spiaggia visibile nel video \u00e8 quella di Hanalei Bay, nelle Hawaii."}
{"id": "1812971", "revid": "64860", "url": "https://it.wikipedia.org/wiki?curid=1812971", "title": "Grande Punto", "text": ""}
{"id": "1812973", "revid": "122514188", "url": "https://it.wikipedia.org/wiki?curid=1812973", "title": "Territorio Militare del Sud", "text": "Il Territorio Militare del Sud o Territorio del Sahara Libico venne istituito nel 1937. Era amministrativamente l'unica parte della Libia italiana gestita dall'esercito, ed era diviso in 4 zone militari:\nPopolazione.\nLa popolazione era in gran parte araba, con minoranze berbere, sudanesi e tuareg. Gli italiani si concentravano a Gadames, sede di un forte militare. Nel 1943, rimasto indifendibile per il crollo del fronte italo-tedesco lungo la costa, venne completamente occupato dalle forze della Francia libera giunte dal Ciad. La popolazione professava per gran parte l'islamismo sunnita e senussita. Nel 1938 era esteso e aveva abitanti, esclusi i nomadi.\nGeografia.\nComprendeva tutto il Fezzan e il deserto Libico, confinava a nord col Commissariato di Tripoli, il Commissariato di Misurata, il Commissariato di Bengasi e il Commissariato di Derna, a sud confinava con l'Africa Equatoriale Francese e l'Africa Occidentale Francese, a est con l'Egitto britannico e il Sudan Anglo-Egiziano, e a ovest con la Tunisia e l'Algeria francesi. Il territorio era poco elevato tranne ai confini dove si estendono il Gebel Nefusa (980 m) e il Tibesti, comprendeva anche le oasi di Cufra e Giarabub.\nDel territorio faceva parte anche la Striscia di Aozou, ceduta dal Ciad nel 1936 in base agli accordi Mussolini-Laval del 1935."}
{"id": "1812975", "revid": "537521", "url": "https://it.wikipedia.org/wiki?curid=1812975", "title": "Leonardo Savioli", "text": "Biografia.\nLeonardo Savioli nasce a Firenze nel 1917. Nel 1935 consegue la maturit\u00e0 classica e si iscrive alla facolt\u00e0 di architettura dell'universit\u00e0 di Firenze.\nNel 1941, si laurea discutendo la tesi con Giovanni Michelucci, fu tra i maggiori esponenti della cosiddetta \"scuola toscana\" fin dalla sua collaborazione con Giuseppe Giorgio Gori e Leonardo Ricci. Dalla loro collaborazione nacque una delle opere pi\u00f9 importanti dell'architettura italiana del secondo dopoguerra: il mercato dei fiori di Pescia del 1948, che gli frutter\u00e0 il primo premio della II Biennale del Museo d'arte Moderna di San Paolo del Brasile del 1953.\nNegli anni della Ricostruzione progetta ponti e piani regolatori, fra i quali il P.R.G. di Firenze (1949-1951).\nNel 1950 si sposa con la coetanea Flora Wiechmann.\nIn seguito si dedic\u00f2 sempre con maggior attenzione a realizzare edifici che si caratterizzano per la grande attenzione con cui si inseriscono nell'ambiente.\nNegli anni sessanta Leonardo Savioli inizia una proficua e feconda collaborazione con Danilo Santi.\nNumerose le mostre postume, in Italia e all'estero, fra il 1995 e il 2004.\nSuccessivamente si dedica all'allestimento di mostre di indirizzo architettonico tra le quali si ricordano:\nLeonardo Savioli muore a Firenze nel 1982. \u00c8 sepolto al Cimitero Evangelico agli Allori.\nArchivio.\nIl fondo \"Leonardo Savioli\" \u00e8 conservato presso l'Archivio di Stato di Firenze."}
{"id": "1812976", "revid": "78273", "url": "https://it.wikipedia.org/wiki?curid=1812976", "title": "Deserto Libico", "text": ""}
{"id": "1812978", "revid": "113757", "url": "https://it.wikipedia.org/wiki?curid=1812978", "title": "Territorio del Sahara Libico", "text": ""}
{"id": "1812979", "revid": "767487", "url": "https://it.wikipedia.org/wiki?curid=1812979", "title": "Luciano Peretti", "text": "Attaccante dotato di senso opportunistico, che gli permetteva di sopperire al fisico basso e poco mobile, milita in squadre liguri esordendo in serie A con la Sampierdarenese, con cui disputa cinque stagioni nel massimo campionato (le ultime tre con il mutato nome di Liguria).\nNell'estate 1940 dopo la retrocessione dei rossoneri si trasferisce all'Atalanta, neopromossa in A vestendone la maglia per tre stagioni, sempre nel massimo campionato.\nConclude la carriera con la Cremonese nel torneo di guerra.\nIn carriera ha totalizzato complessivamente 157 presenze e 35 reti in Serie A."}
{"id": "1812981", "revid": "767487", "url": "https://it.wikipedia.org/wiki?curid=1812981", "title": "Kriszti\u00e1n Lisztes", "text": "Biografia.\nAgli inizi degli anni '90 era considerato come uno dei giovani talenti pi\u00f9 promettenti del calcio magiaro, \u00e8 sposato ed ha due figli un maschio ed una femmina.\nCaratteristiche tecniche.\nCentrocampista offensivo alternatosi pi\u00f9 volte alla posizione di Trequartista predilige un ottimo gioco di spinta, spesso si \u00e8 rivelato un uomo partita servendo assist ai compagni di squadra, ha un buon fiuto del gol.\nCarriera.\nClub.\nGli inizi in Ungheria.\nCresce calcisticamente con il Ferencv\u00e1ros dall'et\u00e0 di 9 anni facendo tutta la trafila delle giovanili arrivando in prima squadra nel 1993, all'et\u00e0 di 17 anni, quando sostitu\u00ec Lajos D\u00e9t\u00e1ri, considerato uno dei pi\u00f9 forti calciatori ungheresi dell'epoca, trasferitosi al Genoa. Ha condotto il Ferencv\u00e1ros nella fase a gironi della UEFA Champions League 1995-1996, prima squadra ungherese ad arrivarci. Segnando il primo gol contro il Grasshopper nella vittoria finale giunta per 3-0, divenne anche il primo calciatore ungherese a segnare nella fase a gironi di Champions League.\nL'affermazione in Germania e l'infortunio.\nLe sue ottime performance a livello europeo catturarono l'attenzione di molti grandi club e nel gennaio del 1996 accett\u00f2 la proposta dello Stoccarda. Chiuso in un primo momento dal fantasista bulgaro Krasimir Bal\u0103kov, man mano riusc\u00ec a scalare la gerarchia del club divenendo uno dei punti fissi della squadra. Dopo quattro stagioni e mezza ed un totale tra campionato e coppe di 142 presenze e 12 reti, con la vittoria in Coppa di Germania 1996-1997, nel 2001 pass\u00f2 al Werder Brema dove nel 2004 riesce a laurearsi campione di Germania vincendone anche la coppa nella stagione 2003-2004. Nella preparazione estiva della stagione seguente si infortuna gravemente ad un ginocchio non riuscendo pi\u00f9 a riprendersi, motivo per cui non ebbe il rinnovo contrattuale e non venne mai pi\u00f9 convocato in nazionale. Dopo alcuni provini con il Wigan militante in Premier League e con il Chievo Verona militante in Serie A rimase in Germania accasandosi con il Borussia M\u00f6nchengladbach, ma a causa dei continui infortuni non \u00e8 riuscito a fare un serio impatto giocando solo cinque partite. Dopo una breve parentesi con l'Hajduk Spalato nella quale gioca solo una partita del preliminare di Coppa UEFA, a febbraio del 2008 ritorna al Ferencv\u00e1ros suo club natale sceso nel frattempo in NBII per gravi debiti finanziari aiutandoli nella salita nella massima serie concludendo la stagione al terzo posto e sfiorando di pochissimo il secondo posto che avrebbe dato l'accesso diretto in NBI.\nIl recupero ed i vari club.\nRecuperato dal tutto dagli infortuni, la stagione successiva si trasferisce al REAC club militante nella massima serie magiara dove segna 4 reti in 14 presenze, prima di accasarsi nel gennaio 2009 nuovamente in Germania all'Hansa Rostock, club della 2.Bundesliga, nel quale segna una rete in 13 apparizioni. La stagione successiva fa ritorno in patria accasandosi con il Paks e restandovi per una stagione e mezza dove mette a segno 2 reti in 29 presenze. Nel febbraio 2011 firma un contratto fino al termine della stagione con il Vasas dove anche qui riesce a segnare una rete in 14 presenze.\nPer la stagione 2011-2012 torna per la terza volta al Ferencv\u00e1ros che nel frattempo con il cambio di presidente ha risolto tutti i problemi finanziari ritornando a giocare nella massima serie. Nel corso della stagione diviene nuovamente un punto fermo della squadra venendogli pi\u00f9 volte affidate le chiavi del centrocampo biancoverde come agli inizi di carriera chiudendo definitivamente la sua esperienza con un totale tra campionato e coppe di 141 presenze condite con 33 reti.\nGli ultimi anni.\nScaduto il contratto con il club di Budapest, inizia ad alternarsi nel ruolo di giocatore-allenatore del Szeged 2011 club, ambizioso nato l'anno prima e appena promosso in NBII; dopo sei mesi a causa di alcune divergenze con la societ\u00e0 lascia il club dopo 13 partite e 5 reti segnate e il settimo posto in campionato. A gennaio 2013 si accorda con il Soroksar, club dell'omonima citt\u00e0 ungherese militante in NBIII, la terza serie del calcio magiaro; dopo un sesto posto, la successiva stagione 2013-2014 vede il club centrare sotto la sua guida un secondo posto in campionato decretando la promozione in NBII. Al termine dell'annata 2014-2015, conclusa con una tranquilla salvezza, all'et\u00e0 di 39 anni dopo un totale di 15 reti in 56 incontri decide di lasciare il calcio giocato ma continuando l'attivit\u00e0 di allenatore.\nNazionale.\nNel 1994 ha debuttato nella Nazionale ungherese rimanendoci fino al 2004 raccogliendo 49 presenze e 9 gol. Dal 1996 fino al 1997 ha fatto parte anche dell'Under-21 con la quale \u00e8 sceso in campo in due occasioni.\nStatistiche.\nPresenze e reti nei club.\n\"Statistiche aggiornate al 12 febbraio 2016.\""}
{"id": "1812982", "revid": "16622136", "url": "https://it.wikipedia.org/wiki?curid=1812982", "title": "Berengario d'Italia", "text": ""}
{"id": "1812986", "revid": "112049382", "url": "https://it.wikipedia.org/wiki?curid=1812986", "title": "Villaggio operaio (Larderello)", "text": "Il Villaggio operaio \u00e8 un complesso residenziale situato a Larderello, nel comune di Pomarance.\nStoria.\nNel 1954 la \"\"Larderello\" s.p.a, che all'epoca gestiva le fabbriche della zona boracifera di Larderello, affida all'architetto Giovanni Michelucci l'incarico di studiare il piano di sviluppo urbanistico connesso allo sfruttamento dei soffioni.\nCon questo atto la nuova Amministrazione della fabbrica d\u00e0 inizio ad un radicale processo di rinnovamento dell'azienda, allora in piena fase di espansione. Il piano doveva infatti coinvolgere in senso ampio l'edificato industriale e al tempo stesso prevederne il completamento civile e sociale.\nSorto sulla spinta di un'eccezionale espansione economica, Larderello \u00e8 paragonata, dalla critica dell'epoca, ad una cittadina del \"West\", per il carattere quasi 'pionieristico' dell'operazione, che, come racconta lo stesso Michelucci, comport\u00f2 non poche difficolt\u00e0 progettuali. Difficolt\u00e0 derivanti dall'enorme carico di responsabilit\u00e0 umane, di cui si sentiva investito, senza escludere i contrastanti condizionamenti delle Amministrazioni che inevitabilmente interferirono con la progettazione. \" (...). Il piano \u00e8 stato assai laborioso, e varie volte si \u00e8 dovuto modificare e ridimensionare; (...)\" \", scrive Michelucci nel 1959, commentando il lavoro svolto, sulla rivista diretta da Bruno Zevi \"L'Architettura. Cronache e Storia\". Ma aggiunge anche: \"\" (...) questa esperienza per\u00f2 ha contribuito a farmi riconsiderare i principi cui avevo tenuto fede delineandolo, e, ci\u00f2 che pi\u00f9 conta a farmi \"vivere\" l'ambiente fino a sentirmi uno della comunit\u00e0 (...).\" \".\nNonostante la complessit\u00e0 degli eventi legati alla genesi di questa esperienza, il villaggio operaio di Larderello esprime al meglio la sintesi delle concezioni urbanistiche michelucciane, facendone un modello esemplare nel suo genere, riconosciuto dal consenso popolare dell'epoca e ancora oggi apprezzabile per i risultati conseguiti.\nMichelucci, redige il piano urbanistico e coordina un gruppo di collaboratori ai quali \u00e8 affidata la progettazione edilizia del villaggio residenziale, oltre al completamento dei servizi connessi all'organizzazione dell'industria. Al suo diretto intervento si ascrivono per\u00f2 anche quattro edifici: \nFanno parte del gruppo degli architetti, diretti da Michelucci: Lamberto Bartolucci, Renzo Bellucci, Emilio Isotta e Renzo Sansoni. Tra i nomi compare anche quello di Nereo De Maier, anche se, sulla base della documentazione disponibile, \u00e8 difficile stabilirne il ruolo preciso all'interno dei lavori.\nDall'ottobre del 1954 la Societ\u00e0 chimica Larderello affianca al processo di rinnovamento dell'azienda la pubblicazione della Rassegna \"Larderello\", dapprima con frequenza mensile poi, dal 1959, bimestrale. Il vasto programma di riorganizzazione edilizia del complesso industriale \u00e8 documentato sulle pagine della rassegna, che illustra le fasi salienti dell'attuazione del piano, presentando di volta in volta i progetti e le varie opere in costruzione.\nUna breve descrizione del centro residenziale di Larderello \u00e8 riportata da Leonardo Lugli nel libro dal titolo \"Giovanni Michelucci. Il pensiero e le opere\", pubblicato nel 1966.\nNel 1963, con la nazionalizzazione della \"Larderello\" s.p.a., il villaggio operaio ed il complesso industriale entrano a far parte del patrimonio immobiliare dall'Enel che tutt'oggi gestisce l'attivit\u00e0 di sfruttamento dei soffioni legata alla produzione di energia elettrica.\nIl piano per Larderello, disegnato da Michelucci negli anni '50, nel pieno della maturit\u00e0 creativa ed intellettiva, costituisce ancora oggi un esempio paradigmatico per l'alto valore dei principi che in esso si riassumono.\nPosto di fronte ad un paesaggio desolato, Michelucci interpreta il desiderio degli abitanti della \"terra fumante\" restituendo loro una realt\u00e0 urbana che si contraddistingue per \" \"(...) una logica continuit\u00e0 di struttura, di percorsi e di forma fra l'ambiente naturale, gli edifici e le zone di riposo, di studio e di meditazione; (...)\" \". Questa ricerca di continuit\u00e0, testimoniata dalle stesse parole di Michelucci, si riflette nei segni dell'architettura e nell'organizzazione del villaggio, riuscendo nell'intento di conciliare la popolazione locale con l'ambiente.\nArchitettura.\nSituato a monte dell'insediamento industriale di Larderello, il villaggio operaio, si sviluppa sul rilievo collinare che degradando verso est si stende fino alla spianata antistante Montecerboli. Sorto dietro la spinta di un'eccezionale sviluppo produttivo dell'attivit\u00e0 industriale, il centro residenziale si configura come un episodio unitario ed organicamente compiuto. Immerso nel verde ed intessuto da una trama di percorsi pedonali, \u00e8 collegato alla zona delle fabbriche per mezzo di una strada a mezza costa.\nL'infinita variet\u00e0 di scorci e visuali, offerta dalle molteplici soluzioni dell'organizzazione dello spazio urbano, suggerisce una dimensione intima e raccolta del villaggio, che appare quasi estraneo alla realt\u00e0 che lo circonda, sebbene risieda proprio in questa realt\u00e0 la ragione della sua stessa origine; cos\u00ec, nonostante la stretta relazione di vicinato con le fabbriche, quasi non se ne percepisce la presenza. Discreto e al tempo stesso avulso dal paesaggio 'metafisico' circostante, attraversato da un reticolo sospeso di tubi argentati e segnato dagli enormi volumi dei refrigeratori, il villaggio si inserisce nell'ambiente senza sconvolgerlo fisicamente, ma anzi introducendovi una nota di calda umanit\u00e0. In ogni soluzione, dalla disposizione dei volumi all'organizzazione dei percorsi, traspare sempre una sensibilit\u00e0 nei confronti dell'ambiente e dell'uomo. Una componente importante in questo senso \u00e8 rappresentata dal verde, che avvolge e si insinua nella trama del tessuto urbano divenendone parte integrante.\nLa zona residenziale sorge in prossimit\u00e0 del complesso industriale e fra case e fabbriche si stabilisce un rapporto di naturale convivenza; si potrebbe parlare del villaggio operaio come di un organico sviluppo del nucleo originario, sorto circa un secolo prima attorno alle prime fabbriche chimiche. Lo sviluppo del nuovo insediamento \u00e8 pensato in posizione defilata rispetto all'industria vera e propria, sia per motivazioni di carattere ambientale che per ovvie ragioni di salubrit\u00e0. All'interno dell'abitato sono poi individuati i luoghi da destinarsi alle attrezzature pubbliche, alla chiesa, ai complessi sociali ed agli impianti sportivi.\nL'impianto generale del villaggio presenta le caratteristiche di un episodio urbano compiuto e socialmente organizzato; le varie funzioni si concatenano logicamente senza rispondere a schemi precostituiti. Gli edifici sono disposti liberamente ma, sotto l'apparente disordine delle case orientate in tutti i sensi, \u00e8 possibile rintracciare il filo conduttore della fruizione, sebbene manchi un'unitaria plasticit\u00e0 dell'insieme.\nConsiderazioni di ordine urbanistico e conformazione del terreno - in gran parte montuoso e con forti dislivelli - e qualit\u00e0 del terreno stesso, hanno portato ad elaborare vari tipi di edifici residenziali a 2 o 3 piani in muratura e superiori a 5 in c.a.. Le costruzioni aderiscono alle caratteristiche del terreno che per quanto possibile non \u00e8 stato trasformato con enormi sbancamenti; cos\u00ec, edifici a carattere intensivo, quali le torri di Isotta, la torre Sansoni e la torre per gli alloggi dei dirigenti, di Michelucci, trovano giustificazione nell'eccessivo costo degli sbancamenti necessari per adeguare il terreno ad un'edilizia estensiva. Evitando spese gravose in movimenti di terra, tutti i fabbricati facenti parte del villaggio sono concepiti per adattarsi alle condizioni di accidentalit\u00e0 dell'area.\nL'altro aspetto che riunisce sotto un comune denominatore la maggior parte degli edifici \u00e8 rappresentato dai materiali: la pietra bianca locale ed il laterizio il cui uso, determinato in rapporto alle caratteristiche ambientali e paesistiche del luogo, costituisce un motivo ricorrente di tutto il costruito."}
{"id": "1812988", "revid": "118160121", "url": "https://it.wikipedia.org/wiki?curid=1812988", "title": "Alain Robert", "text": "The Human Spider.\nHa scalato 100 delle strutture pi\u00f9 imponenti al mondo, inclusi i pi\u00f9 alti edifici costruiti dall'uomo, per i quali ha usato solo le mani nude e le sue scarpe da climber. Per questo viene soprannominato giornalisticamente \"Spider-man\" o \"The Human Spider\", in associazione con il personaggio supereroe della Marvel Comics.\nBiografia.\nRobert inizia a scalare da ragazzo, affrontando le rocce intorno a casa sua. La sua carriera di arrampicatore inizia all'et\u00e0 di 12 anni quando perde le chiavi di casa e resta chiuso fuori dall'appartamento dei suoi genitori, all'ottavo piano. Invece di aspettare il ritorno dei suoi, scala la facciata dell'edificio fino a raggiungere l'appartamento dall'esterno.\nNel 1982 viene coinvolto in due incidenti, il primo in gennaio, all'et\u00e0 di 19 anni e il secondo a settembre compiuti i 20 anni. Cade da un'altezza di 15 metri in entrambe le occasioni, causandosi fratture multiple in tutto il corpo e al cranio. Tali incidenti lo hanno reso affetto da epilessia e disabile al 60%. Nonostante il parere contrario dei medici, dopo sei mesi dagli incidenti riprende a scalare. Per migliorare le sue abilit\u00e0 continua ad affrontare scalate sempre pi\u00f9 complesse e dalle Alpi francesi passa alle costruzioni pi\u00f9 alte del mondo\nStrategia.\nPoich\u00e9 le autorit\u00e0 normalmente non gli concedono il permesso per le proprie imprese, inizia le scalate solitamente all'alba. Le imprese attraggono poi folle di spettatori. Per queste ragioni \u00e8 stato arrestato pi\u00f9 volte e in diversi paesi alla fine delle scalate. Gli arresti si risolvono, quasi sempre, con brevi formalit\u00e0 e lui viene rilasciato.\nLa preparazione atletica e la tecnica maturata negli anni permettono a Robert di arrampicarsi sfruttando le piccole sporgenze delle pareti e delle finestre presenti negli edifici. Molte delle sue arrampicate non gli forniscono l'occasione di riposare e possono durare ore.\nLa sua altezza di 1,65 m, la sua agilit\u00e0 e la sua forza di volont\u00e0 sono tutti attributi che aumentano la sua destrezza durante le scalate. A volte porta con s\u00e9 durante l'arrampicata un sacchetto attorno alla vita contenente della magnesite in polvere, usata comunemente dagli scalatori per assorbire il sudore e aumentare la presa dei polpastrelli.\nCarriera.\nLa carriera di arrampicatore urbano \u00e8 caratterizzata da una lista che conta edifici come la Torre Eiffel, il teatro dell'Opera di Sydney e la Tour Montparnasse a Parigi, cos\u00ec come i grattacieli pi\u00f9 alti del mondo.\nNegli anni novanta, tra le imprese che lo hanno fatto conoscere a livello mondiale vi furono la scalata dell'Empire State Building nel 1994 e quella delle Torri Petronas a Kuala Lumpur in Malaysia. Nonostante le autorit\u00e0 malesi prevedessero il suo tentativo, Robert le sorprese iniziando la scalata durante la notte del 1\u00ba gennaio del 1997. Viene poi arrestato al sessantesimo livello, 28 piani sotto la parte superiore.\nScalando la Sears Tower di Chicago in Illinois nel 1999, incontra l'ostacolo pi\u00f9 impervio della sua carriera. Vicino alla parte superiore dell'edificio di 110 piani, una nebbia spessa ricopre di umidit\u00e0 la facciata di metallo e di vetro degli ultimi 20 piani, rendendo la parete scivolosa. Robert supera questa difficolt\u00e0 raggiungendo la parte superiore della torre.\nNel 2000 Robert scala i 23 metri dell'Obelisco di Luxor, in Place de la Concorde, Francia.\nNel febbraio del 2003 esegue un'arrampicata autorizzata lungo i 200 metri della National Bank of Abu Dhabi, negli Emirati Arabi Uniti, guardato da circa 100\u00a0000 spettatori.\nDiventano sempre pi\u00f9 frequenti gli ingaggi da parte di sponsor interessati a farsi pubblicit\u00e0 grazie alle imprese di Robert. Nel maggio 2003 viene pagato circa 18\u00a0000 dollari per scalare i 95 metri del Lloyd's Building di Londra e promuovere cos\u00ec il film di Spider-Man sui canali televisivi britannici.\nIl 19 ottobre del 2004 si arrampica per i 187 metri dell'edificio della compagnia petrolifera francese Total indossando il costume di spider-man.\nNel giorno di Natale del 2004 scala il Taipei 101, dichiarata allora come la costruzione pi\u00f9 alta del mondo, pochi giorni prima dell'inaugurazione. Questa volta autorizzato legalmente, arriva fino a 508 metri di ascensione, sotto una pioggia persistente, in quattro ore.\nL'11 giugno del 2005 scala il Cheung Kong Centre in Hong Kong arrivando a 283 metri di altezza, al sessantaduesimo e ultimo livello della torre.\nIl 1\u00ba settembre del 2006 scala l'edificio pi\u00f9 alto della Lituania e degli stati baltici: l'Europa Tower di 148 metri a Vilnius. Indossando un vestito nero e utilizzando una corda di sicurezza, dopo varie vicissitudini che lo portano a distaccarsi pi\u00f9 volte dalla torre, raggiunge comunque la piattaforma di osservazione al 114\u00ba piano, in 40 minuti. Nel 2006 si arrampica ancora lungo le pareti della Torre Vasco da Gama in Portogallo, prendendo parte a una pubblicit\u00e0 realizzata da un gestore di servizi di telefonia mobile per il Portogallo e poi conclude l'anno sulla Santa Fe World Plaza a Citt\u00e0 del Messico il 7 dicembre.\nIl 23 febbraio del 2007 scala gli uffici amministrativi dell'ADIA sul litorale di Abu Dhabi negli Emirati Arabi Uniti.\nIl 20 marzo 2007, dieci anni dopo, affronta nuovamente le Torri Petronas e permette di essere recuperato al sessantesimo piano dove sventola la bandiera Malese e riceve l'applauso della polizia, della squadra antincendio e dagli attendenti, poco prima di essere portato all'interno e ammanettato.\nIl 31 maggio del 2007 scala gli 88 piani dell'edificio pi\u00f9 alto di Shanghai, il Jin Mao Building, con indosso il costume di Spider-Man. Robert viene arrestato e imprigionato per cinque giorni prima di essere espulso dalla Cina. Nel novembre del 2007 viene invitato dall'ente locale di Zhangjiajie in una provincia a sud dello Hunan per scalare i 1518 metri della montagna di Tianmen al fine di aumentare la portata turistica della zona.\nIl 4 settembre del 2007 scala in 30 minuti i 244 metri di uffici della Federation Tower a Mosca, il pi\u00f9 alto grattacielo russo. Trattenuto successivamente dalla polizia per la violazione delle norme di sicurezza, viene costretto a pagare una multa nonostante l'ascesa in completa sicurezza fosse avvenuta per tutta la lunghezza del percorso tramite una scaletta.\nIl 18 dicembre 2007 scala in 40 minuti l'edificio di uffici della Portland House di Londra, l'edificio pi\u00f9 alto di Westminster, per venire arrestato subito dopo dalla polizia londinese.\nIl 15 aprile del 2008 scala il Four Seasons Place di Hong Kong mentre la polizia e i pompieri erano in pausa. La scalata gli ha richiesto un'ora di tempo a causa degli ultimi cinque metri; questi, impossibili da scalare, lo hanno obbligato ad arrampicarsi obliquamente fino alla trave d'angolo. In questa scalata, Robert ha rischiato di cadere a causa di una donna che, vedendolo arrampicarsi, ha urlato dall'interno dell'edificio ed \u00e8 svenuta. Come al solito \u00e8 stato trattenuto dalla polizia alla fine della scalata che questa volta aveva come tema la consapevolezza del riscaldamento globale.\nIl 5 giugno 2008 ha scalato Il Times Building di New York negli Stati Uniti sfoggiando una bandiera con uno slogan sempre al riguardo del riscaldamento globale, per poi venire arrestato dalle squadre speciali della NYPD. Lo slogan riportava la seguente frase: \"Il riscaldamento globale uccide ogni settimana pi\u00f9 gente dell'11 settembre\".\nIl 2 giugno 2009 scala la RBS Tower ad Aurora Place a Sydney, fino alla cima alta 218 metri, per ricordare il problema del riscaldamento globale.\nIl 1\u00ba settembre 2009 scala di nuovo una delle due torri delle Torri Petronas. In cima ai 452 metri di altezza della torre viene arrestato. Robert aveva gi\u00e0 tentato in precedenza due volte di scalare le Torri Petronas fino in cima, nel gennaio del 1997 e nel marzo 2007, senza per\u00f2 riuscirvi.\nIl 28 marzo 2011 scala a Dubai il Burj Khalifa, l'edificio pi\u00f9 alto al mondo.\nNel 2019 ha scalato la GT Tower Building, un edificio di 47 piani nel distretto finanziario della citt\u00e0 di Makati a est di Manila, nelle Filippine. L\u2019arrampicata \u00e8 durata poco meno di due ore.\nScalate.\nAlcune delle 85 scalate pi\u00f9 importanti della carriera di Alain Robert:\nIncidenti.\nIn un'intervista, risalente al 2005, Alain Robert racconta di essere caduto 7 volte nella sua vita. Tra tutte le cadute la seconda del 1982 sarebbe stata la pi\u00f9 pericolosa.\nIl 18 gennaio del 1982, a 19 anni, cade da 15 metri quando il suo ancoraggio e la sua corda lo hanno abbandonato durante l'addestramento. Per il contraccolpo si frattura i polsi, i talloni, il naso e subisce tre interventi.\nIl 29 settembre del 1982, a 20 anni, cade da 15 metri e molla la corda durante un \"rappeling\". In coma per 5 giorni con un edema cerebrale, si frattura entrambi gli avambracci, il gomito, il bacino ed il naso. Lo slogamento del gomito ed il conseguente danneggiamento di un nervo lo lasciarono parzialmente paralizzato. A causa di quella caduta Robert dice di soffrire tuttora di vertigini.\nNel 1993 cade da 8 metri mentre mostrava ai suoi allievi come affidarsi alla presa dei piedi durante la scalata; contando solo sui piedi e con le mani dietro la schiena, affronta un facile esercizio, ma perde l'equilibrio e si frantuma entrambi i polsi. Entra nuovamente in coma e passa 2 mesi in ospedale.\nNel 2004 cade da 2 metri arrampicandosi su un semaforo, proponendo una foto per un'intervista. Atterra sul suo gomito e riceve 40 punti. Il mese successivo scala il grattacielo pi\u00f9 alto del mondo, il Taipei 101, durante la settimana ufficiale di apertura.\nArresti.\nIl 22 novembre del 2005 viene arrestato mentre comincia ad arrampicarsi per il One Houston Center di Houston in Texas. Viene incriminato per possesso illegale di una sostanza trovatagli addosso: due pillole di Urbanyl, farmaco venduto sotto ricetta medica usato per impedire attacchi epilettici. Trascorsi due giorni in detenzione, il 29 novembre sporge denuncia con le prove della prescrizione medica chiedendo un rimborso per il farmaco sequestratogli. Il 20 dicembre scala la Cristal Tower di Parigi per protesta all'arresto. La sua comparizione in tribunale prevista per il 4 gennaio viene rimandata da Robert che affronta una scalata in Messico proprio in quel periodo.\nIl 15 marzo scala le Mercurial Towers alte 122 metri e situate a Bagnolet esponendo una frase inerente ai sette giorni che lo separavano dal rinvio della causa in Texas. Il 31 marzo compare davanti alla corte di Houston, l'accusa di possesso illecito di farmaci senza ricetta medica decade, Robert paga $2000 a causa della scalata illegale e non sconta giorni di detenzione poich\u00e9 la corte gli accredita il tempo passato in carcere dopo la scalata.\nIl 31 maggio 2007, dopo l'ascensione del Jin Mao Building di Shanghai viene arrestato e imprigionato per 5 giorni prima di essere espulso dalla Cina.\nIl 27 febbraio del 2008 scala l'Edif\u00edcio It\u00e1lia, una delle costruzioni pi\u00f9 alte del Brasile, senza autorizzazione, venendo trattenuto dalle autorit\u00e0 subito dopo il riuscito tentativo.\nIl 15 aprile del 2008 raggiunge il sessantesimo livello del Four Seasons Place di Hong Kong. Sarebbe stato arrestato al completamento della scalata.\nLa mattina del 15 giugno 2008 inizia a scalare il New York Times Building a New York, arrivando in 45 minuti all'ultimo piano, ove viene arrestato dalle squadre speciali della NYPD. Durante l'arrampicata mostra una bandiera gialla con la dicitura: \" Il riscaldamento globale uccide ogni settimana pi\u00f9 persone dell'11 settembre\".\nLibri e documentari.\nEsiste un documentario di 52 minuti, prodotto e diretto da Julie Cohen nel 1998 e intitolato \"The Wall Crawler\".\nL'autobiografia di Alain Robert \u00e8 pubblicata da \"Le Cherche midi\" nel 2004: \"L'homme araign\u00e9e\"; nel 2006 il libro \u00e8 tradotto in Italiano da \"Versante Sud\" con il titolo \"Spiderman\" e nel 2008 in inglese da \"blacksmith books\" con il titolo \"With Bare Hands\".\nChannel 4 manda in onda, nell'aprile del 2008, un episodio della serie Cutting Edge, intitolato \"The Human Spider\".\nNel 2008 \u00e8 stato girato il documentario \"il vero uomo ragno\" diretto da M. Soldinger"}
{"id": "1812996", "revid": "1632387", "url": "https://it.wikipedia.org/wiki?curid=1812996", "title": "Architettura medievale", "text": "Architettura medievale \u00e8 un termine usato per rappresentare varie forme di architettura popolare nel medioevo.\nArchitettura secolare e religiosa.\nLa pianta a croce latina, comune nell'architettura medievale ecclesiastica, prende la basilica romana come suo primo modello con successivi sviluppi. Essa consiste in una navata, transetti, e l'altare che sta all'estremit\u00e0 est. Ancora, le cattedrali influenzate o commissionate da Giustiniano I impiegavano lo stile bizantino di cupole e croce greca (che assomiglia al simbolo del \"+\"), focalizzando l'attenzione sull'altare al \"centro\" della chiesa.\nEsempi sopravvissuti di architettura secolare medievale principalmente servivano per difesa. Castelli e mura fortificate fornivano i pi\u00f9 evidenti esempi di architettura medievale non-religiosa. Le finestre acquistarono una forma a croce per propositi pi\u00f9 decorativi: esse fornivano il luogo adatto per l'arciere, per sparare al sicuro agli invasori, dall'interno. Le mura merlate (parapetti) fornivano rifugi per gli arcieri sui tetti, per nascondervisi dietro quando non scagliavano frecce contro gli invasori.\nStili.\nIl periodo medievale si pu\u00f2 dividere in tre fasi distintive in campo architettonico.\nPreromanico.\nSotto questo termine si tende ad inserire tutta l'architettura europea che dalle realizzazioni paleocristiane del tardo impero romano arriva alla rinascita del Romanico. Include quindi l'architettura Paleocristiana, Merovingia, Carolingia, Ottoniana, e Protoromanica. Anche se questi termini sono dibattuti e non accettati da tutti gli storici, hanno la qualit\u00e0 di fungere da utili suddivisioni per ben inserirci nell'epoca. Le considerazioni che entrano nella storia di ciascun periodo includono le tendenze classicheggianti e modernizzanti, gli elementi Italiani (strascichi di Roma) contro quelli del nord, gli effetti Spagnoli e arabi, e dell'impero Bizantino, e soprattutto gli effetti delle politiche di re, imperatori e papi...\nRomanico.\nIl Romanico, prevalente nell'Europa medievale del periodo che va dall'XI al XII secolo, \u00e8 considerato il primo stile paneuropeo e se ne trovano esempi in ogni parte del continente. Il termine non \u00e8 contemporaneo all'arte che descrive, ma \u00e8 piuttosto un'invenzione della critica moderna basata sullo stile e i materiali usati dai Romani, da cui si supponeva prendessero un rinnovato modello. Molti tuttavia ritengono che sia una continuazione della linea bizantina. Caratteristiche tipiche di questo stile sono: archi rotondi o poco appuntiti, volte a botte, pilastri pesanti e spesso cruciformi a supporto delle volte, capitelli scolpiti non secondo gli ordini classici.\nGotico.\nI primi vari elementi dell'architettura gotica apparvero in una serie di progetti ancora romanici tra l'XI e il XII secolo, particolarmente nell'area dell'\u00cele de France, per questo erano inizialmente combinati in maniera tale da essere distintivamente gotici anche se non conclamatamente al primo sguardo come nella Basilica Cattedrale d Saint-D\u00e9nis del XII sec. a Saint-Denis, nella banlieu di Parigi. Lo stile, gotico \u00e8 caratterizzato da una verticalit\u00e0 accentuata, con strutture in pietra quasi ridotte allo scheletro e ampie superfici a vetrate (tendenza questa che andr\u00e0 aumentando con l'andare dei secoli fino al gotico radiante), pareti sottili supportate, esternamente da contrafforti, archi a sesto acuto, guglie e pinnacoli, volte a vela, colonne raggruppate. Le grandi finestre sono a vetrate colorate con storie della Bibbia e delle vite dei santi e dei re."}
{"id": "1812997", "revid": "767487", "url": "https://it.wikipedia.org/wiki?curid=1812997", "title": "Protistologia", "text": "La protistologia \u00e8 la scienza che studia i protisti.\nIl suo campo di studio si sovrappone a discipline pi\u00f9 tradizionali come l'algologia, la micologia e la protozoologia. Ci\u00f2 in quanto i protisti, insieme assai eterogeneo di organismi viventi, rappresentano un gruppo parafiletico che comprende appunto le alghe, i funghi e i protozoi (protisti privi di cloroplasti).\nI protistologi italiani sono riuniti nella \"Societ\u00e0 Italiana di Protistologia\"."}
{"id": "1813000", "revid": "344432", "url": "https://it.wikipedia.org/wiki?curid=1813000", "title": "Guferia", "text": ""}
{"id": "1813001", "revid": "767487", "url": "https://it.wikipedia.org/wiki?curid=1813001", "title": "Memorial Marco Pantani 2008", "text": "Il Memorial Marco Pantani 2008, quinta edizione della corsa, si svolse il 7 giugno 2008, per un percorso totale di 172,1\u00a0km. Venne vinto dall'italiano Enrico Rossi che termin\u00f2 la gara in 4h33'50\"."}
{"id": "1813010", "revid": "2519", "url": "https://it.wikipedia.org/wiki?curid=1813010", "title": "Distretto di Garu-Tempane", "text": "Il distretto di Garu-Tempane (ufficialmente Garu-Tempane District, in inglese) era un distretto della Regione Nordorientale del Ghana.\nNel 2018 \u00e8 stato soppresso, il territorio \u00e8 stato suddiviso nei distretti di Garu (capoluogo: Garu) e Tempane (capoluogo: Tempane)."}
{"id": "1813015", "revid": "101768", "url": "https://it.wikipedia.org/wiki?curid=1813015", "title": "Garu-Tempane District", "text": ""}
{"id": "1813018", "revid": "606039", "url": "https://it.wikipedia.org/wiki?curid=1813018", "title": "Mammologia", "text": "La mammologia \u00e8 la scienza che studia i mammiferi, classe di vertebrati con caratteristiche come ad esempio pellicce e un complesso sistema nervoso.\nLa mammologia si dirama anche in altre discipline, quali la primatologia (studio dei primati) e la cetologia (studio dei cetacei)."}
{"id": "1813019", "revid": "2519", "url": "https://it.wikipedia.org/wiki?curid=1813019", "title": "Distretto municipale di Kassena-Nankana", "text": "Il distretto municipale di Kassena-Nankana (ufficialmente Kassena-Nankana Municipal District, in inglese) \u00e8 un distretto della Regione Orientale Superiore del Ghana."}
{"id": "1813020", "revid": "339392", "url": "https://it.wikipedia.org/wiki?curid=1813020", "title": "Kassena-Nankana District", "text": ""}
{"id": "1813023", "revid": "287204", "url": "https://it.wikipedia.org/wiki?curid=1813023", "title": "Isabella di Spagna", "text": "Con il nome Isabella di Spagna sono conosciuti i seguenti personaggi:"}
{"id": "1813024", "revid": "2519", "url": "https://it.wikipedia.org/wiki?curid=1813024", "title": "Distretto di Talensi-Nabdam", "text": "Il distretto di Talensi-Nabdama (ufficialmente Talensi-Nabdam District, in inglese) era un distretto della Regione Nordorientale del Ghana.\nSoppresso nel 2012 il suo territorio \u00e8 stato diviso nei distretti di Talensi (capoluogo: Tongo) e Nabdam (capoluogo: Nangodi). "}
{"id": "1813025", "revid": "775372", "url": "https://it.wikipedia.org/wiki?curid=1813025", "title": "Gruppo Brigate Garibaldi &quot;Vittorio Veneto&quot;", "text": "Il Gruppo di brigate Vittorio Veneto \u00e8 stata una formazione partigiana durante la Resistenza italiana.\nStoria.\nIl Gruppo nasce dall'attivit\u00e0 iniziata da Giovanbattista Bitto e don Giuseppe Fa\u00e8. La data ufficiale viene fatta risalire alla notte del 26 marzo 1944, data in cui un gruppo di abitanti del paese di Montaner (frazione di Sarmede) sal\u00ec stabilmente sull'altipiano del Cansiglio, diviso tra le attuali provincie di Belluno, Treviso e Pordenone.\nIl nome Vittorio Veneto lo assunse per\u00f2 pi\u00f9 tardi, quando all'iniziale gruppo di montaneresi si aggiunse un nucleo di vittoriesi.\nSuccessivamente la formazione ader\u00ec alle brigate Garibaldi, entrando cos\u00ec a far parte della Divisione Nino Nannetti, ma conservando una autonomia dal punto di vista della direzione logistica e operativa.\nA questo primo nucleo si aggiunsero in seguito nuovi combattenti, tanto che il gruppo Vittorio Veneto si trasform\u00f2 nell'estate del 1944 prima in brigata e infine in gruppo brigate, con pi\u00f9 di 1.000 uomini tra territoriali e partigiani in montagna.\nTra le unit\u00e0 operative di cui si componeva all'epoca del rastrellamento (primi di settembre del 1944): la \"Bixio\", la \"Cairoli\" e la \"fratelli Bandiera\", pi\u00f9 la compagnia comando.\nCompletavano la formazione i battaglioni autonomi Luciano Manara, Ippolito Nievo e Manin, schierati sul fronte orientale dell'altopiano, e il battaglione territoriale Silvio Trentin a Vittorio Veneto.\nA seguito del rastrellamento nazifascista di fine agosto-primi di settembre del 1944, il Gruppo Brigate Vittorio Veneto sub\u00ec una drastica riduzione dei propri ranghi e venne ricostruito nell'autunno solo su due brigate: la Cacciatori delle Alpi e la Ciro Menotti, pi\u00f9 il Comando Citt\u00e0 di Vittorio Veneto, quest'ultimo per\u00f2 solamente territoriale.\nSuccessivamente, a partire da febbraio-marzo 1945, si aggiunsero anche la \"fratelli Bandiera\" e la \"Cairoli\".\nLa zona operativa di pertinenza del Gruppo Brigate Vittorio Veneto era piuttosto vasta, a cavallo del trevigiano e del bellunese, e includeva non solo l'Altopiano del Cansiglio, ma anche l'Alpago, la pedemontana, ed era delimitata ad ovest dalla strada statale Alemagna e a sud dalla strada statale Pontebbana da San Vendemiano a Sacile.\nComandante della formazione, fin dalla nascita e anche durante il passaggio da battaglione a brigata e poi gruppo brigate, fu Giovanbattista Bitto, nome di battaglia \"Pagnoca\", ex sottotenente degli alpini, coadiuvato dal vicecomandante Ermegildo Pedron (Spirito, poi Libero) e dal commissario Attilio Tonon (Bianco).\nComandanti.\nComandavano invece i singoli reparti:\nAttivit\u00e0 partigiana.\nNumerose furono le azioni militari di cui il Gruppo Vittorio Veneto si rese protagonista, azioni che andavano dalle semplici interruzioni ferroviarie e delle linee ad alta tensione fino ai sabotaggi delle centrali elettriche, dagli assalti contro i presidi nemici agli scontri diretti con tedeschi, repubblichini e civili nella zona del Cansiglio .\nAlto di conseguenza fu il costo che la formazione pag\u00f2 in termini di vite umane, nel corso della lotta partigiana: ben 200 sono infatti i caduti, riconosciuti dall'apposita Commissione Regionale Triveneta di Padova all'indomani della Liberazione, che appartenevano al Gruppo Brigate Vittorio Veneto."}
{"id": "1813026", "revid": "101768", "url": "https://it.wikipedia.org/wiki?curid=1813026", "title": "Talensi-Nabdam District", "text": ""}
{"id": "1813027", "revid": "2184720", "url": "https://it.wikipedia.org/wiki?curid=1813027", "title": "Festivalbar 2004", "text": "Il quarantunesimo Festivalbar si svolse durante l'estate del 2004 in 9 puntate, registrate presso l'Arena Civica di Milano, piazza del Duomo a Catania, l'Arena Alpe Adria di Lignano Sabbiadoro e con la finale nel consueto scenario dell'Arena di Verona.\nConduttori furono Marco Maccarini e Irene Grandi.\nVincitore dell'edizione fu Zucchero con la canzone \"Il grande Baboomba\".\nOrganizzazione.\nLa trasmissione and\u00f2 in onda su Mediaset a partire dal 1\u00ba giugno 2004.\nDirezione artistica.\nAndrea Salvetti"}
{"id": "1813047", "revid": "297059", "url": "https://it.wikipedia.org/wiki?curid=1813047", "title": "Ascesso palmare", "text": "Per ascesso palmare in campo medico, si intende un'infezione del palmo della mano caratterizzata dalla presenza di spazi profondi (solchi).\nSintomatologia.\nI sintomi e i segni clinici presentano un forte dolore esacerbato all'esame obiettivo (palpazione), e tumefazione. \nEziologia.\nI batteri responsabili di tale manifestazione sono maggiormente strafilococchi e streptococchi.\nEsami.\nFra gli esami di rilievo \u00e8 la radiografia che serve per comprendere l'esistenza di possibili corpi estranei.\nTerapia.\nIl trattamento prevede incisione della parte infetta e drenaggio del liquido, ma deve essere attuata con attenzione per i rischi che un procedimento errato pu\u00f2 comportare. Trattamento farmacologico a base di antibiotici, come la cefalosporina. "}
{"id": "1813048", "revid": "216538", "url": "https://it.wikipedia.org/wiki?curid=1813048", "title": "Temponauta", "text": ""}
{"id": "1813049", "revid": "648716", "url": "https://it.wikipedia.org/wiki?curid=1813049", "title": "Lectisternio", "text": "Il Lectisternio (dal lat. \"lectos sternere\", \"distendere i cuscini\") era una cerimonia religiosa romana di origine greca, in cui si offrivano abbondanti e ricchi banchetti alle divinit\u00e0.\nLa terminologia \"stendere i cuscini\" deriva dall'usanza di cibarsi su comodi lettini triclinari. \nUsanza attestata sia in Grecia che in ambiente etrusco-italico, celebri le raffigurazioni etrusche di tali banchetti.\nLa tradizione romana tramanda che la prima volta tale cerimonia ebbe luogo nel 399 a.C. (Tribuni consolari Gneo Genucio Augurino, Lucio Atilio Prisco, Marco Pomponio Rufo, Gaio Duilio Longo, Marco Veturio Crasso Cicurino e Volero Publilio Filone) decretata dal collegio dei \"duumviri sacris faciundis\", in occasione di un'epidemia.\nLa cerimonia in quell'occasione venne dedicata a tali divinit\u00e0: Apollo, Latona, Ercole, Diana, Mercurio e Nettuno. \nDurante la cerimonia venivano collocati dei letti triclinari dove venivano posti dei cuscini su cui venivano poste le statuette delle divinit\u00e0. In un periodo successivo alle divinit\u00e0 femminili vennero destinate delle sedie."}
{"id": "1813050", "revid": "1870773", "url": "https://it.wikipedia.org/wiki?curid=1813050", "title": "Barenatura", "text": "La barenatura \u00e8 una lavorazione meccanica con asportazione di truciolo. Consiste nell'asportare materiale da un foro affinch\u00e9 il suo diametro venga aumentato ottenendo un'elevata finitura, sia di rugosit\u00e0 che di tolleranza. Viene definita da un moto rotatorio dell'utensile \u2014 detto \"Bareno\" o \"Testa d'Andrea\" \u2014 mentre il pezzo in lavorazione rimane fermo.\nTipo di teste.\nLe teste della barenatura possono essere di vario tipo:\nCaratteristiche.\nLa barenatura \u00e8 un'operazione di finitura leggera, dove il materiale da asportare deve essere minimo, inoltre il foro da lavorare deve avere una misura specifica.\nUna limitazione di questa lavorazione \u00e8 il diametro massimo del foro, necessariamente limitato; \u00e8 quindi adatta per la lavorazione di cilindri, sedi di cuscinetto e tutto ci\u00f2 che necessita di precisione particolare."}
{"id": "1813052", "revid": "192549", "url": "https://it.wikipedia.org/wiki?curid=1813052", "title": "Rupenide", "text": ""}
{"id": "1813054", "revid": "287204", "url": "https://it.wikipedia.org/wiki?curid=1813054", "title": "Macieira (Santa Catarina)", "text": "Macieira \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1813056", "revid": "110157", "url": "https://it.wikipedia.org/wiki?curid=1813056", "title": "Ouro", "text": "Ouro \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1813061", "revid": "110157", "url": "https://it.wikipedia.org/wiki?curid=1813061", "title": "Tangar\u00e1 (Santa Catarina)", "text": "Tangar\u00e1 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1813063", "revid": "76963", "url": "https://it.wikipedia.org/wiki?curid=1813063", "title": "Billy Graham (predicatore)", "text": "Biografia.\nGraham \u00e8 stato un predicatore protestante della corrente evangelicale che ha iniziato la sua attivit\u00e0 nel 1939. Come appartenenza denominazionale, Graham faceva parte delle Chiese battiste del sud. Mor\u00ec nel 2018; dal 1992 conviveva con la malattia di Parkinson e nel 2005 aveva promosso un'ultima \"crociata di evangelizzazione\" a New York.\n\u00c8 stato un consigliere spirituale per molti Presidenti degli Stati Uniti: Ike Eisenhower nel 1952 istitu\u00ec le colazioni nazionali presidenziali, Richard Nixon lo volle per la preghiera d'investitura, George Bush per la Guerra del Golfo del 1991.\nAmico di Martin Luther King, si batt\u00e9 contro la segregazione razziale. Dalla moglie Ruth ebbe cinque figli.\nLibri pubblicati.\nGraham \u00e8 autore dei seguenti libri:"}
{"id": "1813065", "revid": "287204", "url": "https://it.wikipedia.org/wiki?curid=1813065", "title": "Peonia (regione storica)", "text": "La Peonia o Paionia () era, secondo la nomenclatura geografica dell'et\u00e0 antica, la terra abitata dai Peoni e occupava una ristretta porzione di territorio nella parte meridionale della Penisola balcanica, corrispondente grossomodo all'attuale Macedonia del Nord.\nTerritorio.\nLa Peonia corrispondeva alla valle del fiume Vardar ().\nCitt\u00e0.\nLe principali citt\u00e0 peonie furono Bylazora (oggi Veles) e Stobi (Gradsko), che sorgevano lungo il corso dell'Axios.\nPopolazioni.\nLa Peonia era la terra dei Peoni, stirpe indoeuropea insediata nell'area fin dall'epoca micenea (XV secolo a.C.). Sulla regione premettero costantemente i pi\u00f9 potenti e numerosi vicini, soprattutto Traci e Macedoni. A partire dal III secolo a.C. la regione fu definitivamente occupata da Macedoni, che assorbirono i Peoni.\nMitologia.\nNell\"'Iliade\" i Peoni, guidati da Pirecme, combattono come alleati dei Troiani. Omero dedica molti versi al pi\u00f9 valoroso dei Peoni, Asteropeo.\nStoria.\nCome ogni popolo indoeuropeo, i Peoni rimasero generalmente divisi in varie trib\u00f9; soltanto sul finire del IV secolo a.C. il re Dropione riusc\u00ec a riunire tutte le trib\u00f9 della Peonia in un regno unitario, che per\u00f2 fu di breve durata. Antigono II, re di Macedonia dal 276 a.C. al 239 a.C., riusc\u00ec ad annettere la Peonia al suo regno; da allora i Peoni si confusero con i Macedoni ."}
{"id": "1813066", "revid": "184980", "url": "https://it.wikipedia.org/wiki?curid=1813066", "title": "Trottolino amoroso", "text": ""}
{"id": "1813067", "revid": "1086580", "url": "https://it.wikipedia.org/wiki?curid=1813067", "title": "L'invincibile Dendoh", "text": ", noto anche come Gear Fighter Dendoh, \u00e8 una serie televisiva anime da 38 episodi, trasmessa in Giappone su TV Tokyo dal 4 ottobre 2000 al 27 giugno 2001. La serie \u00e8 stata ideata e diretta da Mitsuo Fukuda e sua moglie, Chiaki Morosawa, che in seguito hanno creato anche \"Mobile Suit Gundam SEED\" e il suo sequel, \"Mobile Suit Gundam SEED Destiny\". Un'edizione italiana \u00e8 andata in onda su Rai 2 nell'estate del 2004, per poi esser pubblicata per il mercato home video da Dynit. La serie \u00e8 stata riproposta su Ka-Boom a partire dal settembre 2013 e su 7 Gold dal novembre 2014.\nTrama.\nPrima parte.\nL'invincibile Dendoh racconta la storia di due giovani studenti giapponesi, Ginga Izumo e Hokuto Kusanagi che un giorno si incontrano nel bel mezzo di un attacco alla Terra da parte dei Gulfer, una razza di macchine intenzionate ad eliminare ogni forma di vita dall'universo. I due vengono scelti da Dendoh, una macchina costruita per sconfiggere i Gulfer, per essere i suoi piloti durante questo attacco. In seguito entrano a far parte dell'organizzazione \"Guard Earth and Advanced Reconnaissance\" (GEAR) e iniziano una lotta per ottenere le potenti Armi Elettroniche, le armi di Dendoh, prima di Gulfer. Ad un certo punto i due ragazzi sono aiutati da Elis Willamette, ragazza prodigio di undici anni gi\u00e0 laureata al MIT venuta in Giappone come caporicercatrice per le armi elettroniche.\nDendoh combatte, per la prima parte della serie, contro Ouga, suo gemello pilotato da Arthea, ma quando quest'ultimo vedr\u00e0 la signorina Vega, vicecomandante della Gear e madre di Hokuto, rimarr\u00e0 scioccato: Vega e Arthea sono fratelli e principe e principessa di Alktos, pianeta dei Gulfer. Arthea quindi la rapisce perci\u00f2 la Gear \u00e8 costretta a raccontare tutta la storia a Hokuto e a Ginga: Vega un tempo era la principessa del pianeta Alktos, un pianeta meraviglioso e pacifico, finch\u00e9 Gulfer, che un tempo era il difensore del pianeta, lo attacc\u00f2 e ne stermin\u00f2 gli abitanti. Arthea rimase a combattere con Ouga mentre Vega fu costretta a fuggire sulla Terra assieme a Dendoh e a METEO, il supercomputer che tuttora aiuta la Gear nella guerra. Dopo averla adottata, Minoru Sayonji fond\u00f2 la Gear e da allora l'organizzazione si \u00e8 preparata per l'arrivo degli invasori. Su Alktos invece, Gulfer aveva vinto la guerra, quasi sterminato gli abitanti di Alktos e catturato Arthea. Vedendo Vega la prima volta, comincia a ricordare il proprio passato, e allora Gulfer lo fa richiamare alla base per spingerlo a non fermarsi di fronte alla sorella, che invece rapisce.\nOra, nello spazio i due fratelli discutono e si capisce che ad Arthea sono stati impiantati falsi ricordi, secondo i quali la guerra che ha distrutto Alktos sarebbe stata causata dagli umani, e per questo ora i Gulfer vogliono distruggerli. Arthea inoltre spiega che attualmente i Gulfer sono impegnati nella ricerca di una settima arma elettronica, molto pi\u00f9 potente delle altre sei. Arrivato per liberare Vega, Dendoh combatte contro Ouga ma perde nuovamente e oltretutto Arthea riesce a convincere le armi elettroniche in possesso di Hokuto e Ginga a passare dalla sua parte. Dendoh quindi viene battuto ma presto ritorna all'attacco e i due ragazzi riescono ad riottenere le loro armi. Intanto, nella confusione della battaglia, uno dei generali Gulfer tenta di uccidere Vega colpendo l'astronave in cui \u00e8 rinchiusa, perci\u00f2 Arthea corre a salvarla e nella confusione riacquista i veri ricordi e passa dalla parte dei terrestri. Purtroppo nel corso del salvataggio rimane ferito e, dopo aver affidato ai ragazzi le sue armi elettroniche e Ouga, entra in coma.\nGiunto alla Gear, Ouga viene studiato e gli scienziati riescono a far s\u00ec che da adesso anche Dendoh potr\u00e0 essere pilotato da un solo pilota, quindi da ora Hokuto piloter\u00e0 Ouga mentre Ginga continuer\u00e0 a pilotare Dendoh. Raggiunta la fortezza a forma di spirale Rasenjo, avamposto dei Gulfer sulla Luna, i due robot combattono assieme e alla fine riescono a distruggerla.\nSeconda parte.\nQualche giorno dopo la distruzione della Rasenjo, sulla Terra giunge una nuova astronave, comandata da due individui: il primo \u00e8 un ragazzo poco pi\u00f9 grande di Ginga e Hokuto, di nome Subaru, il secondo \u00e8 un uomo di nome Zero; essi in realt\u00e0 sono rispettivamente il (presunto) figlio dell'Imperatore Gulfer e erede di Arthea alla guida di Ouga, e il braccio destro di Gulfer, giunti per recuperare Ouga e la settima arma elettronica, e preparare il pianeta per qualcosa di non ancora specificato. Intanto Ginga e Hokuto si godono qualche giorno di riposo, ma purtroppo l'arrivo di nuove e pi\u00f9 potenti bestie meccaniche li portano di nuovo a dover pilotare Dendoh e Ouga. Contemporaneamente, Zero entra nella tenuta di Sayonji e recupera il Gear Commander bianco, cio\u00e8 quello di Arthea, e lo consegna a Subaru. Nel corso del conseguente attacco, Ouga viene quindi rallentato quando, a chiamarlo, sono simultaneamente Hokuto e Subaru, portandolo a bloccarsi fino a che, alla fine non sceglie il primo.\nVistosi impossibilitati a utilizzare Ouga fintanto che questi sceglier\u00e0 Hokuto, Zero e Subaru lo rapiscono e lo sottopongono allo stesso lavaggio del cervello a cui era stato sottoposto Arthea: Hokuto ora crede di essere un Gulfer, di essere cresciuto assieme a Subaru come pilota di Ouga e, soprattutto, \u00e8 convinto che Ginga sia il suo nemico mortale. Nel frattempo, Arthea, che si \u00e8 svegliato dal coma, parla con Ginga e lo sprona a non lasciarsi prendere dai sentimenti: la risolutezza dovuta al condizionamento conferisce a Hokuto un vantaggio troppo importante, quindi Ginga, se vuole sopravvivere e avere la possibilit\u00e0 di salvarlo, deve affrontarlo a sua volta con decisione, senza trattenersi. Fortunatamente, dopo due scontri, Hokuto riesce a ricordare e torna quello di prima e, nello scontro successivo, grazie all'aiuto di Ginga riesce a salvare e a portare alla base Gear Subaru, che Zero aveva tentato di sacrificare per distruggere anche Hokuto stesso e Ouga. Alla Gear, Subaru, che nel periodo in cui Hokuto era tenuto prigioniero gli si era affezionato, viene lasciato alle cure di quest'ultimo, Ginga e Eris, con cui fa lentamente amicizia.\nMa proprio quando le cose sembrano andare per il meglio, Zero lancia un assalto totale alla Gear in cui, dopo aver distrutto con delle bombe le basi Gear distaccate, sfrutta la diversione di due grossi guerrieri meccanici per colpire direttamente la base centrale, prima in forma umana, in cui per\u00f2 viene fermato da Arthea e Vega, e poi attraverso la propria vera forma, cio\u00e8 un robot simile ai generali della Rasenjo. Anche se i due ragazzi si liberano abbastanza in fretta delle bestie meccaniche, quando affrontano Zero lo scontro \u00e8 forse il pi\u00f9 difficile della loro vita, perch\u00e9 il nemico \u00e8 tanto potente da tenere testa a entrambi. Grazie all'aiuto di Subaru, Vega riesce a riattivare l'astronave con cui era giunta sulla Terra e a distruggere Zero, che per\u00f2, all'insaputa dei protagonisti, sopravvive misteriosamente mentre questi ultimi scoprono che l'Imperatore Gulfer ha deciso di lanciare un attacco totale: il governo, infatti, scopre che agli estremi del sistema solare il pianeta dei Gulfer, assieme alla sua intera flotta, si sta dirigendo verso la Terra. Allora, a bordo dell'astronave, tutta la Gear, guidata da Arthea e in compagnia di Subaru, si dirige verso il pianeta per fermarlo prima che esso si avvicini troppo, ma la cosa non \u00e8 facile perch\u00e9, oltre che da Zero, esso \u00e8 difeso da un satellite artificiale, dotato di un cannone capace di distruggere interi pianeti. Il piano quindi \u00e8 raggiungere il satellite, distruggerlo, per poi distruggere lo stesso Gulfer prima che la flotta, costituita da mille Rasenjo, raggiunga la Terra.\nNella successiva battaglia, in cui si scoprir\u00e0 che alcuni abitanti di Alktos sono sopravvissuti e che tra essi c'\u00e8 anche la vera madre di Subaru, il coraggio e il rifiuto di arrendersi dei due giovani piloti permette il manifestarsi della settima arma elettronica, l'Antica Fenice, grazie a cui, una volta che essa \u00e8 salvata dai due ragazzi e da Arthea, Dendoh e Ouga hanno energia illimitata. Con questi nuovi poteri, Hokuto torna a pilotare Dendoh assieme a Ginga, con cui riesce anche a distruggere il satellite-cannone, mentre Arthea pilota Ouga. Anche se ora le sorti della battaglia sono pi\u00f9 favorevoli di quanto siano mai state, Zero continua a tornare alla carica perch\u00e9 lui, in realt\u00e0, \u00e8 il Chip dello stesso Gulfer, ma a differenza dei Chip dei tre generali della Rasenjo, che nel frattempo si sono uniti alla Gear, loro due sono immortali e l'unico modo per distruggerli \u00e8 distruggere entrambi nello stesso momento. Se ci\u00f2 non accade, la controparte distrutta si rigenera spontaneamente. Quindi \u00e8 necessario che Arthea (aiutato poi da Vega) affronti Zero mentre Hokuto e Ginga pensano a Gulfer. Dopo un violentissimo scontro, i due robot riescono a distruggere i rispettivi nemici nello stesso istante, mettendo fine la guerra e salvando l'intero universo.\nPersonaggi.\nGear.\nAltri Operatori di Classe A (nella Gear ci sono tre classi di personale: C agenti che operano fuori per coprire le operazioni della Gear, B addetti alla riparazione di Dendoh, Ouga e dei veicoli e A gli operatori che si vedono nella sala dove si trova il supercomputer METEO) sono: gli operatori Kenny (biondo che porta i capelli a spazzola), Kinici (robusto e castano) e Chris (di colore) e le operatrici Natsumi Tokidaka (mora con le treccine), Linda Sue (castana con la frangia) e Kumi Hayase.\nArmi elettroniche.\nLe \"armi elettroniche\" (in originale \"Data Weapon\") sono sette bestie bioelettroniche considerate dagli abitanti di Alktos come divinit\u00e0 (sono menzionate nelle leggende come i \"Sette Numi\"). Possono essere salvate sul \"Gear Commander\" (urlando \"Salvataggio file\" + il nome della bestia) e installate su uno dei due robot (urlando il nome della bestia +\"installazione\"), Dendoh o Ouga, aumentandone forza distruttiva e velocit\u00e0 fino a ottanta volte per ogni arma. Possono essere anche attivate senza unirle ai robot tramite il caricamento file (urlando \"Caricamento file\" + il nome dell'arma), per poter combatterci a fianco. Le armi elettroniche possono stringere un patto con gli esseri dotati di anima, quindi non i Gulfer, in base a criteri diversi per ognuna. Ogni arma elettronica, dopo essere stata installata consente di sferrare un potentissimo colpo, l\"'attacco finale\". Dato che questo costa moltissima energia, pu\u00f2 essere sferrato una volta sola per ogni set di pile. Ogni attacco finale ha in comune con gli altri la rotazione di tutte le turbine del robot ad alta velocit\u00e0 e l'accumulo di energia da parte dei razzi posti sulla schiena; il rilascio dell'energia avviene unito all'utilizzo dell'arma per sferrare un potente colpo, diverso per ognuna. Inoltre ogni arma elettronica pu\u00f2 fungere da chiave per liberare una delle capacit\u00e0 segrete di Dendoh e Ouga.\nOltre a queste esiste il \"Grande re Kiba\", re delle armi elettroniche, che pu\u00f2 essere installato solo se Ginga e Hokuto, chiamando il suo nome, installano contemporaneamente Unicorno perforante e Leone cerchiato. Anche quando Hokuto non sar\u00e0 pi\u00f9 alla guida di Dendoh, con la stessa procedura si potr\u00e0 installare l'arma, che per\u00f2 potr\u00e0 essere manovrata solo da un robot per volta, e che assumer\u00e0 una forma diversa per ciascuno dei due: \"Kibastriker\" quando \u00e8 usata da Dendoh ed ha la forma di una trivella, \"Kibaspinner\" quando in forma autonoma e che si lancia contro l'avversario come un ariete, e infine, quando viene utilizzata da Ouga, diventa il \"Kibabreaker\", una potente spada larga. Nell'attacco finale del Kibastriker, la trivella inizia a vorticare e ad accumulare moltissima energia, tanto che sia Dendoh che l'arma stessa assumono una colorazione dorata, per poi sfruttare i turbini posti sulle gambe di Dendoh per avanzare a grande velocit\u00e0. Nell'attacco finale del Kibabreaker, viene creata una potente e lunghissima lama energetica, in grado di fendere quasi ogni cosa, che si allunga fino a tagliare le nuvole.\nSigle.\nNella versione giapponese \u00e8 stata usata una sola opening: \"W-Infinity\" di Hitomi Mieno e Hironobu Kageyama. Sono invece presenti due ending: la prima \u00e8 \"COUNT DOWN\" di Little Voice ed \u00e8 stata usata in tutti gli episodi tranne che nel 20 e nel 21, dove invece \u00e8 presente \"Brand New Mermaid\" delle C-DRiVE. Per la versione televisiva dell'edizione italiana, \u00e8 stata creata una sigla originale dal titolo \"L'invincibile Dendoh\", realizzata dai Raggi Fotonici.\nVideogiochi.\nDendoh compare nei videogiochi della serie \"Super Robot Wars\", in \"Super Robot Taisen Reversal\" (Gameboy Advance) e \"Super Robot Taisen MX\" (PS2 e PSP)."}
{"id": "1813069", "revid": "767487", "url": "https://it.wikipedia.org/wiki?curid=1813069", "title": "Vargem Bonita (Santa Catarina)", "text": "Vargem Bonita \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1813070", "revid": "74668", "url": "https://it.wikipedia.org/wiki?curid=1813070", "title": "Gear fighter dendoh", "text": ""}
{"id": "1813071", "revid": "74668", "url": "https://it.wikipedia.org/wiki?curid=1813071", "title": "Gear Senshi Dend\u014d", "text": ""}
{"id": "1813072", "revid": "1543377", "url": "https://it.wikipedia.org/wiki?curid=1813072", "title": "Ore italiane", "text": "Ore italiane \u00e8 un \"taccuino di viaggio\" di Henry James pubblicato in lingua inglese nel 1909, con illustrazioni di Joseph Pennell, in cui James raccolse dei brani sull'Italia scritti in un arco di tempo di circa quarant'anni, dal 1872 al 1909.\nL'opera \u00e8 formata da ventidue capitoli, quasi tutti provvisti della data in cui furono composti; solo due capitoli, oltre all'introduzione, erano inediti. Rispetto alla loro prima composizione, i brani raccolti furono revisionati estesamente e modificati in modo da costituire una raccolta organica.\nL'autore, che si confessa affetto da una sorta di \"mal d'Italia\" (\"the luxury of loving Italy\"), per ciascun luogo descrive nell'ordine (e in ordine soggettivo di importanza) i monumenti e le opere d'arte, i paesaggi, gli uomini e l'ambiente sociale. Negli scritti pi\u00f9 antichi i luoghi sono confrontati con le impressioni dell'autore precedenti la visita."}
{"id": "1813075", "revid": "74668", "url": "https://it.wikipedia.org/wiki?curid=1813075", "title": "Gear Fighter Dendoh", "text": ""}
{"id": "1813076", "revid": "55935", "url": "https://it.wikipedia.org/wiki?curid=1813076", "title": "Italian Hours", "text": ""}
{"id": "1813078", "revid": "110157", "url": "https://it.wikipedia.org/wiki?curid=1813078", "title": "Videira", "text": "Videira \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1813080", "revid": "17654", "url": "https://it.wikipedia.org/wiki?curid=1813080", "title": "Carlo Righetti", "text": ""}
{"id": "1813085", "revid": "696787", "url": "https://it.wikipedia.org/wiki?curid=1813085", "title": "Rodolphe T\u00f6pffer", "text": "\u00c8 considerato uno dei primi autori di fumetto della Storia.\nBiografia.\nFiglio di Wolfgang Adam T\u00f6pffer, noto pittore, fin da bambino Rodolphe avrebbe voluto seguire le orme paterne. Nel 1816 contrasse per\u00f2 un'infezione oculare per curare la quale, nel 1819, si trasfer\u00ec a Parigi dove rimase per circa due anni. Qui prosegu\u00ec gli studi, dedicandosi in particolar modo a quelli umanistici, e frequent\u00f2 assiduamente gli ambienti artistici.\nNel 1820 torn\u00f2 a Ginevra e, a causa dei persistenti problemi alla vista, abbandon\u00f2 l'idea di diventare un pittore professionista e decise di dedicarsi all'insegnamento. Nel 1823 fond\u00f2 un collegio privato e, nel 1832, venne chiamato alla cattedra di letteratura all'Universit\u00e0 di Ginevra.\nNel 1834 diviene membro conservatore nel cantone di Ginevra carica che mantenne fino al 1841. Nel 1842 divenne polemista per il \"Courrier de Gen\u00e8ve\" opponendosi alle riforme liberali appoggiate invece da suo padre.\nNel 1843 T\u00f6pffer inizier\u00e0 ad avere dei seri problemi di salute che lo costringeranno, nel 1845, ad abbandonare l'insegnamento e a ritirarsi a vita privata. Morir\u00e0 di epatite l'8 giugno del 1846.\nOpere.\nIl nome di T\u00f6pffer \u00e8 oggi legato ad una serie di brevi storie illustrate che egli scrisse e disegn\u00f2 a partire dal 1827 per il diletto dei suoi allievi (storie non prive di intenti pedagogici) e che non era sua intenzione pubblicare. Fu solo a seguito delle pressioni di allievi ed amici, e in particolar modo di Goethe, che T\u00f6pffer, nel 1833, si decise a dare alle stampe una di queste storie \"Histoire de monsieur Jabot\". Negli anni successivi altre sette storie verranno pubblicate e, nel 1842, una di queste verr\u00e0 anche tradotta e pubblicata negli Stati Uniti, segno dell'interesse che avevano suscitato per la loro originalit\u00e0 espressiva. Al di l\u00e0 del loro valore artistico e letterario, pur pregevole, grazie a queste storie molti critici, in particolar modo in anni recenti, hanno identificato T\u00f6pffer come il primo fumettista (esercit\u00f2 tra l'altro una determinante influenza anche su un altro importante precursore: il tedesco Wilhelm Busch creatore di Max und Moritz).\nDel fumetto T\u00f6pffer \u00e8 stato anche il primo teorico: nella prefazione all'edizione de l\"'Histoire de monsieur Jabot\" scrive: \u00abQuesto piccolo libro \u00e8 di natura mista. \u00c8 composto da una serie di disegni accompagnati da una o due righe di testo. I disegni senza testo avrebbero un significato oscuro. I testi senza disegno non avrebbero alcun significato\u00bb dimostrando cos\u00ec la consapevolezza della natura nuova del suo mezzo espressivo. In seguito egli approfond\u00ec i suoi studi sulle potenzialit\u00e0 espressive delle immagini frammiste al testo nel \"Trattato di fisiognomica\" pubblicato nel 1845 in cui viene analizzata l'importanza della caratterizzazione grafica dei personaggi al fine di esprimerne immediatamente la personalit\u00e0.\nCronologia delle opere.\nT\u00f6pffer pubblic\u00f2 in vita otto storie mentre altre quattro rimasero incomplete."}
{"id": "1813097", "revid": "767487", "url": "https://it.wikipedia.org/wiki?curid=1813097", "title": "Steve Barton", "text": "Carriera.\nNato in Arkansas e cresciuto nel Texas, dopo aver frequentato l'Universit\u00e0 ad Austin, apparendo in numerose produzioni teatrali universitarie come attore, cantante e ballerino, decide di lasciare gli studi e di trasferirsi in Europa, diventando ben presto uno dei giovani interpreti di musical pi\u00f9 richiesti nei paesi di lingua tedesca (che egli parla perfettamente) grazie alle sue poliedriche doti di attore, cantante, ballerino (ed, in seguito, anche coreografo e regista), che lo portano ben presto a frequentare le pi\u00f9 importanti compagnie di musical presenti in Svizzera, Austria e Germania, interpretando spettacoli quali \"West Side Story\", \"Die Dreigroschenoper\", \"Oklahoma!\", \"Jesus Christ Superstar\", \"Evita\" e \"Camelot\", rendendolo dei maggiori protagonisti dell'exploit del genere \"musical\" avvenuto nei paesi dell'area tedesca negli anni ottanta.\nNel 1983 interpreta il ruolo di Munkustrap nell'originale produzione viennese di \"Cats\", cui seguono, a Berlino, i ruoli principali in \"Jesus Christ Superstar\", \"La cage aux folles\" e \"Company\".\nNel 1986, ormai celebre nel mondo tedesco ma ancora poco conosciuto dal pubblico anglosassone, debutta nel West End come Raoul nel cast originale di \"The Phantom of the Opera\", ruolo che porter\u00e0 anche a Broadway (per un totale di quasi sei anni), dove interpreter\u00e0, nel 1990, anche il ruolo del Fantasma.\nConclusasi l'esperienza di \"The Phantom\", Barton si divide tra l'America, dove partecipa a diverse produzioni, inclusa una sfortunata versione teatrale di \"Scarpette rosse\", e l'Austria, dove \u00e8 protagonista di \"Die Sch\u00f6ne und das Biest\".\nNel 1997 viene scelto da Roman Pola\u0144ski e Jim Steinman per interpretare il ruolo di Graf Von Krolock nel fortunatissimo musical \"Tanz der Vampire\" (tuttora uno degli spettacoli di maggior successo nel mondo germanofono), che gli vale l'IMAGE Award come miglior attore.\nIl 21 luglio 2001, al culmine della carriera, muore a Brema a causa di un attacco cardiaco.\nProfilo.\nPersonalit\u00e0 di spicco nel mondo del teatral-musicale, \u00e8 considerato una delle figure chiave del musical austro-tedesco (malgrado sia americano di nascita), senza tuttavia raggiungere mai lo status di star nel mondo anglosassone (dove \u00e8 noto quasi esclusivamente per la sua interpretazione di \"Raoul\"). Barton ha saputo nondimeno guadagnarsi un vasto e fedele seguito di fans, che lo hanno reso una piccola figura cult, grazie alla galleria di personaggi oscuri e tormentati (in particolare Von Krolock) e all'immagine di artista maledetto (noto per il carattere ombroso, soggetto a crisi depressive e affetto da un probabile disturbo bipolare) e alla precoce morte (che ha dato origine a diverse voci, inclusa l'ipotesi del suicidio, ancora oggi accreditata tra i fan malgrado l'assenza di prove al riguardo).\nVoce forte e brunita, orientata, negli anni giovanili, nella fascia alta del registro baritonale, in grado di svolgere efficacemente ruoli da tenore (p.e. Jesus), caratterizzata su un cantato fortemente teso ed espressivo (con un uso frequente della voce di gola), tratti andati via via crescendo nel corso degli anni, che hanno portato \nuno stile canoro ben riconoscibile, particolarmente aggressivo e intenso (sebbene non convenzionalmente \"bello\").\nSin dai primi anni novanta la sua voce \u00e8 maturata, stabilizzandosi nel registro di basso-baritono (Boris Lermontov, Sweeney Todd), con perdita delle note squillanti della fascia acuta a favore di un timbro pi\u00f9 cupo e profondo, con una notevole ricchezza di armonici e una grande forza drammatica."}
{"id": "1813106", "revid": "294549", "url": "https://it.wikipedia.org/wiki?curid=1813106", "title": "Cavalieri di San Marco", "text": "LOrdine di San Marco della Serenissima Repubblica di Venezia fu un ordine cavalleresco fondato nell'ambito della Repubblica di Venezia, inizialmente per premiare meriti militari.\nStoria.\nIl Cavalierato di San Marco fu l'unico ordine cavalleresco della Repubblica. La data di istituzione dell'ordine \u00e8 ignota, riportata in fonti secondarie fin dal 787 o dal 1180 ed attestata con certezza documentale dal XV secolo. \nL'ordine variava d'importanza e considerazione pubblica a seconda che fosse maggiore o minore l'autorit\u00e0 per decreto della quale veniva concesso, cio\u00e8 che la deliberazione di nomina provenisse dal Maggior Consiglio, dal Senato o dal Doge. La consegna delle insegne dell'Ordine si compiva o nel Pien Collegio o nelle stanze private ducali. I Cavalieri, in ogni modo, venivano sempre armati dal Capo della Repubblica, che toccava loro le spalle con uno spadone pronunciando le parole \"Esto miles fidelis\" (\"sarai un fedele cavaliere\").\nIl cavalierato non era ereditario con le sole eccezioni del conte Giacomo Zanotto per il ruolo svolto nella Battaglia di Lepanto, nominato Cavaliere di San Marco dal doge Alvise I Mocenigo con diploma il 16 dicembre 1571 \"con beneficio trasmissibile a tutti i suoi discendenti legittimi in perpetuo\" e di Benedetto Quirini nel 1597, insignito dell'Ordine per le sue grandi benemerenze durante la carestia e la peste che infestarono il Regno di Candia nel 1590 e 1592. Inoltre nel 1769 il Serenissimo doge Alvise IV Mocenigo confer\u00ec, in perpetuo, il titolo di Cavaliere di San Marco anche ai reverendissimi Canonici del Venerabile Capitolo della Cattedrale di Treviso.\nL'Ordine si \u00e8 estinto il 12 maggio 1797, quando il Doge e i magistrati deposero le insegne del comando ed il Maggior Consiglio abdic\u00f2 e dichiar\u00f2 decaduta la Repubblica di Venezia.\nL'insegna.\nL'insegna dell'ordine, quando concesso dal Doge come \"pubblico e onorifico contrassegno per le azioni di segnalato valore\" e riservato ai \"bassi uffiziali e soldati\", era una croce biforcata smaltata in bianco e azzurro recante al centro il leone di San Marco in maest\u00e0, sospesa al collo da una catenina d'oro, ed era concessa o nella classe d'oro (che dava diritto ad un soprassoldo di una mesata all'anno) o in quella d'argento (con un soprassoldo di mezza mesata). \nQuando era invece concessa dal Maggior Consiglio o dal Senato, oltre alla croce veniva utilizzata anche una medaglia d'oro raffigurante al recto il leone alato di San Marco e al verso un'iscrizione ricordo, appesa a una collana d'oro di fattura pi\u00f9 elaborata e spesso di grande valore.\nI pochi patrizi insigniti dell'Ordine (circa una ventina) non potevano indossarne le insegne quando vestivano la tradizionale toga ed utilizzavano invece una bordatura dorata sulla stola della toga ordinaria, oppure, con la toga di cerimonia, una stola di broccato d'oro fiorato, passante dalla spalla sinistra al fianco destro, che per l'appunto li faceva definire \"Cavalieri dell'Ordine della Stola d'Oro\". Tuttavia l'uso della stola d'oro da parte dei patrizi non indicava necessariamente il conferimento dell'Ordine di San Marco, perch\u00e9 veniva utilizzata anche come insegna dei cavalierati conferiti da principi e sovrani stranieri agli ambasciatori della Serenissima e riconosciuti dal Veneto Governo al loro ritorno in patria."}
{"id": "1813115", "revid": "729019", "url": "https://it.wikipedia.org/wiki?curid=1813115", "title": "Sindrome di Kienb\u00f6ck", "text": "La sindrome di Kienb\u00f6ck \u00e8 una rara osteocondrosi caratterizzata da necrosi dell'osso semilunare, la causa non \u00e8 ancora stata scoperta.\nStoria.\nIl nome della malattia \u00e8 dovuto al suo scopritore, l'austriaco Robert Kienb\u00f6ck (11 gennaio 1871 - 8 settembre 1953).\nEpidemiologia.\nColpisce prevalentemente i maschi in et\u00e0 adulta, la sua insorgenza aumenta nella seconda decade fino alla quarta dove inizia una diminuzione degli eventi registrati. La mano interessata \u00e8 quella dominante, un lavoro abitudinario con una maggiore presenza di manualit\u00e0 pesante costituisce un fattore di rischio. Raramente si manifesta in maniera bilaterale.\nEsami.\nLa radiografia pu\u00f2 essere utile solo nello stato avanzato, mentre una diagnosi pi\u00f9 veloce pu\u00f2 essere effettuata tramite risonanza magnetica e tomografia computerizzata\nTrattamento.\nDato che il problema principale \u00e8 dato l'elevata pressione sul semilunare, occorre operare chirurgicamente sul radio o sull'ulna. Altri interventi possibili sono la rivascolarizzazione del semilunare, resezione e artrodesi (intercarpale o nei casi peggiori totale del polso)."}
{"id": "1813118", "revid": "152416", "url": "https://it.wikipedia.org/wiki?curid=1813118", "title": "Nazionale di calcio palestinese", "text": ""}
{"id": "1813126", "revid": "599013", "url": "https://it.wikipedia.org/wiki?curid=1813126", "title": "Olivier Bernard", "text": "Carriera.\nA 21 anni passa dalla compagine francese dell'Olympique Lione a quella inglese del Newcastle United, giocando coi \"Magpies\" fra il 2000 e il 2005. \nA poche giornate dall'inizio della stagione calcistica 2004-2005, in concomitanza con l'esonero di Bobby Robson e l'arrivo in panchina di Graeme Souness, Bernard perde il posto da titolare a favore dell'altro terzino sinistro Robbie Elliott. Lascia Newcastle nel mercato di riparazione di gennaio di quella stessa stagione, accasandosi per sei mesi al Southampton F.C..\nNella stagione 2005-2006 si ritrova a vestire la casacca dei , scendendo in campo 9 volte.\nTornato al Newcastle, decidendo di lasciare il Newcastle al termine della stagione, senza mai essere sceso in campo.\nIn una successiva intervista ha accusato Graeme Souness di aver dato inizio al declino del Newcastle."}
{"id": "1813130", "revid": "125908293", "url": "https://it.wikipedia.org/wiki?curid=1813130", "title": "Lidl", "text": "Lidl \u00e8 una catena europea di supermercati di origine tedesca, facente parte dello Schwarz Gruppe. Opera con la formula distributiva del \"discount\"; attualmente vi sono circa 10 800 supermercati della societ\u00e0 nel mondo.\nStoria.\nVenne fondata nel 1932 da Josef Schwarz, originariamente come \"Lidl &amp; Schwarz Lebensmittel-Sortimentsgro\u00dfhandlung\", operante nel settore degli alimentari.\nNel 1977, Dieter Schwarz, figlio di Josef inizi\u00f2 a concentrarsi dapprima nel settore dei \"discount\"; il primo punto vendita venne aperto nel 1973 sul modello di Aldi, ed in seguito , e successivamente nei supermercati in generale; al 1977 la catena comprendeva 33 negozi. Nella prima met\u00e0 degli anni 1990 inizi\u00f2 l'espansione nel resto dell'Europa occidentale, aprendo il primo punto vendita nel Regno Unito nel 1994.\nDescrizione.\nLa forma giuridica.\nIn Germania la struttura giuridica pi\u00f9 utilizzata \u00e8 quella della \"Fondazione\"; in Italia la societ\u00e0 \u00e8 una Srl; in Svizzera \u00e8 una SA (Societ\u00e0 Anonima), con un capitale nominale di 110 000 000,00 franchi svizzeri.\nI prodotti commercializzati.\nLidl \u00e8 specializzato in alimentazione, bevande, articoli per l'igiene e altri prodotti per la casa. Inoltre fa offerte di durata limitata, tipicamente di tre giorni, in altri prodotti pi\u00f9 cari come elettrodomestici, computer o attrezzi. Lidl \u00e8 solita vendere prodotti a marchio proprio, spesso esiste una sola marca per tipo di prodotto. Questo permette a Lidl di mantenere il prezzo pi\u00f9 basso possibile, obiettivo principale della catena. Le analisi indipendenti delle organizzazioni dei consumatori hanno riscontrato che i prodotti Lidl solitamente non sono peggiori di quelli di altre marche commerciali, nonostante il prezzo decisamente pi\u00f9 basso.\nNel 2017 ad Amburgo presso alcuni punti vendita della societ\u00e0 sono stati esibiti alcuni capi della collezione \"Esmara\", creata dalla modella Heidi Klum, che \u00e8 anche la stilista di alcune collezioni messe in vendita dalla catena nell'autunno/inverno alla fine del medesimo anno.\nIl sistema di smistamento alle casse.\nUna volta che i prodotti sono stati passati dai cassieri sul lettore del codice a barre, la strategia commerciale di Lidl prevede che il cliente rimetta i propri articoli nel carrello, li paghi e li imbusti in un banco a parte. Per questo motivo le casse del supermercato non sono provviste del classico spazio destinato all'imbustamento, questo allo scopo di velocizzare i pagamenti alle casse e ridurre i tempi di attesa per il cliente, anche se ci\u00f2 procura disorientamento a coloro che non sono abituati a questa modalit\u00e0, usata nei Paesi nordici.\nI servizi.\nLidl opera secondo uno schema di integrazione fra l'offerta di beni di consumo e servizi alla clientela. In particolare, Lidl ha avviato sia una collaborazione con un'agenzia viaggi (agosto 2006) sia l'offerta di una carta di credito interna (agosto 2007), che a settembre 2009 si \u00e8 deciso di sospendere. Le ultime carte emesse sono andate a scadenza a fine 2011.\nI sistemi informatici.\nLidl ha sviluppato nel corso degli anni sistemi informatici innovativi per il mercato italiano.\n, limitando cos\u00ec il taccheggio di questi prodotti.\nSempre a livello di cassa, ha introdotto scanner bi-ottici che consentono di scansionare il prodotto con un angolo di 360\u00b0, inoltre la maggior parte dei prodotti sono dotati di codice a barre di dimensioni superiori al normale per aumentare le probabilit\u00e0 di lettura corretta da parte dello scanner al primo passaggio.\nLa pubblicit\u00e0.\nNel 2019 la societ\u00e0 ha pubblicato un album su Spotify, intitolato \"Allt annat \u00e4r olidligt\", contenente i tipici suoni di un supermercato.\nDiffusione ed espansione.\nSecondo dati forniti nel 2004, Lidl sarebbe per grandezza la seconda catena di supermercati in Germania e inoltre \u00e8 diffusa in 26 stati nel mondo, prevalentemente nell'Unione europea. Inoltre il bilancio del gruppo ammonterebbe a 36 miliardi di euro, incrementandosi del 44% ogni tre anni. Il grande successo della catena \u00e8 da attribuirsi ai prezzi decisamente competitivi dei suoi prodotti, a un'offerta merceologica di grande qualit\u00e0 e al carico di lavoro ripartito fra poche unit\u00e0 di personale.\nAgli inizi del 2000 Lidl stava cercando di espandersi nelle tre repubbliche baltiche (Estonia, Lettonia, Lituania) e in Nord America. Poi le diverse situazioni dei mercati e la volont\u00e0 di concentrarsi sui principali mercati strategici dell'azienda (Germania, Francia, Regno Unito, Italia, Spagna e Malta in modo particolare) hanno di fatto determinato un rallentamento di questi progetti di espansione. Il 2017 segna l'ingresso nel mercato della Lituania e oltreoceano negli Stati Uniti.\nCritiche e osservazioni.\nGermania e Danimarca.\nIn Germania Lidl ha ricevuto aspre critiche sul trattamento dei dipendenti: l'azienda ne ostacolerebbe l'iscrizione ai sindacati e imporrebbe ritmi lavorativi pesanti e salari bassi. Tuttavia la rivista \"Foodwatch\" ha raffrontato le sfoglie di patate Lidl e di altri concorrenti rispetto alla marca Pringles. L'analisi di Foodwatch \u00e8 stata riportata dalla rivista Weltonline in data 6 agosto 2007. Il prodotto Lidl \u00e8 risultato come migliore del test.\nIl 10 dicembre 2004 l'importante sindacato tedesco Ver.di ha pubblicato il libro \u201cSchwarzbuch Lidl\u201d (\"il libro nero di Lidl\"), nel quale erano descritte con dovizia di particolari alcune politiche di sfruttamento e di controllo dei lavoratori applicate nell'azienda.\nLidl ha risposto alle accuse definendole una \u201ccampagna diffamatoria\u201d e ha giustificato alcuni casi isolati di cattivo clima lavorativo come il risultato di un forte ritmo di espansione, che non avrebbe consentito alla direzione centrale di sorvegliare ogni direttore dei suoi supermercati. In ogni caso il centro di controllo della compagnia ha licenziato 20 direttori. Inoltre, in risposta allo Schwarzbuch, l'azienda ha pianificato una campagna pubblicitaria sui giornali tedeschi, evidenziando di aver creato 50 000 posti di lavoro, 20 000 dei quali solo in Germania.\nLa rivista Stern accus\u00f2 la Lidl di avere sistematicamente spiato i propri dipendenti. Tra le 10 e le 15 microcamere sarebbero state installate in ogni filiale e al direttore della stessa il loro utilizzo sarebbe stato giustificato quale sistema contro potenziali taccheggiatori. In realt\u00e0 sarebbero state raccolte anche informazioni sui dipendenti e sulla loro condotta al posto di lavoro. \u00abQuesti protocolli di sorveglianza sono vergognosi e illegali\u00bb, \u00e8 stata la denuncia di un'organizzazione sindacale tedesca. A livello politico si pretende di aprire un'inchiesta per accertare eventuali violazioni dei dati e della sfera privata.\nI vertici dell'azienda hanno fortemente preso le distanze da quanto accaduto (prevalentemente in Bassa Sassonia) inviando a tutti i dipendenti una lettera di scuse. In una recente trasmissione televisiva tedesca \u00e8 stato anche messo in evidenza che quanto ha fatto Lidl in Germania \u00e8 una prassi utilizzata da molte aziende del retail. Infatti oggi in Germania si parla di una modifica legislativa su questo tema.\nIn Danimarca, per contro, le relazioni sindacali con la Lidl sono molto buone. Nel gennaio 2006 Lidl ha sottoscritto un accordo integrativo con il principale sindacato della Danimarca 3F che prevede una maggiore retribuzione oraria per i dipendenti (14,48 \u20ac anzich\u00e9 13,79 \u20ac). L'importo rappresenta un incremento del 5% rispetto al salario contrattuale definito in Danimarca per dipendenti di analoghe strutture.\nTale accordo non rappresenta una novit\u00e0 per la Lidl in Danimarca. Gi\u00e0 nel 2004 era stato raggiunto un accordo per i dipendenti dei punti vendita che prevede sia miglioramenti salariali sia una copertura pensionistica integrativa.\nItalia e Spagna.\nAnche in Italia sono sorte molte polemiche riguardanti il tema delle condizioni del lavoro nella catena Lidl, al punto che nel 2003 il giudice del lavoro del tribunale di Savona ha emesso una sentenza di condanna contro Lidl per attivit\u00e0 antisindacale. Inoltre secondo la rivista Altroconsumo ha spesso posizionato i prodotti Lidl nella parte alta delle proprie classifiche (per esempio: crema solare, prosciutto a fette, sacchetti, detersivi per lavastoviglie, burro e altri). Lidl \u00e8 accusata di usare strategie aggressive nei confronti dei fornitori, al fine di mantenere bassi i prezzi al consumatore.\nLa catena non consentirebbe l'apertura di rappresentanze sindacali nei propri punti vendita italiani, usando lo stratagemma di non assumere pi\u00f9 di 10 unit\u00e0 per punto vendita; inoltre avrebbe comportamenti vessatori verso le maestranze. Lidl \u00e8 stata condannata dal tribunale di Trento per aver multato dipendenti che scioperavano.\nIn Spagna molti agricoltori hanno chiesto di boicottare la catena dato che, abusando della sua posizione dominante, ha fortemente depresso i prezzi di frutta e verdura."}
{"id": "1813132", "revid": "1310927", "url": "https://it.wikipedia.org/wiki?curid=1813132", "title": "Mehmet Aur\u00e9lio", "text": "Carriera.\nClub.\nMehmet Aur\u00e9lio ha iniziato a giocare nel 1993 nelle giovanili del Bangu. Nel 1995 \u00e8 passato al Flamengo e nel 2001 all'Olaria prima di trasferirsi in Turchia.\nIn Turchia ha firmato per il Trabzonspor, con cui ha vinto una Coppa di Turchia.\nNel 2003 \u00e8 stato acquistato dal Fenerbah\u00e7e, club con cui ha conquistato 3 campionati turchi e una Supercoppa di Turchia.\nDopo 5 anni nel 2008 lascia il club per trasferirsi al Betis.\nNazionale.\nDopo aver acquisito la cittadinanza turca, ha esordito nella nazionale turca il 16 agosto 2006 in amichevole contro il Lussemburgo (1-0), diventando il primo calciatore naturalizzato a disputare una partita per la Turchia. Ha realizzato il primo gol in nazionale il 12 settembre 2007 in Turchia-Ungheria (3-0), segnando al 72\u00ba minuto la rete del momentaneo 2-0.\nCon la nazionale turca ha partecipato all'Europeo 2008, dove la Turchia \u00e8 stata eliminata in semifinale dalla Germania, disputando 4 delle 5 le partite della sua nazionale."}
{"id": "1813140", "revid": "50869", "url": "https://it.wikipedia.org/wiki?curid=1813140", "title": "L'ispettore Giusti", "text": "L'ispettore Giusti \u00e8 una serie televisiva italiana in 6 episodi di 90'.\nFu prodotta nel 1999 sotto la direzione del regista Sergio Martino. La fiction combina la sitcom con il mistero del poliziesco. \u00c8 andata in onda su Canale 5 in prima serata per sei settimane a partire dal 6 maggio 1999.\nTrama.\nL'ispettore Giusto Giusti si divide tra gli slanci amorosi e spesso sospesi con la giornalista Claudia Sartor e quelli lavorativi con la giovane e bella agente Caterina Foglia, forse troppo coinvolgenti."}
{"id": "1813141", "revid": "327794", "url": "https://it.wikipedia.org/wiki?curid=1813141", "title": "Teoria dell'agire comunicativo", "text": "Teoria dell'agire comunicativo (\"Theorie des kommunikativen Handelns\") \u00e8 un saggio di J\u00fcrgen Habermas pubblicato nel 1981 in due volumi.\n\u00c8 un'opera riconosciuta come unica in letteratura filosofica per la peculiarit\u00e0 dell'analisi delle diverse tipologie di agire sociale, in cui la comunicazione \u00e8 studiata come modello di azione sociale.\nSinossi.\nHabermas opera una classificazione dell'agire sociale, individuando quattro differenti modelli: teleologico, drammaturgico, regolato da norme e comunicativo.\nL'opinione pubblica \u00e8 considerata un elemento fondamentale per la legittimazione di ogni Stato democratico. Habermas non solo riconosce che la partecipazione \u00e8 necessaria per il consenso democratico e la legittimazione delle istituzioni politiche, ma soprattutto che essa dipende principalmente dalla struttura comunicativa che si stabilisce: contrappone, perci\u00f2, a una \"razionalit\u00e0 tecnologica\" (una forma di razionalit\u00e0 latente strumentalizzata dal potere politico), una \"razionalit\u00e0 discorsiva\", cui corrisponde un'organizzazione sociale, che fondandosi sul sistema comunicativo favorisce la formazione di una volont\u00e0 collettiva alla partecipazione democratica.\nIl ricorso alla razionalit\u00e0 ribadisce innanzitutto che ogni problema ha per centro la ragione, dal momento che le soluzioni vengono date e valutate esclusivamente in termini razionali. Parlare di razionalit\u00e0 significa prendere in considerazione la struttura che sostanzia l'agire, ed \u00e8 solo grazie all'esatta conoscenza di questa che \u00e8 possibile stabilire i criteri di valutazione e i livelli di valutabilit\u00e0 delle azioni."}
{"id": "1813148", "revid": "486946", "url": "https://it.wikipedia.org/wiki?curid=1813148", "title": "Gonfalone di San Marco", "text": ""}
{"id": "1813150", "revid": "1305772", "url": "https://it.wikipedia.org/wiki?curid=1813150", "title": "Ferrovia Savona-Acqui Terme", "text": "Con il termine ferrovia Savona-Acqui Terme s'intende una direttrice ferroviaria Trenitalia che utilizza le seguenti tratte:"}
{"id": "1813151", "revid": "84184", "url": "https://it.wikipedia.org/wiki?curid=1813151", "title": "Patruno", "text": ""}
{"id": "1813157", "revid": "599013", "url": "https://it.wikipedia.org/wiki?curid=1813157", "title": "Sjaak Polak", "text": ""}
{"id": "1813161", "revid": "295403", "url": "https://it.wikipedia.org/wiki?curid=1813161", "title": "Polisportiva Ludos Palermo", "text": ""}
{"id": "1813162", "revid": "2034231", "url": "https://it.wikipedia.org/wiki?curid=1813162", "title": "Amir Aczel", "text": "Biografia.\nFiglio di un capitano di navi passeggeri, segu\u00ec il padre in diversi viaggi nel Mediterraneo, imparando da lui le tecniche di navigazione. Questo gli ispir\u00f2 il libro \"L'enigma della bussola. L'invenzione che ha cambiato il mondo\".\nAll'et\u00e0 di 21 anni si trasfer\u00ec negli Stati Uniti, laureandosi in matematica nel 1975 all'Universit\u00e0 di Berkeley. Nel 1982 ottenne un dottorato di ricerca in statistica all'Universit\u00e0 dell'Oregon.\nInsegn\u00f2 poi matematica in varie universit\u00e0 della California, Alaska, Grecia e Italia. Divenne infine professore di storia della scienza e storia della matematica alla Bentley University del Massachusetts.\nHa scritto numerose opere di divulgazione scientifica. Il suo libro \"Fermat's Last Theorem\" \u00e8 stato un bestseller negli Stati Uniti, ottenendo una \"nomination\" per il \"Los Angeles Times Book Prize\".\nHa condotto programmi di divulgazione scientifica per vari canali televisivi, tra cui la CNN, The History Channel e \"Nightline\".\nOpere.\nTradotte in italiano:\nAltre:"}
{"id": "1813164", "revid": "61051", "url": "https://it.wikipedia.org/wiki?curid=1813164", "title": "Associazione Sportiva Dilettantistica Palermo", "text": "LAssociazione Sportiva Dilettantistica Palermo \u00e8 una societ\u00e0 calcistica femminile con sede nella citt\u00e0 di Palermo, affiliata alla FIGC. La squadra, che vanta due partecipazioni alla Serie A, milita in Serie B, secondo livello del campionato italiano.\nStoria.\nLa societ\u00e0 venne fondata il 21 dicembre 1987 come Polisportiva Ludos, occupandosi inizialmente di arti marziali, e affiliandosi alla FIGC nel 1988. Venne iscritta al campionato di calcio femminile di Serie C regionale per la stagione 1988-1989. Al termine della stagione 1995-1996 vinse il campionato di Serie C regionale e venne promossa in Serie B, secondo livello nazionale. Per le quattro stagioni successive concluse nelle prime posizioni del raggruppamento meridionale della Serie B. Nella stagione 2000-2001 termin\u00f2 al primo posto, venendo cos\u00ec ammessa agli spareggi per la promozione in Serie A: dopo aver superato prima il Mantova e poi il Libertas Aquile Cammaratese, affront\u00f2 in finale il Grifo Perugia, vincendo per 4-0 e conquistando la promozione nella massima serie del campionato italiano.\nPartecip\u00f2 al campionato di Serie A per due stagioni consecutive: nel 2001-2002 concluse a met\u00e0 classifica all'ottavo posto, mentre nel 2002-2003 concluse al quattordicesimo e ultimo posto, venendo cos\u00ec retrocesso in Serie A2.\nSeguirono sei campionati consecutivi disputati in Serie A2. All'avvio della stagione 2006-2007 cambi\u00f2 denominazione in Associazione Sportiva Dilettantistica Ludos. Al termine della stessa stagione venne retrocessa in Serie B, ma poi venne successivamente riammessa in Serie A2 a completamento organici. Dopo aver evitato la retrocessione nella stagione 2007-2008, vincendo lo spareggio contro il Villaputzu, concluse all'ultimo posto la stagione 2008-2009 e venne retrocessa in Serie B. A causa di difficolt\u00e0 economiche, la societ\u00e0 decise di rinunciare alla disputa dei campionati nazionali e di iscriversi nel campionato di Serie C regionale. Tre anni dopo la squadra vinse il campionato regionale e venne promossa in Serie A2, che nel 2013 venne rinominata Serie B.\nNell'estate 2015 la societ\u00e0, dopo aver ricevuto parere negativo da parte del Co.Vi.So.D. per l'iscrizione al campionato di Serie B, rinunci\u00f2 al ricorso e si iscrisse al campionato di Serie C regionale. Conquist\u00f2 la prima posizione del campionato di Serie C siciliano, tuttavia, pur avendo diritto all'iscrizione alla Serie B per la stagione successiva, vi rinunci\u00f2 per giocare nuovamente in Serie C. Termin\u00f2 la stagione 2016-2017 al secondo posto, mentre vinse il campionato di Serie C nella stagione 2017-2018 con quattro giornate di anticipo, conquistando la promozione nella nuova Serie C.\n Con la vittoria del girone D del campionato di Serie C 2020-2021, la squadra ha ottenuto la promozione in Serie B.\nColori e simboli.\nColori.\nIl completo da gioco del Palermo femminile \u00e8 identico a quello indossato dalla squadra maschile ed \u00e8 composto dalla tradizionale maglia rosa, abbinata a pantaloncini e calzettoni di colore bianco.\nSimboli ufficiali.\nStemma.\nLo stemma adottato dal Palermo femminile \u00e8 lo stesso utilizzato dal Palermo Football Club a partire dal 2019 in cui compare la testa di un'aquila sovrapposta alla lettera P, iniziale del nome della citt\u00e0 di Palermo, completata da un'ala stilizzata di colore rosa-nero. Lo stemma viene completato dalla parola Palermo di colore dorato.\nInno.\nL'inno ufficiale della squadra si intitola \"Rosanero Amore Vero\"; \u00e8 stato composto da scritta da Salvatore Ficarra e Lello Analfino, egli stesso cantante del pezzo.\nStrutture.\nStadio.\nA partire dalla stagione 2019-2020, il Palermo femminile disputa le sue partite interne al Centro Sportivo \"Pasqualino Stadium\" di Carini con una capienza di circa spettatori."}
{"id": "1813166", "revid": "848247", "url": "https://it.wikipedia.org/wiki?curid=1813166", "title": "Galleria San Federico", "text": "La Galleria San Federico \u00e8 un edificio commerciale del centro storico di Torino. \nRealizzato negli anni Trenta, ospita al suo interno numerosi locali commerciali, uffici e uno storico cinema. \nStoria.\nNel 1931, su proposta del podest\u00e0 Thaon di Revel, avanz\u00f2 l'ipotesi della ristrutturazione della precedente \"Galleria Natta\" (poi \"Geisser\") presente nell\"Isolato San Federico\", creando una nuova area commerciale coperta che andasse ad aggiungersi alle gi\u00e0 esistenti \"Galleria Subalpina\" e \"Galleria Umberto I\". Il progetto fu dunque inserito nel contesto dell'imponente ristrutturazione di \"via Roma\" e degli isolati circostanti avvenuta tra il 1931 e il 1937; nel 1932 venne avviato il cantiere su progetto dell'architetto Federico Canova e dell'ingegnere Vittorio Bonad\u00e8 Bottino, che si occup\u00f2 anche della contestuale realizzazione del vicino \"Hotel Principi di Piemonte\". Il progetto si contraddistinse subito per i suoi connotati di modernit\u00e0 e prestigio rispetto alla precedente struttura, prevedendo ampi spazi per negozi, la realizzazione di magazzini e autorimesse sotterranee e, inoltre, numerosi locali per uffici e un nuovo cinematografo, in sostituzione del vecchio \"Cinema Meridiana\". \nI lavori si caratterizzarono per il loro ritmo serrato e terminato nel 1933, ad appena un anno dall'apertura del cantiere. Ad occupare i primi uffici fu la sede storica del quotidiano \"La Stampa\" e, nel 1934, venne inaugurato anche il grande \"Cinema Rex\". In seguito stabil\u00ec qui la sua sede anche la compagnia assicurativa \"SAI\". Da allora la \"Galleria San Federico\" \u00e8 prestigiosa sede di negozi, gioiellerie, studi professionali, ospitando anche la sede sociale della societ\u00e0 calcistica dal 1965 al 1985. Sempre nel corso degli anni duemila, la galleria \u00e8 stata sottoposta a restauri che hanno anche compreso la totale ristrutturazione dello storico \"Cinema Lux\".\nCaratteristiche progettuali.\nLa \"Galleria San Federico\" \u00e8 un tipico esempio di edificio \"cielo-terra\" in stile eclettico, presente nelle maggiori citt\u00e0 italiane ed europee. La sua impostazione, con planimetria a \"T\", consente tre vie d'accesso dalle circostanti \"via Bertola\", \"via Roma\" e \"via Santa Teresa\". Essa si sviluppa per sei piani, di cui quattro fuori terra, pi\u00f9 il relativo ammezzato e il sottotetto. La copertura \u00e8 caratterizzata da una volta ellittica a botte, sormontata da cupole in corrispondenza dei tre accessi e dalla grande cupola centrale che sovrasta lo scalone d'accesso dell'attuale \"Cinema Lux\". Al piano stradale trovano sede numerosi locali commerciali, mentre nel mezzanino e i piani superiori ospitano uffici di rappresentanza e studi professionali. Una rampa d'accesso posta in \"via Bertola\" conduce ai due piani sotterranei adibiti ad autorimessa e area magazzino. \nIl \"Cinema Lux\".\nProgettato dall'architetto Eugenio Corte e dall'ingegner Giovanni Canova, fu inaugurato il 31 marzo del 1934 come \"Cinema Rex\" e, con i suoi 1 573 posti, fu il pi\u00f9 grande e moderno cinematografico di Torino. Rinominato \"Dux\" nel 1942, assunse l'attuale nome \"Lux\" nel 1945, quando venne rilevato dalla \"G.I.A.C.\" Dopo oltre settant'anni di servizio pressoch\u00e9 ininterrotto, nel 2004 \u00e8 stato oggetto di un'attenta, ma radicale ristrutturazione, che ha visto la realizzazione di tre sale cinematografiche e di un'area ristorante.\nCuriosit\u00e0.\nAll'interno della galleria vennero girate alcune scene del celebre thriller Profondo rosso di Dario Argento, nonch\u00e9 la scena finale di Giallo, del medesimo regista."}
