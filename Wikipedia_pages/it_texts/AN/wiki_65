{"id": "1909964", "revid": "1543377", "url": "https://it.wikipedia.org/wiki?curid=1909964", "title": "Bexarotene", "text": "Il bexarotene \u00e8 il nome del principio attivo indicato nel trattamento delle manifestazioni cutanee nei pazienti con linfoma.\nIndicazioni.\n\u00c8 indicato nel trattamento delle manifestazioni cutanee nei pazienti con linfoma cutaneo a cellule T (CTCL) di grado avanzato, refrattari ad almeno un trattamento sistemico precedente.\nOff-Label.\nCarcinoma renale, mammario e micosi fungoide.\nViene utilizzato inoltre come trattamento per alcune forme di carcinoma (carcinoma renale e le metastasi da carcinoma mammario), nelle micosi fungoidi\n e nella terapia della dermatite delle mani e parapsoriasi.\nTerapia dell'Alzheimer (nei topi).\nUna ricerca presso la Case Western Reserve University School of Medicine di Cleveland ha rivelato che il bexarotene ha dimostrato efficacia nel modello murino nella cura dell'Alzheimer, causando nei topi una drammatica riduzione delle placche amiloidi e un miglioramento delle funzioni cognitive. Il farmaco si \u00e8 rivelato efficace nel ridurre le placche ad una velocit\u00e0 mai raggiunta precedentemente. I primi risultati evidenti si sono verificati fin dalle 6 ore successive alla somministrazione del farmaco. Nelle successive 72 ore dalla somministrazione si era rilevata la cancellazione del 50% delle placche, e la ripresa di certi comportamenti sani e operosi da parte dei topi, come riprendere a costruirsi il nido con dei pezzi di carta.\nTerapia dell'Alzheimer (negli umani).\nEssendo il farmaco gi\u00e0 testato per l'uso umano si prevede entro due mesi da febbraio 2012 l'inizio dei test su soggetti umani.\nMeccanismo di azione.\nIl bexarotene \u00e8 un composto sintetico che esplica la propria azione biologica attraverso la formazione di legami selettivi e l'attivazione dei tre recettori dei retinoidi X, che quando sono attivati regolano la differenziazione e la proliferazione cellulare, l'apoptosi e la sensibilizzazione all'insulina, determinando l'inibizione della crescita delle cellule tumorali che hanno origine da cellule ematopoietiche o squamose.\nEffetti collaterali.\nIl betaxarotene \u00e8 gravato da molteplici effetti collaterali. Tra questi frequentemente, in modo particolare, si menifestano: l'ipotiroidismo, la leucopenia, l'ipercolesterolemia e l'iperlipemia ed anche dolori, cefalea, astenia, dermatite esfoliativa, prurito, rash.\nControindicazioni.\nIpersensibilit\u00e0 nota al bexarotene o a uno qualsiasi degli eccipienti. Gravidanza e allattamento. Donne potenzialmente fertili in assenza di efficaci misure contraccettive. Precedenti di pancreatite. Ipercolesterolemia non controllata Ipertrigliceridemia non controllata- Ipervitaminosi A. Patologia tiroidea non controllata. Insufficienza epatica. Infezione sistemica in atto.\nDosaggi.\nPer via orale\nPer via topica\nSintesi chimica.\nM.F. Boehm, R.A. Heyman, L. Zhi, C.K. Hwang, S. White, A. Nadzan, (1998)."}
{"id": "1909966", "revid": "124640967", "url": "https://it.wikipedia.org/wiki?curid=1909966", "title": "Stefano Esposito", "text": "Deputato nella XVI legislatura e senatore nella XVII legislatura, \u00e8 stato assessore alla mobilit\u00e0 e al trasporto pubblico del comune di Roma nella giunta Marino.\nBiografia.\nNel 1990, Esposito \u00e8 segretario della Lega studenti medi (organizzazione legata ai giovani comunisti della FGCI). Nel gennaio del 1990, durante un'assemblea di un migliaio di studenti al Teatro Colosseo, invita i docenti delle scuole a \u00abnon dare il 7 in condotta agli studenti pi\u00f9 attivi nelle contestazioni\u00bb. Alcuni mesi dopo si incatena ai termosifoni del comune di Torino per protestare contro l'aumento degli abbonamenti al trasporto pubblico per gli studenti.\nViene riconosciuto come politico spesso polemico e sopra le righe, avvezzo alla provocazione anche via \"social network\".\nNel 2004 viene eletto consigliere della provincia di Torino nelle file dei Democratici di Sinistra e ricopre l'incarico di capogruppo. Al congresso che decreta lo scioglimento dei DS, per poi confluire nel Partito Democratico, sostiene la mozione di Gavino Angius. \u00c8 tra i fondatori dell'area politica torinese \"Sinistra Per\", a sostegno della candidatura a segretario nazionale di Walter Veltroni, e poi di \"Sinistra in Rete\", a sostegno della candidatura di Pier Luigi Bersani alla segreteria del partito. Nella successiva segreteria di Matteo Renzi ha fatto parte dei cosiddetti \"Giovani Turchi\" di Matteo Orfini e Andrea Orlando prima di aderire alla mozione Renzi-Martina.\nNell'aprile 2008 \u00e8 stato eletto alla Camera dei deputati nella I circoscrizione (Piemonte 1). \u00c8 membro della VIII Commissione (ambiente, territorio e lavori pubblici) della Camera dei deputati dal 21 maggio 2008 al 14 marzo 2013.\nAlle elezioni politiche del 2013 viene eletto al Senato della Repubblica, nelle liste del Partito Democratico nella circoscrizione Piemonte.\nDal 7 maggio 2013 \u00e8 vicepresidente della 8\u00ba Commissione (lavori pubblici, comunicazioni) e membro della Commissione bicamerale antimafia dal 7 ottobre 2013.\nIl 28 luglio 2015, nel terzo rimpasto di giunta dopo il cosiddetto scandalo \"Mafia Capitale\", fu proposto da Matteo Orfini al sindaco di Roma Ignazio Marino come nuovo assessore ai trasporti in sostituzione di Guido Improta che aveva lasciato per motivi personali l'incarico. Ha annunciato che non avrebbe lasciato il seggio in Senato e cos\u00ec come previsto per legge e che non avrebbe percepito lo stipendio come assessore comunale.\nSecondo La Procura di Torino, in quel periodo del 2015, il Senatore Esposito decise di aiutare un amico che era in forte difficolt\u00e0 perch\u00e9 la prefettura di Milano aveva emesso nei suoi confronti una interdittiva antimafia durante l\u2019Expo. Secondo la Procura di Torino, Stefano Esposito, all\u2019epoca dei fatti senatore del Pd e membro della Commissione parlamentare d\u2019inchiesta sulle mafie, si attiv\u00f2 \u2013 scrive il pm nell\u2019atto di chiusura indagini \u2013 \u201ccon pi\u00f9 azioni esecutive di un disegno criminoso\u201d, compiendo \u201catti contrari ai doveri d\u2019ufficio\u201d per aiutare Muttoni, che era anche consigliere delegato della Parcolimpico srl. Per queste vicende Esposito \u00e8 indagato per traffico di influenze illecite in un procedimento con 40 indagati coinvolti a diverso titolo per favorire Setup Live, azienda torinese di eventi, con turbative d\u2019asta, traffico di influenze illecite, corruzione e rivelazione di segreto. Secondo, quanto riportato dalla stampa nazionale Italiana, da membro della Commissione Parlamentare anti-mafia, nel 2015, il Senatore PD avrebbe contattato i vertici dell\u2019Anac, favorendo un incontro a casa sua tra il presidente, Raffaele Cantone, e il legale del suo amico che aveva una interdittiva antimafia. Obiettivo: \u201cAcquisire informazioni volte a individuare strategie e consigli finalizzati a ottenere la revoca del provvedimento della prefettura di Torino\u201d, come recita l\u2019atto firmato dal pm Colace. In cambio, il senatore PD avrebbe ricevuto, sia dal suo amico che da Roberto De Luca (anch\u2019egli indagato, presidente del cda di Live Nation e amministratore delegato di Parcolimpico) denaro e regali, come una cena al ristorante Il Cambio da 539 euro, un Rolex da collezione e un tapis roulant. Sempre a Esposito, il pm Colace contesta di \u201csfruttare relazioni con pubblici ufficiali per intervenire presso il presidente dell\u2019Enac affinch\u00e9 facesse atterrare Madonna col suo aereo privato, a Milano Linate, in orario di chiusura\u201d. E ancora, di \u201cintervenire su Parco olimpico per liberare il sito olimpico della pista da bob di Cesana\u201d, dove sarebbe dovuto sorgere un hotel.\nL'8 ottobre 2015 si dimette da assessore ai trasporti insieme ai colleghi Marco Causi (assessore al bilancio e vicesindaco), Luigina Di Liegro (turismo) e Marco Rossi Doria (scuola, seppur non formalizzate). Continua a svolgere l'incarico di commissario PD del X municipio in quanto sub commissario di Orfini.\nIl 18 dicembre 2017 diviene, in seguito al decesso di Altero Matteoli, presidente dell'8\u00aa Commissione del Senato (lavori pubblici, comunicazioni) di cui era gi\u00e0 vicepresidente.\nAlle elezioni politiche del 2018 \u00e8 sostenuto dalla coalizione di centro-sinistra nel Collegio senatoriale Torino-Collegno (Piemonte 3), senza tuttavia essere eletto. Dopo la sconfitta Esposito, attestatosi secondo al 29% dietro alla leghista Roberta Ferrero, ha annunciato pubblicamente il suo addio alla politica, tornando al suo impiego pre-parlamentare presso la prefettura di Torino.\nSostegno alla TAV.\nSi occupa di infrastrutture, con particolare attenzione al contestato progetto della tratta ferroviaria ad alta velocit\u00e0 tra Torino-Lione, a cui si dichiara favorevole. Definisce alcuni componenti del movimento No TAV \u00abfigli di pap\u00e0\u00bb, \u00abterroristi\u00bb, \u00abviolenti\u00bb, \u00abdelinquenti\u00bb e invita la magistratura a usare \u00abla mano pesante\u00bb. Per questo verr\u00e0 rinviato a giudizio per diffamazione e poi condannato. Nel 2012 esce il suo primo libro, \"TAV S\u00ec\", scritto a quattro mani con Paolo Foietta. Si fa promotore spesso polemico di numerose iniziative a sostegno dell'opera ferroviaria che gli procurano delle minacce anonime nei confronti suoi e dei suoi familiari. A seguito di queste intimidazioni, denuncia il pericolo che la protesta pacifica contro la tratta ferroviaria sia strumentalizzata da gruppi estremisti estranei al movimento No TAV, interessati a imprimere una deriva violenta al movimento di cittadini. Secondo i No TAV Esposito avrebbe sollevato il caso per mettere in cattiva luce il movimento.\nAttivit\u00e0 parlamentare.\nIl suo indice di produttivit\u00e0, calcolato da Openpolis risulta essere di 168,6: un valore che lo classifica come 275\u00b0 su 630 deputati.\nDai dati diffusi dal Senato della Repubblica, risulta che Esposito ha partecipato al 79,5% delle votazioni.\nIl 21 gennaio 2015 viene incaricato dalla segreteria PD di presentare un emendamento all'Italicum, la nuova legge elettorale, in discussione al Senato, denominato \"supercanguro\" che in sostanza riscriveva l'intera legge elettorale e venendo approvato di fatto faceva decadere tutti gli emendamenti delle opposizioni.\nProcedimenti giudiziari.\nIl 26 novembre 2015 viene condannato per aver diffamato dei manifestanti del movimento No TAV e del centro sociale Askatasuna attraverso il suo blog, condanna confermata dalla corte d'appello nel settembre del 2018.\nIl 6 febbraio 2016 viene condannato nuovamente per aver diffamato il figlio del magistrato Livio Pepino, paragonandolo ad un Foreign Fighter.\nIl 9 aprile 2018 viene assolto dall'accusa di aver diffamato una manifestante No TAV, perch\u00e9 la giunta per le autorizzazioni a procedere del Senato stabilisce che le dichiarazioni del parlamentare erano coperte dall'immunit\u00e0 parlamentare.\nIn ottobre 2020 Esposito \u00e8 indagato per traffico di influenze illecite in un procedimento con 40 indagati coinvolti a diverso titolo per favorire Setup Live, azienda torinese di eventi, con turbative d\u2019asta, traffico di influenze illecite, corruzione e rivelazione di segreto. Secondo, quanto riportato dalla stampa nazionale Italiana, da membro della Commissione Parlamentare anti-mafia, nel 2015, il senatore dem avrebbe contattato i vertici dell\u2019Anac, favorendo un incontro a casa sua tra il presidente, Raffaele Cantone, e il legale di un suo amico che aveva una interdittiva antimafia. Obiettivo: \u201cAcquisire informazioni volte a individuare strategie e consigli finalizzati a ottenere la revoca del provvedimento della prefettura di Torino\u201d, come recita l\u2019atto firmato dal pm Colace. In cambio, il senatore dem avrebbe ricevuto, sia dal suo amico che da Roberto De Luca (anch\u2019egli indagato, presidente del cda di Live Nation e amministratore delegato di Parcolimpico) denaro e regali, come una cena al ristorante Il Cambio da 539 euro, un Rolex da collezione e un tapis roulant. Sempre a Esposito, il pm Colace contesta di \u201csfruttare relazioni con pubblici ufficiali per intervenire presso il presidente dell\u2019Enac affinch\u00e9 facesse atterrare Madonna col suo aereo privato, a Milano Linate, in orario di chiusura\u201d. E ancora, di \u201cintervenire su Parco olimpico per liberare il sito olimpico della pista da bob di Cesana\u201d, dove sarebbe dovuto sorgere un hotel.\nVita privata.\nHa tre figli, due maschi (2004 e 2007) e una femmina (2013), avuti con due mogli diverse.\nEsposito \u00e8 inoltre tifoso juventino ed \u00e8 spesso stato coinvolto in polemiche per questa sua fede calcistica, in particolare nel periodo in cui \u00e8 ha avuto incarichi istituzionali a Roma."}
{"id": "1909970", "revid": "119406497", "url": "https://it.wikipedia.org/wiki?curid=1909970", "title": "Dabergotz", "text": "Dabergotz \u00e8 un comune di abitanti del Brandeburgo, in Germania.&lt;br&gt;\nAppartiene al circondario (\"Landkreis\") dell'Ostprignitz-Ruppin (targa OPR) ed \u00e8 parte della comunit\u00e0 amministrativa (\"Amt\") di Temnitz."}
{"id": "1909973", "revid": "767487", "url": "https://it.wikipedia.org/wiki?curid=1909973", "title": "Anthems for the Could've Bin Pills", "text": "Anthems for the Could've Bin Pills \u00e8 un album della rock band canadese KC Accidental edito nel 2000. \u00c8 il loro secondo album e molti lo considerano la seconda parte del loro primo lavoro \"Captured Anthems for an Empty Bathtub\", ritenendo che essi formino insieme un unico progetto artistico composto da 12 tracce (6+6). Questa ipotesi \u00e8 avvalorata dal fatto che la tracklist riportata sull'album annuncia sei tracce fantasma denominate \"unknown\" (\"sconosciuto\" in lingua inglese) prima della settima, che \u00e8 la prima realmente esistente.\nHanno contribuito a questo album anche Jason Collett, Evan Cranley, Emily Haines, Jason McKenzie, Jessica Moss, James Payment, Bill Priddle, James Shaw e Justin Small, partecipi del progetto Broken Social Scene.\nTracce.\nTutti i brani sono stati composti da Kevin Drew e da Charles Spearin."}
{"id": "1909974", "revid": "22475", "url": "https://it.wikipedia.org/wiki?curid=1909974", "title": "Kjeld Abell", "text": "Scenografo a Parigi, a Londra, al Teatro Reale di Copenaghen, fu direttore artistico del \"Tivoli\". Durante l'occupazione tedesca scrisse drammi di pi\u00f9 o mena aperta propaganda politica. Negli ultimi drammi Kjeld Abell cerc\u00f2 una via d'uscita all'angosciosa solitudine dell'individuo, al pessimismo esistenzialistico in un'assai problematica fede nella solidariet\u00e0 umana.\nAntinazista, fu un esponente dell'espressionismo tedesco."}
{"id": "1909978", "revid": "2095790", "url": "https://it.wikipedia.org/wiki?curid=1909978", "title": "Volley Prato", "text": "La Volley Prato \u00e8 stata ed \u00e8 una societ\u00e0 pallavolistica maschile di Prato.\nStoria.\nFondazione e scioglimento.\nSorto nel 1976 all'interno dell\"'Unione Sportiva Roberto Colzi\", il club toscano vinse il campionato Serie B1 con la U.S. Roberto Colzi, Artefice del successo nel campionato Serie B1 della Colzi fu Mario Mattioli, ex giocatore della Ruini Firenze.\nL'anno successivo la squadra partecip\u00f2 con il nome di Cassa di Risparmio Prato Volley per la prima volta al campionato di Serie A2 nella stagione 1988-89.\nDopo il periodo di sponsorizzazione della Cassa di Risparmi e Depositi di Prato, nel 1990 entra come sponsor la catena di supermercati Conad, la squadra riesce a centrare l'obbiettivo salvezza e a rimanere in 1989-90 per la stagione successiva.\nNella stagione successiva entr\u00f2 come sponsor in societ\u00e0 l'importante azienda Centro Matic S.p.A. dell'imprenditore pratese Romano Conti, che aveva sede in citt\u00e0 e che si occupava di alta tecnologia.Ingaggiati tra gli altri due celebri giocatori come Giancarlo Dametto e Pier Paolo Lucchetta, entrambi bronzo con la Nazionale italiana ai Giochi olimpici di Los Angeles 1984 e gli argentini Daniel Castellani e Juan Carlos Cuminetti, il club grazie al secondo posto nel Campionato A2, al termine della stagione 1991-92 ottenne la promozione in Serie A1.\nL'esordio in A1, nel 1992-93, sempre con Mattioli in panchina, fu positivo, con un nono posto che permise l'accesso ai \"play-off\" scudetto, dai quali la squadra bianco-azzurra fu estromessa al primo turno dalla Sidis Backer Falconara. Cresce il seguito alle partite casalinghe del Centromatic Volley Prato, che nonostante fosse arrivato ai massimi livelli nazionali, non disponeva di un palasport sul territorio cittadino di Prato e tutte le partite casalinghe vennero svolte al Palasport di Firenze, perch\u00e9 Prato non disponeva di un palasport che seguisse le necessit\u00e0 della massima serie. Venne quindi messo in moto un progetto e fondi per costruire l'attuale palestra di Maliseti.\nIn quello stesso anno la crisi finanziaria e giudiziaria che colp\u00ec la Centro Matic S.p.A. travolse anche la squadra di pallavolo e gli ambiziosi progetti del \"team\" pratese furono accantonati, e venne meno anche la necessit\u00e0 della citt\u00e0 di Prato.\nSmantellata la rosa, nel 1993-94 la squadra, formata da atleti delle giovanili, prese il nome di Toscana Firenze Volley, chiuse all'ultimo posto in campionato, senza nessun punto e avendo vinto un solo set in ventisei gare disputate. Rimase la peggior prestazione di un club partecipante al campionato di massima serie a quattordici squadre. Al termine del campionato la societ\u00e0 venne smantellata.\nl'U.S. Colzi e il Volley Narnali riprese la sua regolare attivit\u00e0 partendo da campionati inferiori.\nRifondazione.\nNel maggio 2003 grazie alla fusione di due importanti realt\u00e0 giovanili come Pallavolo Narnali e Pallavolo Prato, presenti nel volley da circa 20 anni, rinasce il Volley Prato. \nL'operazione part\u00ec con i migliori auspici, infatti alla prima stagione di partecipazione al campionato di serie B2 (2003/04) si ottenne incredibilmente la promozione al Campionato Nazionale di Serie B1.\nDopo due anni di serie B, motivazioni di ordine economico e tecnico, portarono alla dolorosa scelta di rinunciare alla categoria e ripartire dalla serie C con solo i propri giovani provenienti dalle giovanili. Nel 2006 si aggiudica la Coppa Toscana e il Campionato riconquistando la categoria di serie B2 nazionale.\nLe stagioni che si sono susseguite hanno mostrato una partecipazione ai campionati di serie B2 pi\u00f9 che dignitosa, con momenti agonistici entusiasmanti e di notevole crescita sportiva."}
{"id": "1909979", "revid": "119406559", "url": "https://it.wikipedia.org/wiki?curid=1909979", "title": "M\u00e4rkisch Linden", "text": "M\u00e4rkisch Linden \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Ostprignitz-Ruppin (targa OPR) ed \u00e8 parte della comunit\u00e0 amministrativa (\"Amt\") della Temnitz.\nStoria.\nIl comune venne formato il 30 dicembre 1997 dalla fusione dei comuni di Darritz-Wahlendorf, Gottberg, Kr\u00e4nzlin e Werder. Il nome del nuovo comune significa \"Tigli della Marca\", con riferimento al paesaggio della zona.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "1909980", "revid": "547034", "url": "https://it.wikipedia.org/wiki?curid=1909980", "title": "Kunlunquan", "text": "Kunlunquan (\u6606\u4ed1\u62f3, Pugilato del Kunlun) \u00e8 uno stile di arti marziali cinesi diffuso nella provincia del Guangdong. Siccome \u00e8 praticato dalla minoranza Hakka \u00e8 considerato un Kejiaquan. Viene ufficialmente inserito tra gli stili Nanquan, ma ha origine nel nord della Cina, infatti \u00e8 stato tramandato nel 1880 da Huang Huilong (\u9ec4\u8f89\u9f99) o Huang Feilong (\u9ec4\u98de\u9f99), originario di Jinan nella provincia di Shandong. Huang Shuangqing, un praticante odierno di questo stile, \u00e8 considerato sessantasettesima generazione, a testimonianza di quanto venga considerato antico lo stile.\nSecondo Yun Suifeng ci sono tradizioni orali che affermano che il Kunlunquan praticato a Chaoshan in Guangdong proverrebbe da un emigrante dell'Henan.\nEsiste anche un Kunlunquan diffuso nell'area di Cangxian in Hebei. Esso sarebbe stato trasmesso da Luo Hongde (\u7f57\u6d2a\u5fb7) che fu legato a Feng Yuxiang.\nIl Lignaggio di Luo Hongde.\nSolitamente si ritiene che il Kunlunquan provenga dal Kunlunshan proprio per il suo nome. Il Kunlunquan legato a Luo Hongde invece proverrebbe dal Wutaishan.\nQuesto l'albero genealogico: Monaco buddista Riguan \u65e5\u51a0 \u2192 Monaco Buddista Zhiyuan \u667a\u539f \u2192 Monaco Buddista Tongyi \u540c\u4e49 \u2192 Luo Hongde \u7f57\u6d2a\u5fb7 \u2192 Xiao Yuxi \u8427\u7389\u73ba \u2192 Lu Fengzhu \u5362\u51e4\u67f1, Zhang Weisong \u5f20\u7ef4\u677e, Zhang Ge \u5f20\u9769, Xiao Yingming \u8096\u82f1\u660e, Sun Lianpu \u5b59\u8fde\u666e, ecc."}
{"id": "1909981", "revid": "149727", "url": "https://it.wikipedia.org/wiki?curid=1909981", "title": "Darritz", "text": ""}
{"id": "1909982", "revid": "149727", "url": "https://it.wikipedia.org/wiki?curid=1909982", "title": "Wahlendorf", "text": ""}
{"id": "1909983", "revid": "149727", "url": "https://it.wikipedia.org/wiki?curid=1909983", "title": "Darritz-Wahlendorf", "text": ""}
{"id": "1909984", "revid": "149727", "url": "https://it.wikipedia.org/wiki?curid=1909984", "title": "Gottberg", "text": ""}
{"id": "1909985", "revid": "1839090", "url": "https://it.wikipedia.org/wiki?curid=1909985", "title": "Kr\u00e4nzlin", "text": "Kr\u00e4nzlin \u00e8 una frazione del comune tedesco di M\u00e4rkisch Linden, nel Brandeburgo.\nStoria.\nKr\u00e4nzlin fu citata per la prima volta nel 1291 come \"Krencelin\", e costituiva un piccolo centro rurale.\nIl 30 dicembre 1997 il comune di Kr\u00e4nzlin fu fuso con i comuni di Darritz-Wahlendorf, Gottberg e Werder, formando il nuovo comune di M\u00e4rkisch Linden."}
{"id": "1909989", "revid": "119406599", "url": "https://it.wikipedia.org/wiki?curid=1909989", "title": "Storbeck-Frankendorf", "text": "Storbeck-Frankendorf \u00e8 un comune di abitanti del Brandeburgo, in Germania.\nAppartiene al circondario dell'Ostprignitz-Ruppin ed \u00e8 parte della comunit\u00e0 amministrativa della Temmnitz.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "1909990", "revid": "149727", "url": "https://it.wikipedia.org/wiki?curid=1909990", "title": "Storbeck", "text": ""}
{"id": "1909992", "revid": "110157", "url": "https://it.wikipedia.org/wiki?curid=1909992", "title": "Frankendorf", "text": "Frankendorf \u00e8 un comune di 189 abitanti della Turingia, in Germania.\nAppartiene al circondario (\"Landkreis\") del Weimarer Land (targa AP) ed \u00e8 parte della comunit\u00e0 amministrativa (\"Verwaltungsgemeinschaft\") di Mellingen."}
{"id": "1909993", "revid": "1605525", "url": "https://it.wikipedia.org/wiki?curid=1909993", "title": "Lascelles Abercrombie", "text": "Tra il 1911 e il 1914 partecip\u00f2 al gruppo letterario del poeti di Dymock con Robert Frost e Rupert Brooke. Nel 1935 ottenne la cattedra all'Universit\u00e0 di Oxford.\n\u00c8 fratello di Patrick Abercrombie."}
{"id": "1909995", "revid": "119406626", "url": "https://it.wikipedia.org/wiki?curid=1909995", "title": "Temnitzquell", "text": "Temnitzquell \u00e8 un comune di abitanti del Brandeburgo, in Germania.\nAppartiene al circondario dell'Ostprignitz-Ruppin ed \u00e8 parte della comunit\u00e0 amministrativa della Temnitz.\nStoria.\nIl comune di Temnitzquell venne formato il 1\u00ba gennaio 2001 dall'unione dei 3 comuni di Katerbow, Netzeband e R\u00e4gelin, che ne divennero frazioni.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1909996", "revid": "149727", "url": "https://it.wikipedia.org/wiki?curid=1909996", "title": "Katerbow", "text": ""}
{"id": "1909997", "revid": "149727", "url": "https://it.wikipedia.org/wiki?curid=1909997", "title": "Netzeband", "text": ""}
{"id": "1909998", "revid": "149727", "url": "https://it.wikipedia.org/wiki?curid=1909998", "title": "R\u00e4gelin", "text": ""}
{"id": "1910002", "revid": "119406642", "url": "https://it.wikipedia.org/wiki?curid=1910002", "title": "Temnitztal", "text": "Temnitztal \u00e8 un comune di abitanti del Brandeburgo, in Germania.\nAppartiene al circondario dell'Ostprignitz-Ruppin ed \u00e8 parte della comunit\u00e0 amministrativa della Temnitz.\nStoria.\nIl comune di Temnitztal venne formato il 30 dicembre 1997 dall'unione dei 5 comuni di Kerzlin, K\u00fcdow-L\u00fcchfeld, Rohrlack, Vichel e Wildberg, che ne divennero frazioni. Successivamente venne annesso anche il comune di Garz.\nSuddivisione amministrativa.\nIl territorio comunale comprende 6 centri abitati (\"Ortsteil\"):"}
{"id": "1910008", "revid": "287204", "url": "https://it.wikipedia.org/wiki?curid=1910008", "title": "Becaplermin", "text": "Becaplermin \u00e8 il principio attivo di indicazione specifica contro le ulcere (specialmente quelle diabetiche neuropatiche), il farmaco non \u00e8 commercializzato in Italia. Si trova soto forma di pomata ad uso topico con il nome Regranex (Janssen - Cilag) ed \u00e8 un fattore di crescita ricombinante, il PDGF (Platelet-derived Growth Factor) prodotto in Saccharomyces cerevisae. \nIndicazioni.\nViene utilizzato come terapia contro vari tipi di ulcera come le pi\u00f9 particolari ulcera da decubito e le ulcere diabetiche neuropatiche\nControindicazioni.\nSconsigliato in caso di coesistenza tumorale, da evitare in caso di gravidanza e ipersensibilit\u00e0 nota al farmaco.\nDosaggi.\nSi appoggia al derma dopo ogni lavaggio, quando sono trascorse 12 ore si pu\u00f2 levare la benda.\nEffetti indesiderati.\nData la sua pochezza in fatto di tempistica in commercio \u00e8 stato riscontrato soltanto il rash cutaneo come effetto indesiderato."}
{"id": "1910009", "revid": "149727", "url": "https://it.wikipedia.org/wiki?curid=1910009", "title": "Kerzlin", "text": ""}
{"id": "1910010", "revid": "149727", "url": "https://it.wikipedia.org/wiki?curid=1910010", "title": "K\u00fcdow-L\u00fcchfeld", "text": ""}
{"id": "1910011", "revid": "149727", "url": "https://it.wikipedia.org/wiki?curid=1910011", "title": "K\u00fcdow", "text": ""}
{"id": "1910012", "revid": "149727", "url": "https://it.wikipedia.org/wiki?curid=1910012", "title": "L\u00fcchfeld", "text": ""}
{"id": "1910013", "revid": "1573940", "url": "https://it.wikipedia.org/wiki?curid=1910013", "title": "Zhongjiaquan", "text": "Zhongjiaquan (\u949f\u5bb6\u6559, Pugilato della famiglia Zhong) \u00e8 uno stile di arti marziali cinesi classificabile come Nanquan diffuso nella provincia di Guangdong. Lo stile \u00e8 stato tramandato nell'area di Xingningxian (\u5174\u5b81\u53bf) da Zhong Yougu (\u949f\u4f51\u53e4), che era stato allievo di Wu Zongjun (\u5434\u5b97\u94a7) del Fujian.\nQuesti i Taolu: Ruanquan niansi shou (\u8f6f\u62f3\u5eff\u56db\u624b, 24 mani di pugilato morbido)\uff0cYingquan niansi shou (\u786c\u62f3\u5eff\u56db\u624b, 24 mani di pugilato duro).\nQuesti gli esercizi di combattimento (Sanshou): Shuangshou hui (\u53cc\u624b\u4f1a, incontro di due mani), Bao li duanzhang (\u8c79\u529b\u65ad\u638cpalmo che spezza la forza del leopardo), Shuang long qiang zhu (\u53cc\u9f99\u62a2\u73e0i due draghi si contendono la perla).\nCome Duichai (\u5bf9\u62c6, attaccarsi in coppia, nome utilizzato per i Duilian) ha Liangren Duichai (\u4e24\u4eba\u5bf9\u62c6)."}
{"id": "1910014", "revid": "149727", "url": "https://it.wikipedia.org/wiki?curid=1910014", "title": "Rohrlach", "text": ""}
{"id": "1910017", "revid": "287204", "url": "https://it.wikipedia.org/wiki?curid=1910017", "title": "CUS Firenze Volley", "text": "La CUS Firenze Volley \u00e8 una societ\u00e0 pallavolistica maschile di Firenze.\nStoria della societ\u00e0.\nSorta nel 1968 all'interno del Centro Universitario Sportivo dell'Universit\u00e0 degli Studi di Firenze, il club fu protagonista un'importante ascesa negli anni settanta, che lo port\u00f2 a partecipare per la prima volta al campionato di Serie A nella stagione 1976-77. Per la riforma del campionato di A e la conseguente divisione di questo in due categorie, l'anno successivo fu ammessa alla Serie A2.\nNegli anni successivi milit\u00f2 con regolarit\u00e0 in A2. Al termine della stagione 1982-83, con lo sponsor Grandi Cucine e con in panchina l'ex giocatore della Ruini ed ex allenatore dell'Ariccia Campione d'Italia Mario Mattioli, la squadra fu promossa in Serie A1 e disput\u00f2 i \"play-off\" scudetto, rimanendo nella storia come l'unica squadra di A2 ad aver superato il primo turno, eliminando una formazione di A1 (la Birra Taxis Chieti) e approdando ai quarti di finale, dove fu sconfitta dalla Kappa Torino. L'esperienza dei cussini in A1 dur\u00f2 un anno (1983-84); nel 1985-86 la squadra, dopo due campionati poco entusiasmanti, cedette i diritti alla partecipazione e ripart\u00ec da categorie inferiori.\nAttualmente milita in Serie B, nello stesso girone di un'altra gloriosa esponente dello sport universitario toscano, la CUS Pisa."}
{"id": "1910020", "revid": "115613980", "url": "https://it.wikipedia.org/wiki?curid=1910020", "title": "Abraham a Sancta Clara", "text": "Figlio di un oste, studi\u00f2 presso i gesuiti a Ingolstadt, presso i benedettini a Salisburgo e complet\u00f2 gli studi a Praga e a Ferrara.\nNel 1662 entr\u00f2 nell'ordine degli Agostiniani Scalzi, prendendo il nome con il quale \u00e8 conosciuto, nel convento di Mariabrunn, vicino a Vienna, e nel 1668 fu ordinato sacerdote. In tale ordine sal\u00ec di grado fino a diventare priore provinciale e membro del definitorio della sua provincia.\nGuadagnatosi un'ottima reputazione per la sua eloquenza dal pulpito, nel 1677 fu nominato predicatore di corte imperiale da Leopoldo I.\nCuriosit\u00e0.\nLa predica contro i Turchi, per la sua irruenza, ispir\u00f2 a Friedrich Schiller la figura del cappuccino nel \"Wallenstein\"."}
{"id": "1910021", "revid": "1429175", "url": "https://it.wikipedia.org/wiki?curid=1910021", "title": "CUS Firenze", "text": "Il CUS Firenze \u00e8 il Centro Universitario Sportivo fiorentino, organo periferico del CUSI italiano. I colori sociali del club sono il rosso e il bianco.\nStoria.\nIl primo approccio allo sport per l'Universit\u00e0 di Firenze risale agli inizi del 1936; nel febbraio di quell'anno infatti l'Autorit\u00e0 Militare concesse agli Studenti Universitari, un appezzamento di terreno, in Campo di Marte, dove allestire un impianto sportivo. L'impianto venne messo in piedi grazie all'aiuto di: Goffredo Giannardi, Gabriele Gardenghi, Renzo Boddi, Renzo Wiechman, Luciano Rebora, nacque cos\u00ec il GUF - Gruppo universitario fascista di Firenze.\nDopo l'interruzione per via della guerra, nell'ottobre del 1945, lo studente di chimica Amato Betti, giocatore di calcio nella squadra giovanile della , ed anche giocatore di rugby, fond\u00f2 la sezione sportiva dell\"Associazione Goliardica\", primo organismo rappresentativo della base universitaria, riconosciuto dall'Autorit\u00e0 Accademica. Fin da allora collaborarono con lui Silvano Raveggi, Piccioli, Piero Focardi, Francesco Pisitti e per la parte propagandistica e public relation Gavino Soro; quest'ultimo fino alla sua morte nell'estate del 1986 rappresent\u00f2 lo spirito degli studenti sportivi.\nIl 22 marzo 1946 a Padova ebbe luogo il Primo Congresso Nazionale degli Universitari Sportivi, cui parteciparono come delegati dell\"Associazione Goliardica Fiorentina\", Amato Betti e Carlo Capri.\nL\u00ec fu decisa la creazione di un organismo rappresentativo dello sport universitario italiano (C.U.S.I.) costituito a Roma il 7 dicembre 1952; da ricordare tra i fondatori, due studenti fiorentini: Rodolfo Lena e Silvano Raveggi.. I delegati si impegnarono a fondare, al ritorno in sede, la sezione locale di tale organismo ed ottenere il riconoscimento degli Organismi Rappresentativi Studenteschi e delle Autorit\u00e0 Accademiche. L'obbiettivo a Firenze fu facilmente raggiunto per la solidariet\u00e0 ed il sostegno del Rettore di allora, il compianto Prof. Borghi sempre vicino al C.U.S. nel viverne i problemi. I diritti acquisiti dagli Universitari Sportivi Fiorentini, gi\u00e0 riconosciuti dall'Autorit\u00e0 Militare trovarono valido sostenitore anche nel Sindaco del tempo, Gaetano Pieraccini che si poneva nella stessa corrente di pensiero in favore del C.U.S. gi\u00e0 espressa dai Rettori che si erano succeduti nel tempo, dal Prof. Calamandrei, al Prof. Franco Scaramuzzi, al Prof. Paolo Blasi, fino all'attuale Prof. Augusto Marinelli.\nPer numero di iscritti, attivit\u00e0 svolta e per gli impianti di cui \u00e8 in possesso, il C.U.S. Firenze attualmente \u00e8 tra i pi\u00f9 importanti dopo Roma, Milano, Torino e Napoli.\nSezioni.\nAl suo interno trovano attualmente posto otto discipline gestita ognuna dalla rispettiva sezione:\nIl titolo sportivo della nona sezione, che gestiva il rugby a 15, \u00e8 stato ceduto nel 2007 alla neo-costituita societ\u00e0 sportiva .\nRugby a 15.\nIn serie A durante gli anni cinquanta con apparizioni negli anni settanta e ottanta."}
{"id": "1910028", "revid": "1543377", "url": "https://it.wikipedia.org/wiki?curid=1910028", "title": "Ombre sulla Luna", "text": "Ombre sulla Luna (\"Earthlight\") \u00e8 un romanzo di fantascienza di Arthur C. Clarke pubblicato nel 1955.\nTrama.\nNel corso del XXII secolo l'umanit\u00e0 \u00e8 riuscita a colonizzare Marte e Venere, e alcuni satelliti nel Sistema Solare. Le colonie, politicamente autonome e riunite nella Federazione delle Colonie Interplanetarie, restano per\u00f2 strettamente dipendenti dalla Terra a causa della scarsit\u00e0 di metalli pesanti, di cui il pianeta natale dell'umanit\u00e0 mantiene il monopolio. La pubblicazione di una ricerca scientifica che ipotizza la presenza di ingenti giacimenti metalliferi sulla Luna, sotto il dominio terrestre, rischia di far scoppiare una guerra fra Terra e Federazione per il controllo delle risorse strategiche.\nIl contabile Bertrand Sadler viene arruolato dai servizi segreti terrestri e inviato sotto copertura nel principale osservatorio astronomico della Luna, posto vicino al cratere Plato, per indagare sugli scienziati che lo popolano e individuare l'informatore che potrebbe aver passato le notizie riservate dei giacimenti alle colonie ribelli. \nLa crescente tensione politica e la corsa agli armamenti tecnologici sono accompagnate da un clima di fermento scientifico per la fortunata occasione di studio fornita dall'esplosione di una supernova nella costellazione del Dragone, perfettamente visibile dallo staff dell'osservatorio.\nMalgrado la precedente lunga era di pace, la guerra appare tuttavia inevitabile, l'osservatorio \u00e8 costretto a smantellare gli strumenti e prepararsi a un assedio, e la missione di Sadler non riesce a dare i risultati sperati, riuscendo solo a smascherare i furti di un magazziniere.\nLa battaglia decisiva si terr\u00e0 non distante dall'osservatorio, presso il monte Pico nel nord del mare Imbrium, tra tre navi della Federazione dotate di un'innovativa tecnologia di propulsione, e la base mineraria terrestre del progetto Thor, corazzata di scudi e con una devastante arma con metallo liquido sparato a energia elettromagnetica.\nTestimoni dello scontro, che conduce alla distruzione reciproca, due scienziati dell'osservatorio, inviati poche ore prima ad accompagnare alla base mineraria il geniale scienziato capo progettista degli armamenti terrestri; sar\u00e0 lo stesso Bertrand Sadler a recuperarli e interrogarli sull'accaduto, facendo saltare definitivamente la propria copertura e concludendo la sua missione, perseguitato da l\u00ec in avanti dal non aver trovato la spia.\nLo scontro inconcludente tra Terra e Federazione delle Colonie ha come conseguenza l'indebolimento dei reciproci governi e il comune accordo sullo stabilire nuove relazioni amichevoli, con lo scambio di progressi tecnologici e risorse, e l'emergere negli anni di una Repubblica Lunare Indipendente.\nTrent'anni dopo, in una rinnovata era di pace e benessere, le memorie di un capitano della Federazione che ringraziava un famoso astronomo terrestre, ora in pensione sulla Luna, per aver passato le informazioni ai coloni, permettono a un anziano Sadler di intuire chi fosse la spia. Si reca cos\u00ec nella capitale lunare per incontrare il proprio avversario, il professor Molton, la prima persona a dargli il benvenuto sul treno diretto all'osservatorio.\nIl romanzo si chiude con la spiegazione di Molton sul brillante sistema per inviare informazioni alle colonie tramite il principale telescopio astronomico, e coi due ex nemici riconciliati che brindano alla ritrovata pace dell'umanit\u00e0."}
{"id": "1910032", "revid": "1573940", "url": "https://it.wikipedia.org/wiki?curid=1910032", "title": "Diaojiaquan", "text": "Il Diaojiaquan (\u5201\u5bb6\u62f3, Pugilato della famiglia Diao) o Diaojiajiao (\u5201\u5bb6\u6559, Insegnamento della Famiglia Diao) \u00e8 uno stile di arti marziali cinesi classificabile come Nanquan diffuso nella provincia di Guangdong. Lo stile \u00e8 stato tramandato nell'area di Xingningxian (\u5174\u5b81\u53bf) da Diao LongKang (\u5201\u9f99\u5eb7) e Diao Hulong (\u5201\u706b\u9f99). Lo stile ha circa 200 anni di storia. \nEsso possiede 8 Taolu a mano nuda: Jinziquan (\u91d1\u5b57\u62f3), Pinziquan (\u54c1\u5b57\u62f3), Yuanziquan (\u5706\u5b57\u62f3), Kouziquan (\u53e3\u5b57\u62f3), Gongziquan (\u5de5\u5b57\u62f3), Jingziquan (\u4e95\u5b57\u62f3), Chuanyangquan (\u7a7f\u7f8a\u62f3), Zhaojingquan (\u7167\u955c\u62f3). Cinque armi ed i seguenti esercizi in coppia (Duichai): guandao dui batou (\u5173\u5200\u5bf9\u94af\u5934), dao dui dao (\u5200\u5bf9\u5200), gun dui gun (\u68cd\u5bf9\u68cd), gun dui deng (\u68cd\u5bf9\u51f3), Kongshou dui dao (\u7a7a\u624b\u5bf9\u5200)."}
{"id": "1910034", "revid": "95993", "url": "https://it.wikipedia.org/wiki?curid=1910034", "title": "Nanjiquan", "text": ""}
{"id": "1910035", "revid": "122826991", "url": "https://it.wikipedia.org/wiki?curid=1910035", "title": "Ron Atkinson", "text": ""}
{"id": "1910037", "revid": "287204", "url": "https://it.wikipedia.org/wiki?curid=1910037", "title": "Udaipur (Rajasthan)", "text": "Udaipur \u00e8 una citt\u00e0 dell'India di 389.317 abitanti, \u00e8 conosciuta anche come \"citt\u00e0 dei laghi\", capoluogo del distretto di Udaipur e della divisione di Udaipur, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nOltre alla sua storia, cultura e posizione panoramica, \u00e8 anche conosciuta per i suoi palazzi dell'era Rajput. Il Palazzo del lago, per esempio, copre un'intera isola nel lago Pichola. Molti palazzi sono stati trasformati in alberghi di lusso. Spesso \u00e8 chiamata la \"Venezia d'Oriente\" ed \u00e8 anche soprannominata \"Lake City\".\nClima.\nIl clima di Udaipur \u00e8 tropicale, con il termometro che alterna tra un massimo di 42,3\u00a0\u00b0C e una minima di 28,8\u00a0\u00b0C durante le estati. Gli inverni sono miti con la temperatura massima in aumento a 28,8\u00a0\u00b0C e la minima di 2,5\u00a0\u00b0C.\nSociet\u00e0.\nEvoluzione demografica.\nAl censimento del 2001 la popolazione di Udaipur assommava a 389.317 persone, delle quali 205.319 maschi e 183.998 femmine. I bambini di et\u00e0 inferiore o uguale ai sei anni assommavano a 46.138, dei quali 24.592 maschi e 21.546 femmine. Infine, coloro che erano in grado di saper almeno leggere e scrivere erano 301.671, dei quali 170.056 maschi e 131.615 femmine."}
{"id": "1910046", "revid": "149727", "url": "https://it.wikipedia.org/wiki?curid=1910046", "title": "Beelitz-Heilst\u00e4tten", "text": ""}
{"id": "1910047", "revid": "287204", "url": "https://it.wikipedia.org/wiki?curid=1910047", "title": "Bleomicina", "text": "La bleomicina \u00e8 un antibiotico dei glicopeptidi, di indicazione specifica contro alcune forme tumorali.\nMeccanismo d'azione.\nLa bleomicina \u00e8 un piccolo peptide che legandosi al DNA(grazie al nucleo bistiazolico) ne apre i filamenti e produce radicali liberi (grazie agli N) i quali ossidano lo stesso e provocano aberrazioni cromosomiche.\nLa tossicit\u00e0 \u00e8 selettiva dal fatto che i tessuti sani presentano bleomicina idrolasi che detossifica la molecola con nucleo bistiazolico. La pelle e i polmoni ne sono sprovvisti pertanto risentono della sua tossicit\u00e0.\nIndicazioni.\nViene utilizzato come terapia contro carcinoma testicolare, linfoma di Hodgkin e carcinoma a cellule squamose della testa e del collo. Inoltre viene considerato anche in dermatologia contro le verruche.\nControindicazioni.\nDa evitare in caso di gravidanza, allattamento, ipersensibilit\u00e0 nota al farmaco e presenza del fenomeno di Raynaud, inoltre \u00e8 sconsigliato in caso di anemie e di epatopatie gravi. Usare con cautela in caso di pazienti anziani e con disturbi polmonari o nefrologici.\nDosaggi.\nSi somministra per via endovenosa o intramuscolare per le forme tumorali.\nEffetti indesiderati.\nDolore, bruciore, alopecia, eritema, tumefazione, fibrosi polmonare ed effetti teratogeni."}
{"id": "1910049", "revid": "287204", "url": "https://it.wikipedia.org/wiki?curid=1910049", "title": "Busendorf", "text": ""}
{"id": "1910050", "revid": "106908", "url": "https://it.wikipedia.org/wiki?curid=1910050", "title": "Kanin", "text": ""}
{"id": "1910052", "revid": "73843", "url": "https://it.wikipedia.org/wiki?curid=1910052", "title": "Antincendio boschivo", "text": "Un sistema antincendio boschivo \u00e8 l'insieme di tutte le attivit\u00e0 atte ad estinguere, nel minor tempo e con il minor danno, un incendio boschivo. \nStoria.\nLa struttura del \"Servizio Antincendi Boschivo\" fu promossa dal Corpo Forestale dello Stato e coordinava le attivit\u00e0 di prevenzione e di estinzione interagendo direttamente con i Vigili del fuoco e gli organi della Protezione Civile regionali e nazionali.\nL'organizzazione terrestre \u00e8 composta da 15 centri operativi, localizzati nei capoluoghi di regione, e da 44 Gruppi Meccanizzati di alta specializzazione e pronto impiego dislocati nei punti strategicamente rilevanti per la difesa dei boschi dagli incendi, dotati di idonei mezzi antincendio. Il servizio aereo si avvale del Centro Operativo Aeromobili costituito nel 1979, che ha sede presso l'aeroporto di Roma-Urbe.\nIl decreto legislativo n. 177/2016, che sopprime il corpo forestale, all'art. 12 prevede che entro il 1\u00ba gennaio 2017 il servizio e il personale transitano direttamente al Corpo nazionale dei vigili del fuoco, insieme ai centri operativi antincendio boschivo (COAB), ai nuclei operativi speciali e di protezione civile (NOS), alle linee volo dedicate o impiegate per le specifiche attivit\u00e0 e al centro operativo aereo unificato.\nCentrale operativa.\nNel 1992 \u00e8 stata istituita la Sala Operativa Centrale del Corpo Forestale dello Stato, che ha sede presso la Direzione Generale, in funzione 24 ore su 24 per tutto l'anno. La Sala Operativa si occupa della ricezione e smistamento delle informazioni e segnalazioni. Essa interagisce con il Centro Operativo Aereo Unificato e con gli uffici periferici.\nNel 1994 le capacit\u00e0 della centrale sono state ulteriormente ampliate e perfezionate, in collaborazione con il Ministero dell'interno, al fine di prevenire e reprimere pi\u00f9 tempestivamente i reati contro il patrimonio boschivo.\nStrumento importante della Centrale Operativa \u00e8 stata l'istituzione di un numero verde (167-69100) per la segnalazione e richiesta di intervento. Esso \u00e8 stato istituito il 1\u00ba agosto del 1991. \nSuccessivamente \u00e8 stato istituito il numero nazionale 1515, di pi\u00f9 facile memorizzazione, che d\u00e0 la possibilit\u00e0 di chiamare gratuitamente da tutta Italia 24 ore su 24. Entrato in funzione il 1\u00ba luglio 1997, si avvale di un pi\u00f9 sofisticato ed efficiente sistema di instradamento delle chiamate.\nIl Centro Operativo Aeromobili del Corpo Forestale.\nIl Centro Operativo Aeromobili del Corpo Forestale dello Stato, istituito con D.M. 26/01/1979, aveva sede presso l'aeroporto di Roma-Urbe. Disponeva di 13 elicotteri Breda Nardi NH500, di 9 elicotteri Agusta Bell 412, con 41 piloti e 62 specialisti.\nGli elicotteri impiegati prevalentemente per la prevenzione e la lotta contro gli incendi boschivi, effettuavano: interventi diretti di spegnimento, trasporto di personale ed attrezzature, coordinamento di altri aeromobili e guida delle squadre a terra durante le operazioni di spegnimento\nOrganizzazione nazionale.\nLa \"legge quadro nazionale per la difesa dei boschi dagli incendi\" (numero 353 del 2000) ha affidato alle Regioni la maggior parte delle competenze per la \"lotta attiva agli incendi boschvi\" lasciando per\u00f2 al Dipartimento Protezione Civile importanti compiti come:\nOrganizzazione regionale.\nPiano di previsione, prevenzione e lotta attiva contro gli incendi boschivi.\nL'organizzazione del sistema AIB \u00e8 gestita singolarmente dalle regioni italiane che redigono, approvano e seguono i Piani Antincendio annuali, biennali o triennali secondo la legge 353/2000. Il federalismo nella gestione dell'incendio boschivo \u00e8 dovuto alla vasta differenza climatica, forestale e gestionale delle regioni italiane. Solitamente anche i Parchi Nazionali attuano un proprio Piano Antincendio Boschivo.\nPrevenzione.\nL\u2019attivit\u00e0 di prevenzione consiste nel porre in essere tutte quelle azioni atte a ridurre le cause ed il potenziale innesco di incendio nonch\u00e9 interventi finalizzati alla mitigazione dei danni conseguenti; solitamente per prevenzione si intendono interventi selvicolturali e interventi su viali tagliafuoco e viabilit\u00e0 di accesso al bosco.\nLotta Attiva.\nLa lotta attiva negli incendi boschivi pu\u00f2 essere di tre tipi: vedetta, spegnimento terrestre, spegnimento aereo.\nVedetta.\nNon sempre presenti in tutte le regioni (poich\u00e9 alcuni enti si affidano alle chiamate dei cittadini), sono il primo passo per lo spegnimento di un incendio boschivo; la vedetta avvista l'incendio, indica la zona e nel caso, indica alle squadre di pronto intervento le vie d'accesso migliori.\nSpegnimento terrestre.\nLa squadra di spegnimento terrestre (composta da un minimo di due ad un massimo di nove elementi), \u00e8 dotata di un Capo Squadra che dirige le fasi di spegnimento della propria squadra; la squadra pu\u00f2 essere dotata di attrezzature antincendio senza acqua (quali flabelli, pale) o con acqua (moduli antincendio entro i 1000 litri o autobotti). Ogni componente della squadra antincendio boschivo deve aver seguito con successo il corso AIB. \u00c8 a discrezione delle Regioni l'utilizzo, o meno, del volontariato a vantaggio degli enti regionali. Quando gli incendi si avvicinano ai centri urbani, vengono ridefiniti incendi di interfaccia e sono diretta gestione dei Vigili del Fuoco.\nSpegnimento aereo.\nQuando il rogo non \u00e8 pi\u00f9 contenibile da terra si fa supporto sui mezzi aerei regionali o nazionali; per far concorrere la flotta aerea obbligatoriamente deve essere presente un Direttore Operazioni Spegnimento (del Corpo Forestale dello Stato, ora dei Vigili del Fuoco o aziende regionali o enti) a meno che il pilota si avvalga delle proprie conoscenze per l'intervento. In caso di mezzi regionali il Direttore richiede direttamente alla SOUP che decide, in caso si tratti della flotta aerea nazionale, la SOUP deve fare richiesta al COAU. I mezzi aerei possono volare esclusivamente entro le effemeridi e sotto la direzione del Direttore Operazioni Spegnimento che, in caso di sua presenza, \u00e8 il responsabile di tutta l'operazione di spegnimento dalle squadre da terra sino ai mezzi aerei, dallo spegnimento alla bonifica.\nSOUP - Sala Operativa Unificata Permanente.\n\u00c8 una sala istituita dalle regioni al fine di assicurare il coordinamento delle proprie strutture antincendio con quelle statali. Coordina gli interventi, oltre che delle proprie strutture e dei propri mezzi aerei di supporto all\u2019attivit\u00e0 delle squadre a terra, anche delle risorse del Corpo nazionale dei Vigili del Fuoco in base ad accordi di programma; di personale appartenente ad organizzazioni di volontariato, riconosciute secondo la vigente normativa; di risorse delle Forze armate e delle Forze di polizia dello Stato, in caso di riconosciuta e urgente necessit\u00e0; di mezzi aerei di altre regioni in base ad accordi di programma."}
{"id": "1910053", "revid": "149727", "url": "https://it.wikipedia.org/wiki?curid=1910053", "title": "Klaistow", "text": ""}
{"id": "1910054", "revid": "149727", "url": "https://it.wikipedia.org/wiki?curid=1910054", "title": "Elsholz", "text": ""}
{"id": "1910055", "revid": "287204", "url": "https://it.wikipedia.org/wiki?curid=1910055", "title": "Kota (Rajasthan)", "text": "Kota (o Kotah) \u00e8 una suddivisione dell'India, classificata come \"municipal corporation\", di 695.899 abitanti, capoluogo del distretto di Kota e della divisione di Kota, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 10' 60 N e 75\u00b0 49' 60 E e ha un'altitudine di 270 .\nSociet\u00e0.\nEvoluzione demografica.\nAl censimento del 2001 la popolazione di Kota assommava a 695.899 persone, delle quali 369.897 maschi e 326.002 femmine. I bambini di et\u00e0 inferiore o uguale ai sei anni assommavano a 92.534, dei quali 48.849 maschi e 43.685 femmine. Infine, coloro che erano in grado di saper almeno leggere e scrivere erano 490.445, dei quali 287.384 maschi e 203.061 femmine."}
{"id": "1910056", "revid": "149727", "url": "https://it.wikipedia.org/wiki?curid=1910056", "title": "Fichtenwalde", "text": ""}
{"id": "1910061", "revid": "1480390", "url": "https://it.wikipedia.org/wiki?curid=1910061", "title": "Lars Sonck", "text": "Si laure\u00f2 nel 1894 al Politecnico di Helsinki e presto vinse una gara per la progettazione di una chiesa a Turku, superando molti architetti famosi.\nSonck ignor\u00f2 le tendenze verso un razionalismo nell'architettura, preferendo a queste la tradizione finlandese con strutture medievali in pietra ed abitazioni di legno. Le sue opere pi\u00f9 monumentali mostrano influenze di uno stile neo-romanico. Sonck aiut\u00f2 lo sviluppo di uno stile romantico nazionale, e si dimostr\u00f2 una figura di primo piano nella ricerca, da parte della Finlandia, di un'identit\u00e0 nell'architettura."}
{"id": "1910062", "revid": "149727", "url": "https://it.wikipedia.org/wiki?curid=1910062", "title": "Rieben", "text": ""}
{"id": "1910063", "revid": "1702319", "url": "https://it.wikipedia.org/wiki?curid=1910063", "title": "Jodhpur", "text": "Jodhpur \u00e8 una suddivisione dell'India, classificata come \"municipal corporation\", di 846.408 abitanti, capoluogo del distretto di Jodhpur e della divisione di Jodhpur, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nSeconda citt\u00e0 del Rajasthan e gi\u00e0 capitale della regione storica del Marwar, \u00e8 un'importante meta turistica per l'abbondanza di templi e palazzi di interesse storico e artistico, oltre che per l'imponente e maestoso forte di Mehrangarh, che da sei secoli domina la citt\u00e0 da un massiccio di 130 metri. Soprannominata anche \"Sun city\" per la costante presenza del sole e di tempo sereno (siamo nell'area del Deserto di Thar), ma anche \"Blue city\" per il gran numero di abitazioni dipinte con tinta blu.\nGeografia fisica.\nLa citt\u00e0 \u00e8 situata a 26\u00b0 17' 12 N e 73\u00b0 1' 48 E e ha un'altitudine di 231 .\nSociet\u00e0.\nEvoluzione demografica.\nAl censimento del 2001 la popolazione di Jodhpur assommava a 846.408 persone, delle quali 450.816 maschi e 395.592 femmine. I bambini di et\u00e0 inferiore o uguale ai sei anni assommavano a 119.377, dei quali 62.710 maschi e 56.667 femmine. Infine, coloro che erano in grado di saper almeno leggere e scrivere erano 565.476, dei quali 335.873 maschi e 229.603 femmine.\nProblemi.\nLe falle sotto il suo bacino idrico sono vecchie e molteplici tanto che il livello sotterraneo delle acque si \u00e8 innalzato enormemente e la citt\u00e0, nel siccitoso Rajasthan, potrebbe essere inabissata da un momento all'altro.\nLe perdite provengono dal fondo del bacino di Kayalana-Takht Sagar, dove sono confluite altre riserve di acqua quando nel 1997, per far fronte ad una siccit\u00e0, \u00e8 stato deviato un canale.\nDi giorno in giorno le fondamenta dei palazzi si stanno trasformando in mollica, cos\u00ec molti cittadini sono stati costretti ad abbandonare le proprie case. Anche l'Alta Corte e il mercato principale sono stati fatti evacuare dopo che l'acqua si \u00e8 fatta strada nei sotterranei.Per colpa di questo paradosso, Jodhpur rischia di diventare l'Atlantide dell'India."}
{"id": "1910066", "revid": "287204", "url": "https://it.wikipedia.org/wiki?curid=1910066", "title": "Salzbrunn", "text": ""}
{"id": "1910067", "revid": "247222", "url": "https://it.wikipedia.org/wiki?curid=1910067", "title": "Aston Villa Football Club 1983-1984", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1983-1984.\nStagione.\nLa stagione 1983-84 vide l'Aston Villa terminare al decimo posto in First Division dopo essere uscita dalla Coppa UEFA ai sedicesimi di finale per mano dello .\nCapocannoniere della squadra fu Peter Withe, che mise a segno 22 reti."}
{"id": "1910068", "revid": "149727", "url": "https://it.wikipedia.org/wiki?curid=1910068", "title": "Birkhorst", "text": ""}
{"id": "1910071", "revid": "149727", "url": "https://it.wikipedia.org/wiki?curid=1910071", "title": "Sch\u00e4pe", "text": ""}
{"id": "1910072", "revid": "287204", "url": "https://it.wikipedia.org/wiki?curid=1910072", "title": "Bharatpur (India)", "text": "Bharatpur \u00e8 una citt\u00e0 dell'India di 204.456 abitanti, capoluogo del distretto di Bharatpur e della divisione di Bharatpur, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 13' 0 N e 77\u00b0 28' 60 E e ha un'altitudine di 182 .\nSociet\u00e0.\nEvoluzione demografica.\nAl censimento del 2001 la popolazione di Bharatpur assommava a 204.456 persone, delle quali 109.809 maschi e 94.647 femmine. I bambini di et\u00e0 inferiore o uguale ai sei anni assommavano a 31.468, dei quali 16.860 maschi e 14.608 femmine. Infine, coloro che erano in grado di saper almeno leggere e scrivere erano 134.689, dei quali 81.894 maschi e 52.795 femmine."}
{"id": "1910073", "revid": "149727", "url": "https://it.wikipedia.org/wiki?curid=1910073", "title": "Schlunkendorf", "text": ""}
{"id": "1910074", "revid": "149727", "url": "https://it.wikipedia.org/wiki?curid=1910074", "title": "Wittbrietzen", "text": ""}
{"id": "1910075", "revid": "1543377", "url": "https://it.wikipedia.org/wiki?curid=1910075", "title": "Stemma del Bahrein", "text": "Lo stemma del Bahrein (in arabo: \u0634\u0639\u0627\u0631 \u0627\u0644\u0628\u062d\u0631\u064a\u0646) \u00e8 stato disegnato nel 1932 da un consulente britannico dell'allora Emiro del Bahrein, tale Charles Belgrave. Lo stemma contiene le stesse caratteristiche costruttive della bandiera nazionale. Lo stemma ha sub\u00ecto lievi modifiche nel 1972 e nel 2002.\nLo stemma \u00e8 composto da una banda bianca superiore, separata da un'area rossa inferiore con una linea spezzata che forma cinque triangoli bianchi che rappresentano i cinque pilastri dell'Islam.\nStoria.\nIl Trattato generale marittimo del 1820 defin\u00ec il Bahrein come un protettorato del Regno Unito e stabil\u00ec una lunga serie di governatori e consiglieri inglesi degli sceicchi che governavano le isole. Nel 1932, l'allora governatore britannico e consulente dello sceicco, Charles Belgrave, disegn\u00f2 uno stemma per lo sceicco regnante, Ali ibn Isa Al Khalifa. Lo stemma originale era rosso con un \"dancet\u00e9e\" bianco, coronato da una corona araldica di otto punte.\nDopo che il Regno Unito si ritir\u00f2 dal Bahrein nel 1971, lo stemma fu usato come simbolo della nazione isolana, con l'aggiunta della fascia bianco sopra la fascia rossa gi\u00e0 esistente.\nLo stemma \u00e8 stato recentemente modificato nel 2002, quando l'emirato si trasform\u00f2 in regno. Lo scudo rimane rosso, ma il \"dancet\u00e9e\" bianco comprende cinque tacche per rappresentare i cinque pilastri della fede musulmana.\nLo scudo \u00e8 quasi identico al disegno della bandiera nazionale, l'unica differenza \u00e8 che l'intera progettazione viene ruotata in modo che il capo dello scudo appaia come il sollevamento della bandiera."}
{"id": "1910076", "revid": "1573940", "url": "https://it.wikipedia.org/wiki?curid=1910076", "title": "Kaarlo Maaninka", "text": "Biografia.\nSpecialista nel mezzofondo, alle Olimpiadi di Mosca 1980 ottenne i migliori risultati della carriera, conquistando le medaglie d'argento e di bronzo rispettivamente nei \u00a0m e nei \u00a0m, in entrambi i casi dietro all'etiope Miruts Yifter.\nDopo avere abbracciato con convinzione la religione cattolica, Maaninka confess\u00f2 di avere effettuato delle emotrasfusioni, non ancora vietate in quel periodo, sotto la supervisione dei ricercatori dell'Universit\u00e0 di Jyv\u00e4skyl\u00e4, assieme ad altri atleti finlandesi.\nAttualmente vive nella citt\u00e0 finlandese di Kauhajoki."}
{"id": "1910077", "revid": "149727", "url": "https://it.wikipedia.org/wiki?curid=1910077", "title": "Zauchwitz", "text": ""}
{"id": "1910078", "revid": "149727", "url": "https://it.wikipedia.org/wiki?curid=1910078", "title": "K\u00f6rzin", "text": ""}
{"id": "1910080", "revid": "17994790", "url": "https://it.wikipedia.org/wiki?curid=1910080", "title": "Isola di marea", "text": ""}
{"id": "1910081", "revid": "287204", "url": "https://it.wikipedia.org/wiki?curid=1910081", "title": "Ajmer", "text": "Ajmer \u00e8 una citt\u00e0 dell'India di 485.197 abitanti, capoluogo del distretto di Ajmer e della divisione di Ajmer, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nTra il 1178 e il 1192 fu capitale del regno Rajput di Prithviraj Chauhan - raja della maggior parte del Rajasthan, Haryana e Delhi; e di alcune parti del Punjab, del Madhya Pradesh e dell'Uttar Pradesh - sconfitto e ucciso nella Seconda battaglia di Narayn dal suo avversario Muhammad di Ghur, che s'impadron\u00ec dei suoi domini.\nNella citt\u00e0 \u00e8 ospitata la dargah del grande \"santo\" sufi Mo'inoddin Cishti (XII secolo), fondatore dell'ordine mistico della \"Cishtiyya\", presso il quale convengono annualmente poco meno di mezzo milioni di pellegrini, che qui festeggiano il suo \"Urs\".\nGeografia fisica.\nLa citt\u00e0 \u00e8 situata a 26\u00b0 26' 60 N e 74\u00b0 37' 60 E e ha un'altitudine di 471 .\nSociet\u00e0.\nEvoluzione demografica.\nAl censimento del 2001 la popolazione di Ajmer assommava a 485.197 persone, delle quali 253.854 maschi e 231.343 femmine. I bambini di et\u00e0 inferiore o uguale ai sei anni assommavano a 57.510, dei quali 30.095 maschi e 27.415 femmine. Infine, coloro che erano in grado di saper almeno leggere e scrivere erano 359.499, dei quali 202.229 maschi e 157.270 femmine."}
{"id": "1910082", "revid": "287204", "url": "https://it.wikipedia.org/wiki?curid=1910082", "title": "Sch\u00f6nefeld (disambigua)", "text": ""}
{"id": "1910085", "revid": "119936883", "url": "https://it.wikipedia.org/wiki?curid=1910085", "title": "Jaisalmer", "text": "Jaisalmer \u00e8 una suddivisione dell'India, classificata come \"municipality\", di 58.286 abitanti, capoluogo del distretto di Jaisalmer, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 55' 0 N e 70\u00b0 54' 0 E e ha un'altitudine di 228 .\nSociet\u00e0.\nEvoluzione demografica.\nAl censimento del 2001 la popolazione di Jaisalmer assommava a 58.286 persone, delle quali 33.408 maschi e 24.878 femmine. I bambini di et\u00e0 inferiore o uguale ai sei anni assommavano a 9.336, dei quali 5.070 maschi e 4.266 femmine. Infine, coloro che erano in grado di saper almeno leggere e scrivere erano 37.057, dei quali 24.500 maschi e 12.557 femmine. Fu fondata dopo l'anno mille e fu il centro politico di uno Stato molto potente. Di quell'epoca rimangono vestigia imponenti fra le quali emergono alcuni templi ed anche una fortezza."}
{"id": "1910090", "revid": "599013", "url": "https://it.wikipedia.org/wiki?curid=1910090", "title": "Nukri Manchkhava", "text": "Carriera.\nHa esordito con la Dinamo Tblisi nella quale ha giocato tre anni prima di passare nel 2005 al FBK Kaunas.\nCon il club lituano, il 5 agosto 2008, ha eliminato al secondo turno di qualificazione alla UEFA Champions League 2008-2009 il quotato e favorito Rangers Glasgow, portando cos\u00ec la squadra lituana ad un passo dalla fase a gironi della competizione.\nNel 2009 \u00e8 approdato al Torpedo Zhodino, club della massima divisione bielorussa.\nNel gennaio del 2010 si svincola dal club bielorusso: nello stesso anno si lega allo Spartaki-Tskhinvali, club georgiano con cui ottiene la permanenza in massima categoria al termine degli spareggi salvezza della Umaglesi Liga 2010-2011.\nNel 2011 passa al , sempre nella massima divisione georgiana."}
{"id": "1910091", "revid": "1543377", "url": "https://it.wikipedia.org/wiki?curid=1910091", "title": "Antipixel", "text": "Un 'antipixel, chiamata anche badge web, \u00e8 un'immagine di piccole dimensioni usata sui siti web per promuovere gli standard web, il software usato per la creazione del sito o per indicare una specifica licenza di contenuti.\nL'immagine del logo \"Powered by MediaWiki\", sul sito web di Wikipedia \u00e8 un esempio di un badge web.\nDate le sue ridotte misure, un antipixel si adatta a tutti i tipi di siti, compresi blog e forum.\nLe dimensioni pi\u00f9 diffuse dei web badges sono di 88x31 pixel e 80x15 pixel (in questo caso si definiscono antipixel), in genere nel formato GIF o PNG e composte da una piccola immagine a sinistra con il testo a destra.\nLe dimensioni pi\u00f9 comuni, espresse in pixel, sono:"}
{"id": "1910093", "revid": "767487", "url": "https://it.wikipedia.org/wiki?curid=1910093", "title": "ProjeKct One", "text": "Il ProjeKct One \u00e8 stato, tra il 1997 e il 1999, un side project dei King Crimson, gruppo fondamentale nella storia del rock progressivo.\nLa formazione del gruppo comprendeva, oltre al leader indiscusso dei King Crimson Robert Fripp, il batterista Bill Bruford, Tony Levin al basso e allo stick e Trey Gunn, vecchio allievo di Fripp durante il periodo del Guitar Craft.\nIl quartetto risultante consisteva di due terzi dell'allora formazione dei King Crimson. Il ProjeKct One rientrava in un progetto a pi\u00f9 ampio respiro pensato da Robert Fripp come \"laboratorio di sperimentazione\" per la musica dei King Crimson; il risultato di questo progetto saranno i ProjeKcts, gruppi \"frattali\" dei King Crimson, formati da diversi sottoinsiemi dei membri dei King Crimson di quel periodo.\nIl ProjeKct One si \u00e8 esibito soltanto per quattro notti al Jazz Caf\u00e9 di Londra. Bruford lasci\u00f2 i King Crimson subito dopo la registrazione dei concerti del ProjeKct One, a causa di incomprensioni di carattere artistico con Fripp."}
{"id": "1910107", "revid": "81248822", "url": "https://it.wikipedia.org/wiki?curid=1910107", "title": "Teoria insider-outsider", "text": "In economia politica ed economia del lavoro, la teoria insider-outsider esamina il comportamento degli agenti economici in quei mercati nei quali alcuni partecipanti occupano posizioni privilegiate rispetto agli altri e cerca di spiegare la disoccupazione come conseguenza di queste situazioni di fatto. La formulazione principale di questa teoria fu sviluppata dagli economisti Assar Lindbeck e Dennis Snower.\nLa teoria.\nGli \"insider\" sono i lavoratori occupati, i quali godono di una posizione pi\u00f9 favorevole rispetto agli \"outsider\". La ragione principale di questa disparit\u00e0 va cercata nei costi insiti nel ricambio della forza lavoro, ovvero i costi che le imprese devono affrontare quando sostituiscono gli \"outsider\" agli \"insider\". Esempi di questi costi sono quelli dovuti per il licenziamento dei vecchi lavoratori e per l'assunzione e la formazione (o la perdita di prodotto dovuta alla scarsa formazione) del lavoratore appena impiegato. \nGli \"insider\", godendo di quella che \u00e8 una vera e propria rendita di posizione, possono rifiutarsi di cooperare con gli \"outsider\", potendo contare sul fatto che, pur di non affrontare questi costi, le imprese accettano di corrispondere ai lavoratori gi\u00e0 occupati salari maggiori rispetto a quelli che verrebbero percepiti dai lavoratori attualmente disoccupati. Di conseguenza, essendo i primi dotati di un potere contrattuale superiore rispetto ai secondi, saranno loro a decidere, a livello sindacale, il livello dei salari e gli \"outsider\" non potranno farsi assumere diminuendo i propri salari. Inoltre i disoccupati, sempre in base a questa teoria, vedono diminuire la propria produttivit\u00e0 a causa dell'inattivit\u00e0, e, di conseguenza, anche le proprie possibilit\u00e0 di essere nuovamente impiegati."}
{"id": "1910109", "revid": "51323", "url": "https://it.wikipedia.org/wiki?curid=1910109", "title": "Approccio insider-outsider", "text": ""}
{"id": "1910110", "revid": "51323", "url": "https://it.wikipedia.org/wiki?curid=1910110", "title": "Teoria insider outsider", "text": ""}
{"id": "1910113", "revid": "1305772", "url": "https://it.wikipedia.org/wiki?curid=1910113", "title": "Controllo sliding mode", "text": "Con il termine controllo sliding mode (o sliding mode o sliding mode control) si fa riferimento a un controllore a struttura variabile in retroazione di stato che modifica il comportamento di un sistema non lineare forzandolo con un segnale di controllo in alta frequenza.\nIdea di base.\nIl controllo \"sliding mode\" nasce per essere robusto e versatile, per questo motivo viene spesso indicato come \"controllo universale\". L'idea alla base di questo tipo di controllore \u00e8 semplice: si controlla il sistema in modo che raggiunga una superficie, detta di \"sliding\", che rappresenta il riferimento del sistema di controllo. Per ottenere ci\u00f2 il sistema viene forzato con un segnale di controllo discontinuo, segnale che spinge le traiettorie del sistema in direzione della superficie di \"sliding:\" le traiettorie del sistema oscillano intorno alla superficie stessa (\"chattering\") e l'ampiezza delle oscillazioni \u00e8 tanto pi\u00f9 piccola quanto maggiore \u00e8 la frequenza del segnale di controllo. La sintesi di un sistema di controllo che applica direttamente un'azione di tipo discontinuo apre nuovi orizzonti per il controllo di attuatori di tipo on-off che tipicamente sono controllati in PWM.\nSchema di controllo.\nLa progettazione dello schema di controllo pu\u00f2 essere sintetizzata in due passi:\nSi consideri il sistema non lineare descritto da: &lt;br&gt;\nPer garantire l'esistenza e l'unicit\u00e0 della soluzione \u00e8 necessario supporre che le funzioni f(..) and B(..) siano continue e differenziabili.\nSi consideri la superficie di \"sliding\" di dimensione (n-m) &lt;br&gt;\nFondamenti teorici.\nI teoremi che seguono sono alla base del controllo sliding mode e permettono di dimostrare la stabilit\u00e0 del sistema di controllo e valutare il comportamento sulla superficie di \"sliding\".\nPrimo teorema: stabilit\u00e0.\nSi consideri la funzione di Ljapunov\nPer il sistema descritto dalle (A1) e la superficie di \"sliding\" descritta dalle (A2) una condizione sufficiente perch\u00e9 il sistema sia stabile \u00e8 la seguente:\nin un intorno di formula_2.\nLa stabilit\u00e0 \u00e8 riferita alla superficie di \"sliding\", che rappresenta anche il riferimento per il sistema, dunque questo teorema permette di valutare se il sistema pu\u00f2 raggiungere e permanere sulla superficie.\nSecondo teorema: regione di attrattivit\u00e0.\nPer il sistema descritto dalle (A1) e la superficie di \"sliding\" descritta dalle (A2) l'intorno di formula_2 per cui il sistema risulta stabile \u00e8 dato da:\nTerzo teorema: dinamica sulla superficie di \"sliding\".\nSe la matrice :formula_5 \u00e8 non singolare, quando il sistema \u00e8 su formula_6 la dinamica sulla superficie di \"sliding\" pu\u00f2 essere ottenuta sostituendo nelle (A1) il controllo formula_7, che verr\u00e0 detto controllo equivalente, che garantisce formula_8.\nSi pu\u00f2 dimostrare che la dinamica sulla superficie di \"sliding\" \u00e8 indipendente dal campo vettoriale del sistema e dai disturbi agenti sul sistema; questo aspetto rende lo schema di controllo robusto e sostanzialmente universale.\nProgettazione della legge di controllo.\nSi consideri un sistema SISO e si definisca la superficie di \"sliding\" come:\nDerivando la funzione di Ljapunov si ottiene:\nA questo punto, per il secondo teorema, \u00e8 necessario scegliere un ingresso di controllo che garantisca la condizione di stabilit\u00e0. Una possibile scelta dell'ingresso di controllo \u00e8 la seguente:\novvero\nSi nota come questa legge di controllo presenti una discontinuit\u00e0 di prima specie nel punto 0 data dalla funzione segno. Questa discontinuit\u00e0 comporta un problema teorico e uno pratico. Il problema teorico \u00e8 dato dalla soluzione dell'equazione differenziale perch\u00e9 condizione sufficiente, ma non necessaria per la soluzione dell'equazione differenziale \u00e8 data dalla continuit\u00e0 della funzione. Il problema pratico \u00e8 dato dal fatto che le ripetute discontinuit\u00e0 nello sforzo di controllo generano il cosiddetto \"chattering\" ovvero un comportamento a zig-zag dell'uscita del controllore che si ripercuote sullo stato del sistema. Per ovviare a questi problemi si utilizza la funzione tangente iperbolica al posto della funzione segno."}
{"id": "1910115", "revid": "149587", "url": "https://it.wikipedia.org/wiki?curid=1910115", "title": "Stufe di San Calogero", "text": ""}
{"id": "1910118", "revid": "1573940", "url": "https://it.wikipedia.org/wiki?curid=1910118", "title": "Fulgoridae", "text": "I Fulgoridi (Fulgoridae ?) sono una Famiglia comprendente insetti dell'Ordine dei Rincoti Omotteri, Superfamiglia dei Fulgoroidei.\nNomenclatura zoologica.\nL'indicazione dell'Autore \u00e8 incerta, in quanto differenti fonti attribuiscono una diversa paternit\u00e0 alla descrizione della famiglia e con date non uniformemente citate:\nDescrizione.\nI Fulgoridi sono insetti di medie o grandi dimensioni, dal corpo lungo oltre un centimetro. L'aspetto bizzarro della conformazione del capo di molte specie e le livree spesso appariscenti per i colori e disegni vivaci, conferiscono a questa famiglia una certa spettacolarit\u00e0 sotto l'aspetto morfologico.\nIl capo \u00e8 provvisto di due ocelli disposti sotto gli occhi e lateralmente rispetto alle carene laterali e antenne con flagello filiforme e non segmentato. Come nella generalit\u00e0 dei Fulgoroidei, i due articoli prossimali sono vistosamente ingrossati. Il rostro ha il segmento terminale pi\u00f9 lungo che largo. Il carattere morfologico pi\u00f9 evidente nella generalit\u00e0 della famiglia \u00e8 il marcato prolungamento della regione fronto-clipeale in un vistoso processo, in alcuni generi di particolare lunghezza, generalmente rivolto verso l'alto.\nLe ali anteriori hanno la regione costale priva di nervature trasversali e la superficie del clavo priva di granulazioni e percorsa da numerose vene trasversali. La sutura clavale non incontra il margine anale delle ali anteriori, perci\u00f2 il clavo \u00e8 aperto posteriormente. In fase di riposo sono ripiegate a tetto sull'addome. Le ali posteriori hanno un aspetto reticolato nella regione anale per la presenza di numerose vene trasversali. Questo carattere \u00e8 importante ai fini della determinazione sistematica della famiglia.\nLe zampe presentano, come in tutti i Fulgoroidei, le coxe allungate. Quelle posteriori hanno il secondo tarsomero poco sviluppato e terminante con una corona di denti.\nSistematica.\nLa famiglia comprende 570 specie ripartite in circa 110 generi e distribuite in otto sottofamiglie."}
{"id": "1910120", "revid": "1226", "url": "https://it.wikipedia.org/wiki?curid=1910120", "title": "Villa Cordellina Lombardi", "text": ""}
{"id": "1910122", "revid": "33689", "url": "https://it.wikipedia.org/wiki?curid=1910122", "title": "Cenerentola (personaggio)", "text": ""}
{"id": "1910123", "revid": "79968", "url": "https://it.wikipedia.org/wiki?curid=1910123", "title": "Leopold Senghor", "text": ""}
{"id": "1910124", "revid": "105911", "url": "https://it.wikipedia.org/wiki?curid=1910124", "title": "Empire Earth 3", "text": ""}
{"id": "1910126", "revid": "79968", "url": "https://it.wikipedia.org/wiki?curid=1910126", "title": "Frau Junge", "text": ""}
{"id": "1910129", "revid": "62221", "url": "https://it.wikipedia.org/wiki?curid=1910129", "title": "Fraxinus oxycarpa", "text": ""}
{"id": "1910130", "revid": "17654", "url": "https://it.wikipedia.org/wiki?curid=1910130", "title": "Te Deum H. 146", "text": ""}
{"id": "1910132", "revid": "115033505", "url": "https://it.wikipedia.org/wiki?curid=1910132", "title": "Servizio meteorologico dell'Aeronautica Militare", "text": "Il Servizio meteorologico dell'Aeronautica Militare \u00e8 il servizio meteorologico nazionale italiano, ufficialmente accreditato presso l'Organizzazione meteorologica mondiale.\nStoria.\nOrigini.\nGli albori della nascita del Servizio meteorologico sono individuate al 9 aprile 1865, quando fu istituito presso il Ministero della Marina un \"Ufficio Centrale Meteorologico\". Dal 1866 da Genova, Livorno, Napoli, Palermo, Messina e Ancona, venivano emesse previsioni del tempo. Il 26 novembre 1876 fu istituito il \"Regio Ufficio Centrale di Meteorologia\", mediante un regio decreto che ne stabiliva la sede nella capitale, presso il Collegio Romano, che inizi\u00f2 ad occuparsi dell'osservazione delle condizioni meteorologiche e delle previsioni meteorologiche all'intero territorio nazionale italiano.\nPochi anni dopo, esattamente il 1\u00ba agosto 1880, l\u2019\"Istituto idrografico di Marina\" veniva incaricato di svolgere i compiti di assistenza alla navigazione marittima mediante l'osservazione e la previsione dello stato del cielo e del mare, da divulgare attraverso l'emissione di specifici \"bollettini meteorologici\".\nDurante il Novecento, il diffondersi dell'aeroplano come mezzo di trasporto port\u00f2 alla creazione del \"Regio servizio aerologico italiano\", istituito ufficialmente il 27 febbraio 1913 mediante \"regio decreto\", a cui era affidato il compito di osservare e prevedere le condizioni atmosferiche in quota, con lo scopo di svolgere funzioni di assistenza alla navigazione aerea.\nIl Servizio meteorologico centrale.\nNegli anni successivi vi fu la riorganizzazione del primordiale Regio ufficio centrale di meteorologia che, in data 2 luglio 1925, divenne l'Ufficio presagi del \"Servizio meteorologico centrale\". Nel 1931 la sede pass\u00f2 dal Collegio Romano al palazzo dell'Aeronautica e da quel momento le nuove assunzioni avvennero in ambito prettamente militare.\nGli anni trenta il Servizio assunse una connotazione unitaria nell'ambito della Regia Aeronautica e inserito nell'Ufficio centrale telecomunicazioni assistenza al volo, che nel 1942 divenne l'Ispettorato telecomunicazioni e assistenza al volo (ITAV). Da allora il Servizio meteorologico centrale inizi\u00f2 ad operare nell'ambito dell'Itav e furono creati numerosi organismi periferici, tra i quali i Posti di informazioni meteorologiche (PIM) con le relative stazioni meteorologiche, gli Uffici meteorologici aeroportuali (UMA), gli Uffici meteorologici regionali (CMR) e gli Osservatori scientifici sperimentali di meteorologia aeronautica (OSSMA).\nDal dopoguerra.\nNel 1950 il Servizio meteorologico dell'Aeronautica Militare ha aderito all'Organizzazione meteorologica mondiale, di cui fa ancora parte come servizio meteorologico nazionale per l'Italia.\nNel 1978 nasce il \"Centro nazionale di meteorologia e climatologia aeronautica\" (CNMCA) che, dopo una temporanea permanenza nella capitale, si \u00e8 stabilito nell'attuale sede di Pratica di Mare.\nNel 1999 A seguito della ristrutturazione dell'A.M., che gi\u00e0 aveva comportato la chiusura di 2 dei 3 centri meteorologici regionali, il ruolo di ente direttivo centrale \u00e8 assunto dall\"'Ufficio generale per la meteorologia\". Nel 2006 nasce l'\"Ufficio generale spazio aereo e meteorologia\" e contestualmente viene chiuso l'Ufficio generale per la meteorologia.\nIl Servizio meteorologico centrale \u00e8 rimasto legato nel tempo all'Aeronautica Militare e alle Forze armate italiane, a differenza di molti altri paesi, dove invece la corrispondente istituzione risulta di meteorologia civile. Nel 2015 avviene una riorganizzazione complessiva del comparto meteo dell'Aeronautica militare\nDescrizione.\nL'organo direttivo centrale ha sede a Roma ed \u00e8 rappresentato dal reparto meteorologia, articolazione dell'Ufficio generale spazio aereo e meteorologia, a sua volta dipendente dallo stato maggiore Aeronautica.\nIl \"Centro Operativo per la Meteorologia\" (COMet), con sede a Pratica di Mare \u00e8 l\u2019articolazione operativa del servizio meteorologico dell\u2019Aeronautica Militare. Dal servizio meteorologico dipendono il Centro meteorologico regionale di Milano Linate, il Centro A.M. di montagna di Monte Cimone, il Reparto sperimentale di meteorologia aeronautica di Vigna di Valle e tutti i teleposti e le che costituiscono la rete osservativa.\nOrganizzazione.\nSull'intero territorio nazionale italiano, il servizio meteorologico si avvale di numerosi osservatori meteorologici ufficiali (vedi ) che, oltre ad effettuare attivit\u00e0 di rilevamento e raccolta dati, svolgono funzioni di assistenza alla navigazione aerea e/o marittima mediante l'emissione di bollettini a regolari cadenze orarie. Alcune di queste stazioni funzionano 24 ore su 24, mentre altre operano a orario ridotto nell'emissione di tali bollettini, ma sono dotate di strumentazioni in grado di registrare i dati meteorologici nelle ore in cui il servizio non \u00e8 attivo.\nLa maggior parte degli osservatori meteorologici si trovano presso aree aeroportuali. Originariamente erano tutti gestiti dall'Aeronautica Militare, ma negli ultimi decenni alcune di queste stazioni meteo sono passate sotto la gestione dell'ENAV, laddove si sono venute a trovare all'interno di scali civili: i loro dati vengono comunque trasmessi al servizio meteorologico che ne cura la raccolta e la successiva elaborazione.\nIl Servizio meteorologico dell'Aeronautica Militare dipende dal Ministero della Difesa e collabora con le reti televisive pubbliche per l'elaborazione delle previsioni del tempo (tutte le edizioni di Meteo1, Meteo2 e Meteo3); a tali programmi partecipano ufficiali in divisa, inquadrati dalle telecamere nelle edizioni di Meteo1 e Meteo2 mentre per il Meteo3 la previsione viene letta dall'ufficiale che per\u00f2 non appare in video (le immagini sono costituite unicamente dai quadri grafici commentati). Dal 2007 la collaborazione si \u00e8 estesa anche alle redazioni regionali della RAI, per le quali vengono elaborate le relative previsioni a carattere locale.\nLe osservazioni meteorologiche in tempo reale, i dati del giorno precedente e le previsioni per i quattro giorni successivi sono reperibili anche sul sito web ufficiale, assieme ad altri servizi, gran parte dei quali fruibili liberamente.\nIn questo servizio hanno collaborato meteorologi famosi come Edmondo Bernacca, Andrea Baroni e Guido Caroselli; vi collabora Guido Guidi e qualche altro volto moderno e storico."}
{"id": "1910140", "revid": "36426", "url": "https://it.wikipedia.org/wiki?curid=1910140", "title": "Respiro di Biot", "text": "Il respiro di Biot (chiamato anche respiro intermittente o respirazione atassica) \u00e8 una forma di respiro patologico in cui si alternano gruppi di 4 o 5 atti respiratori brevi e superficiali seguiti da fasi di apnea di durata variabile, ma in genere tra i 10 ed i 30 secondi. Questo tipo di respiro \u00e8 una manifestazione di una grave sofferenza del centro respiratorio bulbare ed \u00e8 un indice prognostico grave.\nEtimologia e storia.\nIl respiro deve il suo nome allo scopritore, Camille Biot (19 dicembre 1850-1918), che lo descrisse nel 1876. Biot osserv\u00f2 questa anomalia respiratoria mentre lavorava come medico interno dell'H\u00f4tel Dieu Hospital a Lione. Nel corso della sua carriera egli ebbe occasione di scrivere diversi articoli correlati alla respirazione.&lt;br&gt;\nNelle prime descrizioni del respiro che avrebbe poi preso il suo nome, Biot segnal\u00f2 che un gran sospiro veniva prima della pausa apnoica, e che i periodi respiratori erano irregolari. \nQueste erano le due caratteristiche principali che venivano segnalate in pazienti con meningite e, quindi, a parere del medico francese, dovevano essere considerato caratteristici e separati rispetto al gi\u00e0 noto respiro di Cheyne-Stokes.&lt;br&gt;\nParadossalmente, nonostante la stretta correlazione clinica, si parla molto poco del respiro di Biot nei lavori clinici in genere ed in particolare in quelli sulla meningite.\nPatologie associate.\nIl respiro di Biot si associa a numerose e gravi patologie quali:\nIl respiro pu\u00f2 inoltre associarsi ad utilizzo (in genere a scopo ricreativo) di sostanze oppiacee.\nUlteriori considerazioni.\nSecondo alcuni Autori si deve distinguere il respiro di Biot dalla respirazione atassica in quanto il primo appare pi\u00f9 regolare mentre la respirazione atassica \u00e8 caratterizzata da respiri del tutto irregolari e da pause. Con l'ulteriore deterioramento della respirazione il respiro di Biot si fonde con la respirazione atassica."}
{"id": "1910141", "revid": "729019", "url": "https://it.wikipedia.org/wiki?curid=1910141", "title": "Heckler &amp; Koch UMP", "text": "La UMP (\"Universale Maschinenpistole\", pistola mitragliatrice universale) \u00e8 un mitra prodotto dall'azienda tedesca Heckler &amp; Koch.\nCaratteristiche.\nRealizzata in acciaio rivestita di polimeri, \u00e8 azionato a massa battente, che spara ad otturatore chiuso, che permette un tiro pi\u00f9 preciso ma aumentando il rischio di surriscaldamento la UMP \u00e8 stata progettata per utilizzare principalmente cartucce calibro .45 ACP, pi\u00f9 grandi e con maggiore potere d'arresto rispetto alle munizioni usate in altri mitra o pistole mitragliatrici, quali l'MP5.\nUna cartuccia pi\u00f9 potente produce per\u00f2 un maggiore rinculo, rendendo l'arma difficile da controllare in fuoco automatico; per questo motivo la cadenza \u00e8 ridotta a 600/650 colpi al minuto. La UMP \u00e8 inoltre dotata di selettore di fuoco con l'opzione della raffica da 3 colpi.\nLa Heckler &amp; Koch UMP ha quattro diverse configurazioni di fuoco: semiautomatico, raffica da 3 colpi, automatico e sicura. \u00c8 inoltre dotata di un calcio pieghevole per facilitarne il trasporto.\nSulla UMP sono applicabili quattro slitte Picatinny (una sulla parte superiore, una su quella inferiore, una a destra e una a sinistra) per l'utilizzo di diversi accessori, quali torce, mirini laser o pi\u00f9 comunemente un'impugnatura verticale.\nVarianti.\nEsistono tre varianti per la UMP, a seconda del tipo di cartuccia utilizzato:\nEsteticamente e meccanicamente sono identiche e convertibili cambiando solo canna, otturatore e caricatore.\nUn'ulteriore variante, prodotta per il mercato civile statunitense, \u00e8 la USC (\"Universal Self loading Carbine\") con funzionamento esclusivamente semiautomatico, canna allungata a 16 pollici e senza spegni fiamma e caricatore da 10 colpi, tali modifiche sono rese necessarie ai fini di rispettare la normativa americana sulle armi per il mercato civile."}
{"id": "1910142", "revid": "256896", "url": "https://it.wikipedia.org/wiki?curid=1910142", "title": "Meteoam.it", "text": ""}
{"id": "1910143", "revid": "767487", "url": "https://it.wikipedia.org/wiki?curid=1910143", "title": "Rondinelli (gruppo musicale)", "text": "I Rondinelli sono un gruppo heavy metal formato a New York nel tardo 1984 dal batterista Bobby Rondinelli.\nStoria.\nIl batterista Newyorkese Bobby Rondinelli, dopo essere stato rifiutato dai Kiss nel 1980 (band nel quale subentrer\u00e0 Eric Carr), e dopo un'esperienza nei Rainbow, decise di fondare una propria band assieme al fratello Teddy (chitarra) nel 1984, al quale dar\u00e0 il nome di \"Rondinelli\". Poco prima di avviare questo progetto, Rondinelli suon\u00f2 in occasione di alcune sessioni dell'album \"Love at First Sting\" degli Scorpions. La prima versione dei Rondinelli era fronteggiata dal singer Jeff Fenholt. Fenholt aveva registrato nel 1980 del materiale mai realizzato con gli Armageddon, band fondata negli anni settanta dall'ex frontman dei The Yardbirds Keith Relf. Il cantante durer\u00e0 a breve nel progetto poich\u00e9 verr\u00e0 reclutato dai Black Sabbath a sostituzione di David Donato. Nel 1985 i fratelli Rondinelli aggiornarono quindi la formazione con il bassista James Lomenzo ed il cantante Ray Gillen.\nLa band ottenne una certa popolarit\u00e0 attorno al circuito della East Coast, guadagnando presto l'interessamento di una \"major\" label. Come risultato, una prima versione demo del debutto venne registrata nel tardo 1985, ma nel frattempo Lomenzo abbandon\u00f2 la band per entrare nei White Lion, venendo sostituito da Tommy Hendrikson. La formazione cos\u00ec composta dur\u00f2 fino al marzo 1986, quando Gillen venne contattato dai Black Sabbath come sostituzione di Glenn Hughes. Il progetto venne quindi sciolto quando Bobby Rondinelli e Hendrikson raggiunsero i tedeschi Doro, con cui pubblicarono il disco \"Force Majeure\" nel 1989. Hendrikson, dopo lo scioglimento dei Warlock, entrer\u00f2 per un periodo nei War &amp; Peace, gruppo fondato dall'ex bassista dei Dokken Jeff Pilson.\nDopo lo scioglimento.\nNel 1985 Jeff Fenholt entr\u00f2 nei Black Sabbath come cantante per 7 mesi dopo l'allontanamento di David Donato, tuttavia verr\u00e0 poi sostituito da Glenn Hughes lo stesso anno. In seguito ebbe un'esperienza nei Joshua con cui pubblic\u00f2 il disco \"Surrender\" nel 1986. Verr\u00e0 poi sostituito da Rob Rock (ex Impellitteri, M.A.R.S.). Neanche un anno dopo la sua dipartita dai Sabbath, quando questi pubblicarono \"Seventh Star\", Fenholt sostenne di aver partecipato alle registrazioni dell'album, pur non essendone stato accreditato. In effetti con Fenholt era stata incisa nel 1985 una demo intitolata \"Star of India\", le cui parti saranno in seguito utilizzate per comporre la title-track.\nRay Gillen raggiunse il superprogetto Blue Murder, fondato dall'ex chitarrista dei Tygers of Pan Tang, Thin Lizzy e Whitesnake John Sykes, dove durer\u00e0 poche settimane. Subito dopo entr\u00f2 nei Badlands (gruppo musicale statunitense), progetto fondato dall'ex chitarrista di Ozzy Osbourne Jake E. Lee, con cui registr\u00f2 una serie di album.\nNel 1991 Bobby Rondinelli fece parte di un gruppo fondato dagli ex membri dei Quiet Riot Kevin DuBrow e Carlos Cavazo chiamato \"The Heat\". Tuttavia il gruppo riprese il nome dei Quiet Riot quando Rondinelli abbandon\u00f2 il progetto, sostituito dal batterista originale dei Quiet Riot Frankie Banali.\nNel 1993 Rondinelli e Gillen si ritrovarono nuovamente assieme nei Sun Red Sun, gruppo fondato gi\u00e0 nel 1991 senza la loro presenza. Nel frattempo Gillen continuava l'esperienza nei Black Sabbath, dove registr\u00f2 alcune versioni del futuro album \"The Eternal Idol\". Ma una volta avviata la band, egli venne affetto dal virus del HIV. Il 3 dicembre 1993, il cantante mor\u00ec nella sua casa in New Jersey. Il disco dei Sabbath \"The Eternal Idol\" sar\u00e0 reinciso con Tony Martin alla voce.\nNel 1992 i Rondinelli si riunirono, formati dai fratelli e la sorella Dorothy alle tastiere, ed il bassista Teddy Cook (ex Dio, Great White). Quest'ultimo poi raggiunse i Virgin Steele, sostituito da Rob DiMartino. A raggiungere i Rondinelli doveva essere anche il frontman dei Virgin Steele David DeFeis, ma infine rimase impegnato con la sua prima band.\nTra il 1992 e il 1994 Bobby Rondinelli raggiunse i Black Sabbath con cui pubblic\u00f2 il disco \"Cross Purposes\" (1994). Nel frattempo partecip\u00f2 come ospite al disco dei Quiet Riot \"Terrified\" nel 1993.\nDopo lo scioglimento dei White Lion nel 1991, Lomenzo entr\u00f2 a far parte dei Pride &amp; Glory, progetto southern rock fondato dall'ex chitarrista di Ozzy Osbourne, Zakk Wylde con cui pubblic\u00f2 un disco omonimo nello stesso anno.\nIl disco dei Rondinelli \"Wardance\" venne pubblicato nel 1996, ed era composto da vario materiale demo e live registrato nel corso degli anni, con il contributo del tastierista Corey Davidson. Rondinelli ritorn\u00f2 nei Black Sabbath in occasione di alcune date per supportare il nuovo album \"Forbidden\". Dal 2000 il batterista divenne membro del supergruppo AOR The Sign, con cui pubblic\u00f2 il disco \"Signs Of Life\". Teddy Cook raggiunse questa band in occasione di alcune date live.\nReunion.\nIl gruppo venne poi ricostituito nel 2003; la nuova formazione vedeva, oltre allo stesso Bobby Rondinelli, appena uscito dai Riot V, altri due ex Black Sabbath; il cantante Tony Martin, ed il bassista Neil Murray, nonch\u00e9 suo fratello Teddy Rondinelli. Nel 2003 vedr\u00e0 la luce il loro nuovo album, Our Cross - Our Sins."}
{"id": "1910164", "revid": "1552438", "url": "https://it.wikipedia.org/wiki?curid=1910164", "title": "Calcio ai Giochi bolivariani", "text": "Il torneo calcistico dei Giochi bolivariani \u00e8 uno dei pi\u00f9 longevi tornei calcistici ancora oggi disputati. La sua prima edizione risale infatti al 1938, quando fu disputato in Colombia nell'ambito dei Giochi bolivariani.\nL'edizione inaugurale fu l'unica disputata dalle Nazionali A dei Paesi coinvolti. A partire dal 1993 partecipano le Nazionali Under-17.\nDal 2005 \u00e8 stato introdotto il torneo femminile."}
{"id": "1910177", "revid": "51323", "url": "https://it.wikipedia.org/wiki?curid=1910177", "title": "Teoria dei salari efficienti", "text": ""}
{"id": "1910178", "revid": "51323", "url": "https://it.wikipedia.org/wiki?curid=1910178", "title": "Salari efficienti", "text": ""}
{"id": "1910179", "revid": "51323", "url": "https://it.wikipedia.org/wiki?curid=1910179", "title": "Salari di efficienza", "text": ""}
{"id": "1910181", "revid": "51323", "url": "https://it.wikipedia.org/wiki?curid=1910181", "title": "Salario di efficienza", "text": ""}
{"id": "1910182", "revid": "51323", "url": "https://it.wikipedia.org/wiki?curid=1910182", "title": "Salario efficiente", "text": ""}
{"id": "1910239", "revid": "48344", "url": "https://it.wikipedia.org/wiki?curid=1910239", "title": "Kaiserschmarren", "text": ""}
{"id": "1910250", "revid": "298229", "url": "https://it.wikipedia.org/wiki?curid=1910250", "title": "Scherma ai Giochi della XXIX Olimpiade - Sciabola individuale maschile", "text": ""}
{"id": "1910252", "revid": "106456", "url": "https://it.wikipedia.org/wiki?curid=1910252", "title": "L'ape musicale", "text": "L'ape musicale \u2014 titolo originale completo: Il pasticcio, ovvero l'ape musicale \u2014 \u00e8 un'opera lirica in un atto su libretto di Lorenzo Da Ponte e musiche di celebri compositori coevi fra cui Mozart, Salieri, Cimarosa, Zingarelli e Rossini.\nIndicata dall'autore nel libretto come azione teatrale, \u00e8 costituita da un collage (letteralmente: \"pastiche\") di brani musicali preesistenti, inseriti a commento di un canovaccio poetico (prevalentemente derivato dai libretti viennesi e successivamente rielaborato tre volte), vicino all'opera buffa \u2014 che all'epoca di questa composizione attraversava il periodo di massimo fulgore \u2014 e alla commedia dell'arte e teso a produrre, in una sorta di scatole cinesi, del puro metateatro, ovvero del teatro sul teatro.\nStoria.\nDimenticata per oltre centocinquant'anni, l'opera \u00e8 stata recuperata a fine anni ottanta (nella versione rappresentata a New York nel 1830) a cura del Teatro la Fenice di Venezia e restituita ai cartelloni. Una registrazione discografica \u00e8 stata prodotta da Nuova Era nel 1990.\nDa Ponte \u2014 che nella prefazione al testo definisce il suo lavoro come \"ghiribizzo poetico\" \u2014 compose l'opera nel 1788 in segno di gratitudine nei confronti dell'imperatore Giuseppe II d'Austria per la concessione del Burgtheater di Vienna, sede di una sottoscrizione fra gli amanti della musica per il mantenimento in vita della compagnia d'opera italiana.\nDi quest'opera il poeta che ha legato il suo nome alla famosa trilogia mozartiana (\"Le nozze di Figaro\", \"Don Giovanni\", \"Cos\u00ec fan tutte\") elabor\u00f2 quattro versioni, con testi differenti e repertori musicali utilizzati ugualmente diversi: \nLibretto.\nIl libretto in versi di Da Ponte si adegua, nelle sue quattro versioni, agli sviluppi della vicenda e alle impostazioni satirico-sentimentali del tema trattato in ciascun numero. A quello classico si affiancano cos\u00ec versi piani, tronchi e sdruccioli in grado di imprimere alla metrica poetica un'andatura sostenuta, capace di riprodurre la disinvoltura del dialogo in prosa.\nLa prima versione di 1789 \u00e8 stata recuperata dalla musicologa Miriam Grau Tanner. La prima di \"L'ape musicale\" ebbe luogo l'anno Mozart 2006 al Theater an der Wien di Vienna.\nIl senso del soggetto, e la spiegazione del titolo, \u00e8 illustrato dallo stesso autore nella prefazione al testo (nella versione del 1830 rivolta \"Agli abitanti della Citt\u00e0 di new York\", che l'ottuagenario poeta definisce \"spiritosa citt\u00e0\"):\nDa Ponte viveva negli Stati Uniti da diversi anni e lo spunto per una ripresa dell\"'Ape musicale\" gli venne da una visita dall'Italia della nipote Giulia, giovane cantante. Non gli fu difficile rivisitare la sua antica opera di fine Settecento sulla vita del teatro d'opera (con tutti i suoi tic e malizie) adattandola ai tempi specialmente con l'acquisizione di un maggior numero di lacerti musicali mutuati dal repertorio dall'allora acclamatissimo \u2014 e molto rappresentato anche se in questo caso non si sa quanto consapevole e consenziente \u2014 Rossini. Nelle prime versioni ad essere impiegate erano state maggiormente le musiche, fra gli altri, di Vicente Mart\u00edn y Soler, Giuseppe Gazzaniga, Giuseppe Giordani, Pasquale Anfossi, Niccol\u00f2 Piccinni, Giovanni Paisiello.\nLa versione newyorkese, mutando i nomi dei personaggi ma mantenendo l'originale impalcatura, ambienta l'opera in un luogo di fantasia, le \"isole fortunate\" (forse un riferimento a Long Island) dove un gruppo di appassionati di opera italiana, fra cui un musicista, un cantante squattrinato, un poeta furbacchione ed un impresario teatrale sono in fermento per l'arrivo di una cantante dall'Italia che dovr\u00e0 tenere un concerto e per la scelta dei brani da eseguire.\nTanto nelle prime tre versioni, quanto per quella per New York, il testo riporta molte citazioni non per intero ma con il semplice accenno in libretto. Libretto che nella versione newyorkese, sotto il titolo \"The Musical Bee\", riporta a fronte il testo in lingua inglese, inclusa la \"preface\" firmata dallo stesso Da Ponte. In questo caso, il testo si rif\u00e0 alla poetica tipicamente anglosassone con forti richiami shakespeariani e cadenze tipiche della poesia satirica del XVII secolo. Si tratta, in ogni caso, di una libera traduzione non funzionale alla partitura musicale ma propedeutica unicamente ad aiutare l'ascoltatore nella comprensione del senso dell'opera.\nPersonaggi delle quattro versioni.\nQuesti i cinque personaggi (sei nella versione per Trieste 1792) che animano l'opera:\nEdizione discografica.\nDell'opera \u00e8 stata realizzata nel 1990 dalla Nuova Era un'incisione discografica sulla base della versione del 1830, con riscritture musicali e recitativi di Giovanni Piazza. Ne sono stati interpreti l'orchestra e Coro del Teatro La Fenice di Venezia diretti da Vittorio Parisi che ne ha curato in parte la riscrittura. I cantanti cui sono stati affidati i diversi ruoli erano: Adelina Scarabelli (\"Lucinda, cantante\"), William Matteuzzi (\"Narciso, cantante\"), Enzo Dara (\"Don Nibbio, impresario\"), Maurizio Comencini (\"Don Canario, musicista\") e Bruno De Simone (\"Mongibello, poeta\").\nSchema base dei numeri.\nSi riporta lo schema base dei numeri utilizzati per l'edizione discografica de \"L'Ape Musicale\" che si rif\u00e0 alla versione della rappresentazione data a New York nel 1830:"}
{"id": "1910255", "revid": "287204", "url": "https://it.wikipedia.org/wiki?curid=1910255", "title": "Scherma ai Giochi della XXIX Olimpiade - Fioretto individuale maschile", "text": ""}
{"id": "1910260", "revid": "228587", "url": "https://it.wikipedia.org/wiki?curid=1910260", "title": "Scherma ai Giochi della XXIX Olimpiade - Spada a squadre maschile", "text": "Tabellone.\nPreliminare.\nLa vincente entra in tabellone contro l'Ungheria"}
{"id": "1910264", "revid": "697352", "url": "https://it.wikipedia.org/wiki?curid=1910264", "title": "Bleeding", "text": "Il bleeding (dall'inglese \"to bleed\" - essudare) o essudazione del calcestruzzo \u00e8 un aspetto particolare della segregazione del calcestruzzo.\nCause.\nL'essudazione risulta essere tanto pi\u00f9 elevata quanto nel calcestruzzo \u00e8 maggiore il rapporto acqua/cemento, e pi\u00f9 basso \u00e8 il dosaggio di cemento e/o \u00e8 surdosato in additivo fluidificante o superfluidificante.\nL'essudazione pu\u00f2 essere causata anche da un eccessivo costipamento.\nDescrizione del fenomeno e difetti.\nIl \"bleeding\" consiste nella risalita in superficie, durante il costipamento del conglomerato cementizio, di una parte dell'acqua di impasto con la formazione di uno strato d'acqua e cemento (boiacca) sulla superficie del conglomerato.\nL'essudazione comporta l'insorgere negli strati pi\u00f9 superficiali di un rapporto acqua/cemento eccessivo, che \u00e8 causa di un abbattimento della resistenza meccanica e del grado di durabilit\u00e0 della zona corticale, che \u00e8 quella pi\u00f9 esposta agli agenti atmosferici ed a sollecitazioni quali urti, abrasioni ecc. \nIn realt\u00e0 l'essudazione \u00e8 un fenomeno pi\u00f9 complesso che comporta la raccolta di acqua non solo sulla superficie ma anche il deposito localizzato di acqua all'interno della struttura, in calcestruzzo (bleeding non manifesto) che \u00e8 pi\u00f9 insidioso del precedente e che pu\u00f2 provocare una serie di difetti e punti deboli nella matrice cementizia anche di opere armate:\nA causa dell'acqua di \"bleeding\" che durante la risalita rimane parzialmente intrappolata sotto gli aggregati pi\u00f9 grossi la zona di transizione risulta pi\u00f9 porosa della pasta cementizia pi\u00f9 distante dall'inerte. \nL'indebolimento della zona di transizione assume particolare importanza pratica nella produzione di calcestruzzi HPC e HSC. \nIn questi casi si adottano rapporti a/c bassissimi (0,25 - 0,40) per conseguire una microstruttura della matrice cementizia paragonabile a quella dell'aggregato lapideo. Se per\u00f2 la zona di transizione rimane porosa per effetto del \"bleeding\", essa diventa l'anello debole della catena, e la rottura del calcestruzzo avviene localizzata nella zona di transizione, compromettendo l'effetto benefico della diminuzione del rapporto a/c.\nA causa del \"bleeding\" possono essere compromesse anche le riprese di getto \nLimiti normativi.\nIn conformit\u00e0 alla norma UNI 7122 l'essudamento di acqua deve risultare non superiore allo 0,1%.\nRimedi.\nPer ridurre il fenomeno sono largamente utilizzati il fumo di silice, e gli additivi fluidificanti e superfluidificanti per ridurre l'acqua di impasto. \nSiccome al bleeding si accompagna quasi sempre alla sedimentazione degli inerti pi\u00f9 grossolani \u00e8 importante aumentare il dosaggio di cemento e la frazione fine della curva granulometrica oppure utilizzare la sola cenere volante che svolge la funzione sia di legante che di inerte fino.\nNelle strutture bidimensionali, quali i pavimenti industriali, si pu\u00f2 ancora utilizzare la cosiddetta finitura \"a spolvero\", ideata circa trent'anni fa, che consiste nel cospargere sulla superficie del getto una miscela secca di cemento e inerti e nell'ottenerne l'inglobamento nel calcestruzzo mediante l'uso di macchine fratazzatrici.\nIn questo modo si aumenta la quantit\u00e0 di cemento (e di aggregati) in corrispondenza dell'estradosso della struttura o per bilanciare l'arricchimento in acqua causato dal bleeding e mantenere, cos\u00ec, inalterato il rapporto a/c o, addirittura, ridurlo con conseguenze benefiche sulla durezza e sulla resistenza all'usura della superficie stessa.\nNell'utilizzo di questa finitura \u00e8 importante la tempistica in relazione alla consistenza del calcestruzzo in superficie: esse non debbono essere eseguite troppo tardi, n\u00e9 troppo presto. \nNel primo caso, il calcestruzzo ha gi\u00e0 in fase di presa, pertanto non \u00e8 possibile ottenere un adeguato incorporamento dei due materiali; si formano due strati diversi e sovrapposti che tendono facilmente a distaccarsi determinando la \"delaminazione\" o \"scartellamento\" dello spolvero. \nNel secondo, invece, il calcestruzzo \u00e8 troppo fresco, l'acqua di bleeding, che ancora seguita a risalire dal basso, viene bloccata dallo strato di calcestruzzo superficiale in cui \u00e8 stato incorporato lo spolvero indurente che, grazie alla sua impermeabilit\u00e0, impedisce all'acqua di bleeding di fuoriuscire. \nSotto lo strato di spolvero si possono formare delle lenti di acqua che con il tempo vengono riassorbite dal calcestruzzo lasciando dei vuoti che a seguito di lievi sollecitazioni determinano la \"delaminazione\" dello strato superficiale.\nFessurazioni.\nNelle opere armate, quali le platee di fondazioni e le piastre, a causa del bleeding ed in generale dei fenomeni segregativi, si innesca un abbassamento differenziato della matrice cementizia causato dall'ostacolo creato dalla presenza dei ferri.\nQuesto fa insorgere tensioni di trazione nella zona superficiale che possono essere causa di fessurazioni che hanno la caratteristica di seguire l'andamento delle armature (fessurazioni a rete)."}
{"id": "1910267", "revid": "154639", "url": "https://it.wikipedia.org/wiki?curid=1910267", "title": "Rappresentazione (filosofia)", "text": "In filosofia per rappresentazione s'intende: sia il \"contenuto\" stesso dell'azione rappresentativa, sia l'\"atto\" del rappresentare, cio\u00e8 percepire coscientemente, nell'ambito della sensibilit\u00e0 esterna, un oggetto con le sue caratteristiche sensibili, ad esempio una cosa, oppure avvertire, nell'ambito della sensibilit\u00e0 interna, come oggetti interni, emozioni, passioni, fantasie ecc. In quest'ultimo senso la rappresentazione \u00e8 un'attivit\u00e0 del pensiero.\nStoria del concetto.\nFilosofia antica.\nPlatone nella \"Repubblica\" sostiene che la rappresentazione (\"eikas\u00eca\") \u00e8 un'immagine \"simile\" alla cosa reale da cui proviene e che si riflette nell'anima.\nAristotele, nell'ambito del processo conoscitivo d'astrazione per la formazione dell'universale, ritiene che la rappresentazione (\"phantasia\") sia qualcosa di intermedio tra la sensazione e il concetto\nFilosofia medioevale.\nNella filosofia tomistica d'ispirazione aristotelica si riprende il metodo astrattivo come procedimento del conoscere e si conferma con San Tommaso che la rappresentazione, oltre che a dare un'immagine sensibile della cosa reale, \u00e8 tale per cui rende presenti nella coscienza, con un'azione volontaria della mente, anche le cose assenti.\nS'innestava a questo punto la nota disputa sugli universali per cui, contrariamente ai tomisti, i nominalisti consideravano la rappresentazione come il semplice, astratto \"segno\", simbolo, della cosa reale.\nFilosofia moderna.\nPer Cartesio non c'\u00e8 sostanziale differenza tra le rappresentazioni e le idee: che siano innate, avventizie o fittizie, hanno una presenza reale, di una realt\u00e0 che riguarda l'essenza e non le caratteristiche contingenti della cosa rappresentata, nello spirito\nNasce a questo punto la questione affrontata durante tutto il pensiero moderno che mette in discussione la convinzione cartesiana che riduceva le rappresentazioni a sinonimi delle idee: esiste veramente una corrispondenza tra la rappresentazione, che rientrerebbe nella psiche interna all'uomo, e la realt\u00e0, fatto esterno alla soggettivit\u00e0 dell'uomo stesso?\nSi ripropone l'antico problema che segna la nascita del pensiero filosofico del rapporto fra il soggetto, unico e irripetibile, e l'oggetto, il mondo esterno.\nPer l'empirista Hume la vera realt\u00e0 \u00e8 costituita dalle \"impressioni\", fatti percettivi forti, che riguardano sia le sensazioni, sia quelle percezioni interne che sono le emozioni, le passioni ecc.; le rappresentazioni invece, le idee cartesiane, non sono altro che una copia sbiadita, una risonanza delle primitive impressioni.\nLeibniz e la gerarchia delle monadi.\nCon Leibniz la discussione filosofica sulle rappresentazioni conosce le sue prime connotazioni psicologiche.\nOgni corpo \u00e8 monade e tutto quello che avviene e che riguarda la monade uomo avviene e riguarda tutte le altre monadi: ma che differenza c'\u00e8 tra la monade uomo e tutte le altre monadi?\nLa vita rappresentativa non coincide con la vita cosciente, percepire \u00e8 diverso da accorgersi: dobbiamo cio\u00e8 distinguere la percezione delle monadi pi\u00f9 elevate da quella delle monadi meno elevate, cio\u00e8 meno coscienti.\nTra noi e una roccia c'\u00e8, alla fine, solo una differenza di coscienza.\nMa anche in noi non tutto \u00e8 cosciente. Leibniz afferma che noi abbiamo delle \"piccole percezioni\" che assimiliamo inconsciamente proprio perch\u00e9 sono molto piccole. La percezione cosciente \u00e8 il risultato della somma delle piccole percezioni.\n\u00ab\"Da mille indizi noi possiamo essere sicuri che ci sono in noi, in ogni momento, innumerevoli percezioni senza appercezione... pi\u00f9 efficaci di quanto sembra... e anche le percezioni avvertibili derivano per gradi da quelle cos\u00ec piccole che non si possono avvertire\"\u00bb.\nCos\u00ec il rumore del mare in fondo \u00e8 il risultato del rumore delle piccole onde che, essendo piccole percezioni, noi assimiliamo inconsciamente.\nQuindi ci sono monadi coscienti e monadi incoscienti che hanno percezioni cos\u00ec confuse da risultare apparentemente inerti ma, in effetti, anche loro sono centri di forza e hanno una vita rappresentativa, molto inconscia, ma reale.\nOgni monade \u00e8 quindi diversa ed estranea alle altre ma, poich\u00e9 tutte hanno una vita rappresentativa, alla fine costituiscono un'unit\u00e0 universale pur nella molteplicit\u00e0.\nLa materia come incoscienza.\nCartesio aveva assimilato tutta la conoscenza alla \"res cogitans\" mentre la \"res extensa\" era l'opposto della vita cosciente, non aveva niente a che fare con la vita del pensiero e di tutto ci\u00f2 che non \u00e8 materia.\nOra Leibniz estende la vita spirituale anche alla materia che, come monade centro di forza, ha una sua vita interiore, magari inconscia ma, non pi\u00f9 passiva ed inerte come quella che veniva attribuita tradizionalmente alla materia.\nEsiste quindi una gerarchia di monadi che dipende dalle caratteristiche della percezione delle monadi.\nNell'anima quindi troviamo degli oggetti costituiti da rappresentazioni oscure e confuse (le sensazioni), da rappresentazioni chiare ma confuse (le immagini), da rappresentazioni chiare e distinte (i concetti).\nIl primo gradino \u00e8 quello delle monadi per cui nessuna rappresentazione \u00e8 cosciente. All'ultimo gradino c'\u00e8 Dio per il quale niente \u00e8 oscuro.\nIl pensiero del XVIII e XIX secolo.\nCos\u00ec come lo intendeva Leibniz il concetto di rappresentazione (\"Vorstellung\") arriv\u00f2, passando per Wolff, nell'ambito della filosofia tedesca del 700 e dell'800.\nPer Kant, Reinhold, Herbart, rappresentazione stava ad indicare l'attivit\u00e0 rappresentativa della coscienza.\nLa scuola idealistica tedesca riprese invece l'idea che la rappresentazione fosse qualcosa di intermedio tra la sensazione e l'intuizione, rispetto a cui vantava una caratteristica di superiore generalit\u00e0, e il concetto, nei cui confronti aveva per\u00f2 un aspetto di maggiore particolarit\u00e0: la rappresentazione quindi, meno particolare della sensazione, meno universale del concetto. La rappresentazione nasceva poi per una spontanea attivit\u00e0 dello spirito piuttosto che per un meccanismo di somiglianza con la sensazione originaria.\nNella sua opera \"Il mondo come volont\u00e0 e rappresentazione\", Schopenhauer riprende da Kant i concetti di fenomeno e noumeno. Il fenomeno \u00e8 il mondo come appare a noi mentre il noumeno \u00e8 la cosa in s\u00e9, la realt\u00e0 come veramente \u00e8. Anche per Schopenhauer il fenomeno \u00e8 parvenza, illusione, sogno. Le forme a priori della nostra coscienza (spazio, tempo, causalit\u00e0) alterano la realt\u00e0 facendocela vedere in modo diverso da come essa veramente \u00e8. Il fenomeno \u00e8 il prodotto falsificato della nostra coscienza. Per questo il filosofo tedesco afferma che \"il mondo \u00e8 la mia rappresentazione\", un \"velo di Maya\" illusorio che mi separa dalla vera realt\u00e0 noumenica.\nPensiero del XX secolo.\nQuesta concezione di una creativit\u00e0 rappresentativa dello spirito venne accentuata da Octave Hamelin e da Benedetto Croce.\nLa scuola fenomenologica, in contrasto con quella associazionistica e sperimentale di Alexander Bain, Wundt e Ribot, riprese e rinforz\u00f2 la tesi di un'attivit\u00e0 autonoma della rappresentazione che svolgeva la funzione di dare senso ai semplici dati sensibili da cui si originava.\nHusserl.\nRifacendosi al principio di \"intenzionalit\u00e0\" del pensiero medioevale, Husserl rifiutava l'idea che il compito della coscienza fosse semplicemente quello di riprodurre qualcosa, ma essa esprimeva invece la capacit\u00e0 di \"intendere\", capire, il senso profondo della cosa stessa e non dunque di originare una rappresentazione come qualcosa distinta dall'oggetto, come un segno, una copia, pi\u00f9 o meno aderente all'oggetto stesso.\nTeoria questa di Husserl ripresa poi a fondamento dell'analisi strutturale della rappresentazione operata dalla Gestaltpsychologie.\nSartre.\nL'intera questione fu ripresa e sistemata da Sartre secondo cui \u00e8 errato concepire la coscienza come una sorta di palcoscenico, una \u00abscena\u00bb su cui recitano la loro parte, apparendo e scomparendo tra le quinte, \u00aboggetti\u00bb che interpretano immagini e rappresentazioni.\nRappresentare non vuol dire interiorizzare nella coscienza qualcosa di esterno ad essa ma \u00e8 un intenzionale interesse della coscienza nei confronti dell'oggetto reale che nello stesso tempo viene reso non esistente, come \"nulla\". L'oggetto rappresentato dalla coscienza viene sopraffatto nella sua esistenza e reso reale solo dalla rappresentazione, per cui se la sensazione e la percezione per esserci hanno bisogno della realt\u00e0 dell'oggetto questo non accade per le rappresentazioni che, per le capacit\u00e0 creative d'immaginazione dello spirito umano, possono esserci anche in assenza dell'oggetto stesso."}
{"id": "1910268", "revid": "117529907", "url": "https://it.wikipedia.org/wiki?curid=1910268", "title": "Ho\u00e0ng Anh Tu\u1ea5n", "text": "Carriera.\nIl 10 agosto 2008 ha conquistato la medaglia d'argento ai Giochi olimpici di Pechino 2008 nella categoria 56 kg sollevando 290 kg. nel totale, preceduto dal cinese Long Qingquan (292 kg.).\nHa conquistato anche due medaglie di bronzo ai Campionati mondiali del 2005 e del 2006 nella stessa categoria.\nA livello continentale e sempre nella categoria dei 56 kg., Ho\u00e0ng ha vinto la medaglia d'argento ai Giochi Asiatici di Doha 2006 e tre medaglie d'oro ed una medaglia d'argento ai Campionati asiatici di sollevamento pesi."}
{"id": "1910277", "revid": "1371684", "url": "https://it.wikipedia.org/wiki?curid=1910277", "title": "Scherma ai Giochi della XXIX Olimpiade - Fioretto a squadre femminile", "text": ""}
{"id": "1910281", "revid": "287204", "url": "https://it.wikipedia.org/wiki?curid=1910281", "title": "Long Qingquan", "text": "Il 10 agosto 2008 divent\u00f2 campione olimpico ai Giochi olimpici di Pechino 2008 nella categoria 56 kg sollevando 292 kg.\nOtto anni dopo, a Rio de Janeiro, ripet\u00e9 stabilendo un nuovo record mondiale di 307\u00a0kg, superando Halil Mutlu, detentore del record del mondo di 305\u00a0kg fissati ai Giochi di Sydney 16 anni prima."}
{"id": "1910282", "revid": "228587", "url": "https://it.wikipedia.org/wiki?curid=1910282", "title": "Kangling", "text": "Il Kangling (tibetano: \u0f62\u0f90\u0f44\u0f0b\u0f42\u0fb3\u0f72\u0f44\u0f0d, Wylie: \"rkang-gling\") \u00e8 uno strumento musicale a fiato ricavato da un femore o da una tibia umani (o pi\u00f9 spesso ancora, da un semplice legno), di solito sormontato da decorazioni in metallo argentato (generalmente impreziosite da gemme) e, a volte, accompagnato da cordicelle e ciondoli.\nViene usato in Tibet durante i rituali tantrici. Secondo la tradizione, la musica di tale strumento servirebbe ad allontanare gli spiriti maligni ed i demoni. Nella simbologia del buddhismo il suono del kangling viene paragonato alla recitazione dei mantra."}
{"id": "1910287", "revid": "125326315", "url": "https://it.wikipedia.org/wiki?curid=1910287", "title": "Valle di Bagnes", "text": "La Valle di Bagnes \u00e8 una valle alpina che si trova nel distretto di Entremont nel Vallese svizzero, occupata da comune di Bagnes, il secondo comune della Svizzera per estensione.\nGeografia.\nBagnata dalla Dranse de Bagnes, la valle di Bagnes termina sulla val d'Entremont all'altezza di Sembrancher. Con i torrenti delle altre valli, la Dranse de Bagnes forma la Dranse la quale scorre fino a Martigny prima di raggiungere il Rodano. Da Sembrancher, la valle di Bagnes si snoda verso est per qualche chilometro prima di biforcarsi all'altezza di \"Ch\u00e2ble\" in directione sud-est. Si accede alla stazione sciistica di Verbier prendendo una strada dopo Ch\u00e2ble.\nDopo il villaggio di \"Lourtier\", la valle si restringe fino al lago artificiale di Mauvoisin, creato dall'omonima diga. \nIl lago artificiale ricopre buona parte della valle superiore racchiuso tra il Mont Blanc de Cheilon e La Ruinette ad est ed il massiccio della Grand Combin ad ovest.\nOrografia.\nI monti principali che contornano la valle appartengono alle Alpi del Grand Combin e sono:\nRifugi alpini.\nPer facilitare l'escursionismo e la salita alle vette nella valle vi sono diversi rifugi alpini:\nLocalit\u00e0.\nLe localit\u00e0 particolarmente importanti della valle sono: "}
{"id": "1910289", "revid": "938", "url": "https://it.wikipedia.org/wiki?curid=1910289", "title": "Eko Irawan", "text": "Il 10 agosto 2008 ha conquistato la medaglia di bronzo alle Olimpiadi di Pechino 2008 nella categoria 56 kg sollevando 288 kg.\nIl 30 luglio 2012 si ripete conquistando la medaglia di bronzo alle Olimpiadi di Londra 2012, questa volta per\u00f2 nella categoria 62 kg sollevando 317 kg."}
{"id": "1910290", "revid": "24443", "url": "https://it.wikipedia.org/wiki?curid=1910290", "title": "Val de Bagnes", "text": ""}
{"id": "1910292", "revid": "116489935", "url": "https://it.wikipedia.org/wiki?curid=1910292", "title": "Yoon Jin-hee", "text": "Il 10 agosto 2008 ha conquistato la medaglia d'argento alle Olimpiadi di Pechino 2008 nella categoria 53 kg sollevando 213 kg.\n\u00c8 sposata con il sollevatore Won Jeong-sik da cui ha avuto due figli."}
{"id": "1910294", "revid": "124123", "url": "https://it.wikipedia.org/wiki?curid=1910294", "title": "Anastasija Novikava", "text": "Il 10 agosto 2008 ha conquistato la medaglia di bronzo alle Olimpiadi di Pechino 2008 nella categoria 53 kg sollevando 213 kg."}
{"id": "1910301", "revid": "113912165", "url": "https://it.wikipedia.org/wiki?curid=1910301", "title": "Lago di Mauvoisin", "text": "Il lago di Mauvoisin (in francese Lac de Mauvoisin) \u00e8 un bacino artificiale che si trova nella valle di Bagnes, nel distretto di Entremont, nel canton Vallese svizzero.\nPrima della costruzione della diga il lago era naturale.\nLa diga di Mauvoisin fu costruita tra il 1951 e il 1958. Il lago \u00e8 alimentato dalle acque che scendono dall'alta valle e, in particolare, da quelle che scendono dal ghiacciaio del Gietro e dal ghiacciaio d'Otemma."}
{"id": "1910303", "revid": "327773", "url": "https://it.wikipedia.org/wiki?curid=1910303", "title": "Monte Rudo", "text": "Il monte Rudo (\"Rautkofel\" in tedesco) \u00e8 una montagna delle Alpi alta 2.826\u00a0m. che si trova nel territorio comunale di Dobbiaco, a est della val di Landro, in Alto Adige. La cima \u00e8 inserita nel Parco naturale Dolomiti di Sesto. \u00c8 composto da pi\u00f9 cime tra cui: Teston di Rudo (\"Schwalbenalpenkopf\", 2.607\u00a0m), monte Rudo-ovest (\"Westlicher Rautkofel\", 2.737\u00a0m), monte Rudo di Mezzo (\"Mittlerer Rautkofel\", 2.608\u00a0m) e monte Rudo-grande (\"Gro\u00dfer Rautkofel\", 2.826\u00a0m).\nStoria.\nNel corso della prima guerra mondiale, il monte Rudo era collocato in posizione leggermente arretrata lungo la linea di confine tra il Regno d'Italia e l'Impero austro-ungarico, precisamente si trovava alle spalle del monte Piana, un monte duramente conteso durante il conflitto, che caus\u00f2 14.000 vittime.\nIl monte Rudo assieme al Col di Specie e alla Torre dei Scarperi, formava una fortissima muraglia di artiglieria, che godeva di un'ottima panoramica sulle cime circostanti.\nDal monte Rudo il mattino del 24 maggio 1915, il primo giorno di guerra, venne sparato il primo colpo di cannone per questo settore. Alle ore 8.30 un cannone spar\u00f2 dal monte Rudo verso il monte Piana, segnando la sorte di due alpini: il sergente Apigalli da Sospirolo e l'alpino De Mario da Costalissoio e due feriti intenti al completamento della rotabile Misurina-Monte Piana. Subito dopo, altre bombe provenienti dal monte Rudo, colpirono il centro di Misurina e la forcella Lavaredo, che era presidiata dalla 75\u00aa compagnia del \"Cadore\".\nAccesso.\nIl monte \u00e8 accessibile da un unico sentiero, che pi\u00f9 che un sentiero \u00e8 classificato come una traccia di sentiero, solitamente non segnalata sulle cartine topografiche.\nLa via per la cima parte da dietro la parte alta del forte di Landro, su una vecchia mulattiera militare, che \u00e8 stata lasciata in totale abbandono da dopo la fine della prima guerra mondiale, si \u00e8 quindi ristretta a un piccolo sentiero a causa delle frane e intemperie di quasi un secolo.\nQuesta traccia segue sempre un andamento a zig-zag per una sessantina di svolte che non lasciano dubbi sulla via da intraprendere, n\u00e9 risulta troppo impegnativa.\nLungo il sentiero si possono trovare alcune tracce risalenti al conflitto, alcune lungo la via, altre pi\u00f9 nascoste nella foresta.\nDopo due ore di cammino mai troppo impegnativo, si arriva ad una prima casermetta, dove si trova anche l'arrivo e la sua successiva ripartenza di una linea teleferica.\nDa qui, passando sul tetto della casermetta inizia la seconda tratta della via, totalmente differente dalla parte fin qui percorsa; \u00e8 su una veramente flebile traccia di sentiero che dapprima sale in quota e poi traversa la parete con una cengia. Tutta questa seconda parte \u00e8 tuttavia estremamente franosa, \u00e8 quindi percorribile solo da un escursionista esperto, con passo deciso, equilibrio e buon senso di orientamento, che fortunatamente \u00e8 aiutato dalla presenza di alcuni ometti di sassi, i quali aiutano a ritrovare la traccia del vecchio sentiero di guerra.\nQuesta seconda tratta porta all'arrivo in cima della teleferica, dove si trovano alcune baracche e appostamenti, oltre che a una spettacolare panoramica che spazia su monte Paterno, Croda dei Toni, Tre Cime di Lavaredo, monte Piana, monte Cristallo e Croda Rossa d'Ampezzo, insomma molte delle cime pi\u00f9 note delle Dolomiti e della Grande Guerra. Sono inoltre visibili due laghi: il lago di Landro da cui grossomodo si \u00e8 partiti e il lago di Misurina.\nDal punto fin qui raggiunto, probabilmente \u00e8 possibile proseguire su altri sentieri. Un altro giro possibile \u00e8 quello di raggiungere la vetta del Teston di Rudo, per poi scendere attraverso la val Bulla."}
{"id": "1910305", "revid": "1522738", "url": "https://it.wikipedia.org/wiki?curid=1910305", "title": "Progetto di riunificazione coreana", "text": "Il progetto di riunificazione coreana \u00e8 un disegno politico volto a riunificare la Corea del Sud e la Corea del Nord in un unico Stato.\nStoria.\nBench\u00e9 siano due entit\u00e0 separate, le due Coree non hanno ancora rinunciato all'obiettivo della riunificazione. Essendo le due Coree interessate a un'integrazione, rimane da stabilire in che modo intraprenderla. Una parte della comunit\u00e0 internazionale auspica un'evoluzione politica in senso democratico sotto la guida del Sud (similmente alla Germania di inizio anni 1990). La questione della riunificazione, con un collasso della Corea del Nord o una graduale integrazione tra quella Nord e quella del Sud, \u00e8 ancora dibattuta tra le parti che seguono il processo (le due Coree, la Cina, il Giappone, la Russia e gli Stati Uniti).\nA partire dal 2000, dopo una serie di incontri tra i capi dei due Paesi, l'ONU approv\u00f2 una serie di risoluzioni con le quali si auspicava la pace, la stabilit\u00e0 e la riunificazione della penisola.&lt;br&gt;\nDopo molti anni sono stati fatti alcuni passi per raggiungere l'obiettivo: il 15 giugno 2000 Kim Dae-Jung, presidente della Corea del Sud, incontr\u00f2 Kim Jong-Il, presidente della Corea del Nord. Entrambi firmarono la dichiarazione congiunta Nord-Sud, con la quale le parti si impegnarono nella ricerca di una soluzione pacifica alla riunificazione.\nCome segno di distensione le due Coree marciarono unite alla cerimonia di apertura di tre edizioni delle Olimpiadi (Sydney 2000, Atene 2004 e Torino 2006), anche se le due squadre gareggiarono separatamente. Successivamente la stessa cosa si \u00e8 ripetuta alle Olimpiadi invernali del 2018 in Sud Corea. \nIl 4 ottobre 2007 venne firmato dall'allora presidente Roh Moo-hyun e dal capo della Corea del Nord Kim Jong-Il un accordo di pace in otto punti, che prevede una cooperazione economica, il rinnovo degli accordi per i collegamenti aerei, stradali e ferroviari e confronti al vertice per dichiarare ufficialmente il termine della guerra e riaffermare il principio di non-aggressione reciproca.\nMolti analisti sostengono che l'integrazione sia gi\u00e0 stata avviata, anche se molto lentamente, attraverso un processo di riconciliazione e di cooperazione tra i due regimi. Il confine resta fortemente presidiato e la Corea del Nord continua a sviluppare i suoi armamenti nucleari. Tuttavia le iniziative intraprese dopo sessant'anni di gelo lasciano ben sperare per il futuro.\nCi sono alcune strategie atte a ottenere la riunificazione coreana:"}
{"id": "1910316", "revid": "117578581", "url": "https://it.wikipedia.org/wiki?curid=1910316", "title": "Verbier", "text": "Verbier (toponimo francese) \u00e8 una frazione di 3\u00a0296 abitanti del comune svizzero di Bagnes, nel Canton Vallese (distretto di Entremont).\nGeografia fisica.\nVerbier si trova nella valle di Bagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nDal 1994 ospita il Festival di Verbier, una rassegna del cartellone europeo di musica classica, operistica e sinfonica, che ha ospitato, nelle passate edizioni, artisti come Martha Argerich, Daniil Trifonov, Khatia Buniatishvili, Alice Sara Ott, Yuja Wang, Evgenij Kisin e altri.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nStazione sciistica sviluppatasi a partire dagli 1930-1940, ha ospitato fra l'altro varie competizioni di sci alpino (Mondiali juniores 2001, tappe della Coppa del Mondo), di sci alpinismo (Mondiali 2015, Patrouille des Glaciers) e di sci di velocit\u00e0 (Mondiali 2007, Mondiali 2011) ed esibizioni di freeride (Freeride World Tour).\nHa anche ospitato il Campionato del mondo di parapendio nel 1987 (in veste non ufficiale) e nel 1993 ed \u00e8 stata arrivo di varie tappe del Tour de Suisse e di una del Tour de France 2009 di ciclismo."}
{"id": "1910318", "revid": "729019", "url": "https://it.wikipedia.org/wiki?curid=1910318", "title": "Stazione di Borgo Valsugana Centro", "text": "La stazione di Borgo Valsugana Centro \u00e8 una stazione ferroviaria sulla linea della Valsugana Trento\u00a0\u2013 Venezia a servizio della citt\u00e0 di Borgo Valsugana: questa si trova tra le stazioni di Roncegno Bagni-Marter e quella di Borgo Est. La dicitura sulla facciata indica solamente \"Borgo\", in quanto fino al 2005 questa era l'unica stazione a servizio della citt\u00e0.\nStrutture e impianti.\nIl fabbricato viaggiatori ricorda lo stile degli edifici austro-ungarici di fine XIX secolo. Lo stesso stile si ritrova nelle stazioni di Levico Terme e di Roncegno Bagni-Marter. Sotto la veranda interna si trova la biglietteria self-service.\nI binari sono 3, ma solo il 1\u00ba e il 2\u00ba vengono utilizzati per il servizio viaggiatori. Il 3\u00ba \u00e8 utilizzato per la manovra dei convogli merci provenienti dalla vicina acciaieria.\nMovimento.\nNella stazione fermano tutti i treni con destinazioni per Trento, Bassano del Grappa, Venezia e Padova, a servizio dei pendolari (che non sono numerosi a causa del maggior utilizzo della nuova stazione di Borgo Est).\nServizi.\nLa stazione dispone di:"}
{"id": "1910319", "revid": "285054", "url": "https://it.wikipedia.org/wiki?curid=1910319", "title": "Gastone Brilli Peri", "text": ""}
{"id": "1910320", "revid": "599013", "url": "https://it.wikipedia.org/wiki?curid=1910320", "title": "Matthias Russ", "text": "Professionista dal 2005 al 2010, in carriera conta una sola vittoria di tappa al Regio-Tour.\nCarriera.\nDopo due anni da stagista nella Gerolsteiner, divent\u00f2 professionista nel 2005 proprio con la squadra tedesca. Nel 2006 ottenne il suo primo trionfo da \"pro\", vincendo la seconda tappa del Regio-Tour che concluse al quarto posto. Dalla stagione 2009 milita nella Milram.\nNell'ottobre del 2010 annuncia il ritiro dall'attivit\u00e0 agonistica al termine della stagione sia per i problemi di asma sia per i continui casi di doping nel ciclismo."}
{"id": "1910321", "revid": "599013", "url": "https://it.wikipedia.org/wiki?curid=1910321", "title": "Respiro di Kussmaul", "text": "Il respiro di Kussmaul (talvolta chiamato anche respiro grosso) \u00e8 una forma di respiro patologico associato ad acidosi metabolica grave, causata in particolare da chetoacidosi diabetica, o insufficienza renale. \u00c8 una forma di iperventilazione compensatoria in cui l'aumento della frequenza respiratoria ha lo scopo di incrementare l'eliminazione dell'anidride carbonica per compensare la riduzione del pH del sangue.\nStoria.\nIl respiro deve il suo nome allo scopritore, Adolf Kussmaul (22 febbraio 1822, 28 maggio 1902), un medico tedesco reumatologo famoso per aver descritto i primi casi di vasculite idiopatica. Adolf Kussmaul not\u00f2 per la prima volta questa tipologia di respiro in alcuni pazienti affetti da diabete mellito mal compensato e in acidosi. Le sue osservazioni furono riportate in un saggio del 1874. \nEziologia.\nLa respirazione di Kussmaul \u00e8 un meccanismo di compensazione respiratoria che si verifica in tutti gli stati di acidosi metabolica. Pertanto \u00e8 riscontrabile, prevalentemente ma non solo, nella chetoacidosi diabetica e nell'insufficienza renale. \nProprio perch\u00e9 osservabile in ogni forma di acidosi metabolica il respiro di Kussmaul \u00e8 stato osservato anche in soggetti terminali affetti da AIDS.\nPatogenesi.\nSe si esegue un'emogasanalisi arteriosa sul sangue di un paziente con respiro di Kussmaul i risultati ci mostreranno una bassa pressione parziale di CO2 in combinazione con una bassa concentrazione di bicarbonati. Questi valori trovano spiegazione nell'aumento della ventilazione che conduce a un maggiore scambio (e quindi allontanamento) dell'anidride carbonica a livello alveolare. L'eccesso di basi \u00e8 marcatamente negativo. \nIl paziente sente il bisogno di respirare profondamente; percepisce una \"fame d'aria\" che, a seguito della attivazione dei centri di controllo della respirazione, lo induce anche involontariamente a respirare con maggiore profondit\u00e0.\nIn un primo momento il respiro tender\u00e0 a essere rapido e relativamente poco profondo, ma ben presto l'acidosi metabolica evolve in iperventilazione. Quindi quanto pi\u00f9 l'acidosi diviene grave tanto pi\u00f9 elevata sar\u00e0 la probabilit\u00e0 di sviluppare il respiro di Kussmaul. Non a caso Adolf Kussmaul originariamente identific\u00f2 questo tipo di respirazione come segno di coma e morte imminente nei pazienti diabetici. \nClinica.\nIl respiro di Kussmaul \u00e8 caratterizzato da atti respiratori molto lenti, e in particolare da un'inspirazione profonda e rumorosa, a cui segue una breve apnea inspiratoria, quindi un'espirazione breve e gemente, infine una pausa post-espiratoria decisamente prolungata.\nDurata del digiuno, presenza o assenza di epatomegalia e il respiro di Kussmaul forniscono importanti indizi per la diagnosi differenziale di iperglicemia negli errori congeniti del metabolismo."}
{"id": "1910324", "revid": "1543377", "url": "https://it.wikipedia.org/wiki?curid=1910324", "title": "Ciclismo ai Giochi della XXIX Olimpiade - BMX maschile", "text": "Le prove di BMX maschile dei Giochi della XXIX Olimpiade furono corse dal 20 al 22 agosto al Laoshan BMX Field. La medaglia d'oro fu vinta dal lettone M\u0101ris \u0160trombergs.\nFu la prima gara olimpica nella storia della specialit\u00e0 e vi presero parte trentadue atleti in rappresentanza di venti nazioni.\nProgramma.\nLa gara si svolse presso il \"Laoshan Bicycle Moto Cross (BMX) Venue\" mercoled\u00ec 20 e venerd\u00ec 22 agosto 2008, secondo il seguente calendario:\nQualificazione.\nLa qualificazione, attribuita alla nazione e non a titolo individuale agli atleti, avvenne sulla base del ranking UCI e dei risultati dei Campionati del mondo di BMX 2008, pi\u00f9 due posti ad invito riservati alla \"Tripartite Commission\" (CIO, ANOC, UCI).\nQueste le nazioni qualificate:\nLa Nuova Zelanda, pur avendo diritto ad iscrivere due atleti, scelse di iscriverne uno solo. I due posti ad invito riservati alla \"Tripartite Commission\" furono assegnati alle prime due nazioni escluse ai Campionati del mondo. A queste si aggiunse la terza esclusa (Giappone) per coprire il posto vacante dovuto alla rinuncia neozelandese.\nRisultati.\nIl formato della gara prevedeva una prova cronometrata individuale, su due manche, in base alla quale i trentadue atleti venivano raggruppati in quattro batterie. Ciascuna batteria disputava tre manche con classifica generale stilata sommando i piazzamenti nelle singole manche. I quattro migliori classificati di ciascun gruppo accedevano alle semifinali disputate con lo stesso sistema. I quattro migliori classificati nelle due semifinali accedevano alla finale disputata in una sola manche.\nPrima fase.\n\"Nota: DNF ritirato\"\nQuarti di finale.\n20 agosto\nSemifinali.\n22 agosto\nFinale.\n22 agosto"}
{"id": "1910326", "revid": "712828", "url": "https://it.wikipedia.org/wiki?curid=1910326", "title": "Droidi da battaglia", "text": ""}
{"id": "1910329", "revid": "122349242", "url": "https://it.wikipedia.org/wiki?curid=1910329", "title": "Ciclismo ai Giochi della XXIX Olimpiade - BMX femminile", "text": "Le prove di BMX femminile dei Giochi della XXIX Olimpiade furono corse dal 20 al 22 agosto al Laoshan BMX Field. La medaglia d'oro fu vinta dalla francese Anne-Caroline Chausson.\nFu la prima gara olimpica nella storia della specialit\u00e0 e vi presero parte sedici atlete in rappresentanza di tredici nazioni.\nProgramma.\nLa gara si svolse presso il \"Laoshan Bicycle Moto Cross (BMX) Venue\" mercoled\u00ec 20 e venerd\u00ec 22 agosto 2008, secondo il seguente calendario:\nQualificazione.\nLa qualificazione, attribuita alla nazione e non a titolo individuale alle atlete, avvenne sulla base del ranking UCI e dei risultati dei Campionati del mondo di BMX 2008, pi\u00f9 un posto ad invito riservato alla \"Tripartite Commission\" (CIO-ANOC-UCI).\nQueste le nazioni qualificate:\nLa Nuova Zelanda, pur avendo diritto ad iscrivere due atlete, scelse di iscriverne una sola. Il posto vacante fu coperto con il ripescaggio dell'Ungheria, prima esclusa ai Campionati del mondo.\nRisultati.\nIl formato della gara prevedeva una prova cronometrata individuale, su due manche, in base alla quale le sedici atlete venivano raggruppati in due batterie di semifinale. Ciascuna batteria disputava tre manche con classifica generale stilata sommando i piazzamenti nelle singole manche. Le quattro migliori classificate di ciascun gruppo accedono alla finale disputata in una sola manche.\nPrima fase (prova cronometrata individuale).\n\"Nota: DNF ritirato\""}
{"id": "1910330", "revid": "287204", "url": "https://it.wikipedia.org/wiki?curid=1910330", "title": "Rene Mandri", "text": "Carriera.\nNel 2005, da Under-23, vince il Campionato nazionale estone in linea. Passato professionista l'anno seguente con l'Auber 93, nel 2007 si trasferisce all'AG2R La Mondiale, squadra francese con cui prende parte alla Vuelta a Espa\u00f1a 2007 e ai Giri d'Italia 2008 e 2010.\nNel 2011 passa all'Endura Racing, formazione britannica con licenza UCI Continental, ottenendo tre successi in due anni e partecipando ai Giochi olimpici 2012 a Londra. Nel 2013 si accasa all'Espoir Cycliste Saint-\u00c9tienne-Loire, squadra dilettantistica con cui gi\u00e0 aveva gareggiato prima di passare professionista, rimanendovi per due stagioni."}
{"id": "1910331", "revid": "486946", "url": "https://it.wikipedia.org/wiki?curid=1910331", "title": "Droide Remoto", "text": ""}
{"id": "1910338", "revid": "486946", "url": "https://it.wikipedia.org/wiki?curid=1910338", "title": "Droide remoto", "text": ""}
{"id": "1910341", "revid": "1573940", "url": "https://it.wikipedia.org/wiki?curid=1910341", "title": "Chen Xiexia", "text": "Il 9 agosto 2008 ha conquistato la medaglia d'oro alle Olimpiadi di Pechino 2008 nella categoria 48 kg del sollevamento pesi. \u00c8 stata quella la prima medaglia d'oro per la Cina nell'Olimpiade casalinga."}
{"id": "1910342", "revid": "339392", "url": "https://it.wikipedia.org/wiki?curid=1910342", "title": "Law &amp; Order SVU", "text": ""}
{"id": "1910345", "revid": "125976610", "url": "https://it.wikipedia.org/wiki?curid=1910345", "title": "Quadrifoglio Alfa Romeo", "text": "Il Quadrifoglio Alfa Romeo, pi\u00f9 spesso chiamato Quadrifoglio Verde, \u00e8 il simbolo distintivo delle automobili con spiccate caratteristiche sportive prodotte dall'omonima casa automobilistica italiana.\nStoria.\nIl simbolo del quadrifoglio apparve per la prima volta su una delle quattro \"RL Targa Florio\", appositamente preparate da Giuseppe Merosi per la gara siciliana che, in quell'epoca, era considerata la competizione pi\u00f9 prestigiosa.\nSino ad allora le aspirazioni sportive della giovane casa milanese avevano ottenuto le magre soddisfazioni di qualche vittoria di classe o in gare minori, restando in attesa della grande affermazione internazionale che, a causa dell'inesperienza e della sfortuna, era mancata.\nPer la Targa Florio del 1923, Merosi aveva messo a punto quattro vetture, affidandole ad Antonio Ascari, Enzo Ferrari, Giulio Masetti e Ugo Sivocci. Quest'ultimo, scopritore e amico fraterno di Ferrari, era un pilota di grande esperienza e competenza tecnica, ma spesso sfavorito dalla sorte e considerato l\"'eterno secondo\".\nNell'occasione, per scacciare la sfortuna, Sivocci, a cui era stato assegnato il 17 come numero di gara, aveva fatto dipingere sulla calandra della propria vettura un quadrato bianco in cui campeggiava un quadrifoglio verde e la rocambolesca conclusione di quella \"Targa\", disputata sul \"circuito delle Madonie\", convinse gli scaramantici circa l'efficacia dell'amuleto.\nVerso il termine della gara, infatti, le possibilit\u00e0 di vittoria erano ormai limitate al terzetto di testa, composto da Ascari e Sivocci, seguiti da Minoia su \"Steyr VI Klausen Sport\". A soli duecento metri dal traguardo, la \"RL\" di Ascari si spense. Il suo vantaggio, per\u00f2, era tale che i meccanici arrivano in tempo per far ripartire il motore e, nell'euforia, salirono tutti a bordo per tagliare il traguardo, subendo la squalifica. A questo punto, Ascari fece ritorno al punto dove si era fermata la sua automobile per ripercorrere da solo quella parte di tracciato. Si classific\u00f2 secondo, alle spalle di Sivocci che, nel frattempo, aveva tagliato il traguardo da vincitore, assicurando all'Alfa Romeo la prima vittoria assoluta internazionale.\nQuasi a voler confermare le doti taumaturgiche del quadrifoglio, qualche mese pi\u00f9 tardi, avvenne il tragico incidente nel quale perse la vita Sivocci, l'8 settembre 1923, sul circuito di Monza, durante le prove del 1\u00ba Gran Premio d'Europa. La Alfa Romeo P1 n. 17 del pilota salernitano, uscita di strada in curva, era infatti priva del quadrifoglio a causa di complicazioni nella messa a punto che avevano impedito la verniciatura della carrozzeria. Tale coincidenza suscit\u00f2 una notevole impressione tra i piloti, i meccanici e i tecnici del mondo delle competizioni. \nPer ragioni scaramantiche il numero di gara 17 non fu pi\u00f9 assegnato alle auto da corsa italiane e, pur in assenza di disposizioni ufficiali, dalla stagione 1924 la carrozzeria delle Alfa Romeo da competizione venne decorata con il quadrifoglio verde; in memoria di Sivocci, il quadrato bianco fu sostituito da un triangolo, a significarne l'assenza.\nOrmai divenuto simbolo storico della casa di Arese, nel secondo dopoguerra il quadrifoglio venne utilizzato per contraddistinguere le versioni particolarmente sportive della produzione di serie Alfa Romeo, comparendo per la prima volta sulla fiancata della \"Giulia TI Super\" del 1963, anche detta \"\"Giulia Quadrifoglio\".\nNegli anni '80 del XX secolo la valenza simbolica del quadrifoglio venne sdoppiata per denominare ufficialmente le versioni di maggior pregio della produzione, distinguendo tra \"Quadrifoglio Verde\" per gli allestimenti sportivi e \"Quadrifoglio Oro\"\" per quelli pi\u00f9 lussuosi."}
{"id": "1910349", "revid": "124651095", "url": "https://it.wikipedia.org/wiki?curid=1910349", "title": "L'ancora del mediterraneo", "text": "L'ancora del mediterraneo \u00e8 stata una casa editrice con sede a Napoli. Fondata nel 1999 da Stefano De Matteis, si \u00e8 dedicata alla saggistica, pubblicando reportage, narrativa d'inchiesta, pamphlet, e opere di scrittori esordienti.\nNel 2005 nasceva una nuova sezione, \"Cargo\", diretta da Milena Zemira Ciccimarra, dove far confluire romanzi stranieri di autori riconosciuti, in modo da raggiungere un pubblico sempre pi\u00f9 vasto e vario, con proposte che fossero nello stesso tempo di intrattenimento e di qualit\u00e0.\nRoberto Saviano (che pubblica i suoi primi reportage nel 2005 nel libro \"Napoli comincia a Scampia\" a cura di Maurizio Braucci e Giovanni Zoppoli), Antonio Pascale con \"La citt\u00e0 distratta\" e Alessandro Zaccuri con \"Milano: la citt\u00e0 di nessuno\" sono alcuni degli scrittori scoperti e lanciati dall'ancora del mediterraneo.\nTra gli altri autori stranieri, pubblica per l'Italia libri di Juan Goytisolo, G\u00fcnter Grass, Jack London, Reinaldo Arenas, Jean-Patrick Manchette, Gustaw Herling-Grudzi\u0144ski, John Berger e Howard Jacobson (premio Man Booker Prize nel 2010 con \"L'enigma di Finkler\").\nTra gli autori italiani sono state pubblicate opere di Nico Naldini, Goffredo Fofi, Alberto Cavaglion, Raffaele La Capria, Valerio Evangelisti, Alessandro Schwed, Fabrizia Ramondino, Manlio Rossi Doria, Marilena Lucente, Gianfranco Marziano e Andrea Di Consoli."}
{"id": "1910351", "revid": "695564", "url": "https://it.wikipedia.org/wiki?curid=1910351", "title": "Law &amp; Order CI", "text": ""}
{"id": "1910352", "revid": "149485", "url": "https://it.wikipedia.org/wiki?curid=1910352", "title": "Sibel \u00d6zkan", "text": "Il 9 agosto 2008 ha conquistato la medaglia d'argento alle Giochi olimpici di Pechino 2008 nella categoria fino a 48 kg del sollevamento pesi sollevando 199 kg.\nIl 22 luglio 2016, in seguito ad un ricontrollo sui campioni prelevati ai Giochi di otto anni prima, \u00e8 risultata positiva allo stanozololo ed \u00e8 stata quindi costretta a riconsegnare la medaglia d'argento."}
{"id": "1910355", "revid": "123206858", "url": "https://it.wikipedia.org/wiki?curid=1910355", "title": "Bilanciamento del carico", "text": "In informatica il bilanciamento del carico, in inglese load balancing, \u00e8 una tecnica informatica utilizzata nell'ambito dei sistemi informatici che consiste nel distribuire il carico di elaborazione di uno specifico servizio, ad esempio la fornitura di un sito web (in questo caso prende il nome pi\u00f9 specifico bilanciamento carico di rete), tra pi\u00f9 server, aumentando in questo modo scalabilit\u00e0 e affidabilit\u00e0 dell'architettura nel suo complesso.\nAltre soluzioni di bilanciamento del carico sono utili anche nella distribuzioni equilibrata di servizi da un server ai vari clienti, permettendo un'esperienza pi\u00f9 equilibrata possibile tra i vari clienti.\nUna funzione inversa \u00e8 il \"bonding\", dove la macchina in oggetto afferisce da due o pi\u00f9 fonti differenti, che nel caso delle linee internet permette di sfruttare in contemporanea pi\u00f9 linee e aumentare la banda di rete.\nDescrizione.\nIn pratica se arrivano 10 richieste per una pagina web su un cluster di 3 server, alle prime 3 risponder\u00e0 il \"primo\" server, a 3 il \"secondo\" ed alle ultime 4 il \"terzo\".\nLa scalabilit\u00e0 deriva dal fatto che, nel caso sia necessario, si possono aggiungere nuovi server al cluster, mentre la maggiore affidabilit\u00e0 deriva dal fatto che la rottura di uno dei server non compromette la fornitura del servizio (fault tolerance) agli utenti; non a caso i sistemi di load balancing in genere integrano dei sistemi di monitoraggio che escludono automaticamente dal cluster i server non raggiungibili ed evitano in questo modo di far fallire una porzione delle richieste di servizio degli utenti. Viene da s\u00e9 che affinch\u00e9 l'architettura sia in high availability (HA) anche il sistema di load balancing deve essere costituito da un cluster in HA.\nPer ottenere il load balancing in genere si interviene o a livello applicazioni o di rete della pila ISO/OSI. Nel primo caso si ha una maggiore flessibilit\u00e0, non sempre utile, ma nel secondo caso si riescono a gestire moli di traffico decisamente maggiori.\nEsistono diverse soluzioni sia hardware che software. Nell'ambito del software libero una buona soluzione \u00e8 Linux Virtual Server.\nIl bilanciamento del carico \u00e8 un concetto che deriva dal mondo elettrotecnico, nelle reti alimentate da pi\u00f9 generatori in parallelo. Il caso pi\u00f9 ricorrente \u00e8 quello della rete elettrica nazionale, nella quale \u00e8 necessario distribuire omogeneamente alle centrali di produzione la potenza richiesta dagli utenti. In tal caso il gestore della rete bilancia il carico richiesto dall'utenza tra le varie centrali che alimentano la rete."}
{"id": "1910356", "revid": "599013", "url": "https://it.wikipedia.org/wiki?curid=1910356", "title": "Elisabeth Kirchler", "text": "Biografia.\nSciatrice polivalente originaria di Lanersbach di Tux, Elisabeth Kirchler ottenne i primi piazzamenti in carriera durante la Coppa Europa 1979-1980, dove fu 2\u00aa sia nella classifica di discesa libera sia in quella di slalom gigante. In Coppa del Mondo ottenne il primo piazzamento di rilievo l'8 gennaio 1981 sulle nevi di Pfronten (11\u00aa in discesa libera) e la prima vittoria, nonch\u00e9 primo podio, nella discesa libera di Aspen del 6 marzo seguente. Ai Mondiali di Schladming 1982 fu 6\u00aa nella discesa libera e 8\u00aa nello slalom gigante, mentre stagione successiva in Coppa del Mondo conquist\u00f2 il 3\u00ba posto nella classifica di discesa libera. Ai XIV Giochi olimpici invernali di , suo esordio olimpico, si classific\u00f2 9\u00aa nella discesa libera e non complet\u00f2 lo slalom gigante.\nIl 21 dicembre 1984 vinse la sua ultima gara di Coppa del Mondo, la discesa libera di Santa Caterina Valfurva, e in seguito venne convocata per partecipare ai Mondiali di Bormio 1985, dove ottenne la medaglia d'argento nello slalom gigante e il 12\u00ba posto nella discesa libera. Il 13 gennaio 1987 a Vail sal\u00ec per l'ultima volta sul podio in Coppa del Mondo giungendo 2\u00aa, dietro all'austriaca Sigrid Wolf, in discesa libera. Ai XV Giochi olimpici invernali di , suo congedo olimpico, si classific\u00f2 8\u00aa nella discesa libera e 15\u00aa nel supergigante; l'ultimo piazzamento di rilievo della sua attivit\u00e0 agonistica fu l'11\u00ba posto ottenuto nella discesa libera di Coppa del Mondo disputata il 19 gennaio 1989 a Tignes.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata"}
{"id": "1910360", "revid": "123094968", "url": "https://it.wikipedia.org/wiki?curid=1910360", "title": "Il diavolo (quindicinale)", "text": "Il Diavolo \u00e8 stato un quindicinale satirico della Svizzera Italiana. Aveva sede a Robasacco, nel Canton Ticino. Il giornale si definiva indipendente e si sostentava prevalentemente tramite gli abbonamenti. \u00c8 uscito per la prima volta nell'ottobre del 1991, l'ultimo numero \u00e8 stato pubblicato il 30 giugno 2017.\nStoria.\nL'inizio.\n\"Il Diavolo\" nasce nel 1991 dapprima come inserto del settimanale \"Politica Nuova\", organo del Partito Socialista Autonomo. Il gruppo di giovani redattori, tra cui gli illustratori Corrado Mordasini e Marco Meier, i giornalisti Sergio Savoia e Daniele Fontana, il giurista Cristiano Canuti, puntava ad un rinnovamento della sinistra stessa e consideravano questo quindicinale irriverente, satirico e senza padroni come un modo per avviare un cambiamento politico e culturale all'interno della sinistra ticinese. I giovani redattori dell'epoca guardavano con attenzione all'esperienza italiana del settimanale satirico Cuore. Quando nel 1992 il PSA e il PST, l'altro partito della sinistra ticinese si fusero, dando vita alla sezione unica ticinese del Partito Socialista Svizzero (PS), anche Politica Nuova chiuse, lasciando \"Il Diavolo\" \"orfano\" del giornale che lo ospitava.\nGli anni a LaRegione.\n\"Il Diavolo\" migr\u00f2 quindi sul nuovo settimanale del PS, \"Nuova Libera Stampa\" con il quale usc\u00ec per poco pi\u00f9 di otto mesi. Dopo il tracollo di \"Nuova Libera Stampa\" \"Il Diavolo\" viene cos\u00ec pubblicato dal Gruppo Salvioni quale inserto del sabato del quotidiano \"La Regione\". Dopo qualche anno per\u00f2 i rapporti con l'editore si incrinano in maniera decisiva dopo una copertina che attaccava duramente Mauro Dell'Ambrogio, un politico importante del medesimo partito politico cui apparteneva anche l'editore de La Regione.\nL'indipendenza.\nDopo la rottura con \"La Regione\" la redazione decide di tentare la sorte: dopo qualche mese di interruzione, nell'autunno del 1996 per la prima volta il giornale esce come pubblicazione indipendente. \"Il Diavolo\" si sostiene tramite abbonamenti e altre azioni di raccolta fondi, quali concerti, spettacoli di cabaret e manifestazioni varie. La satira de \"Il Diavolo\" pone spesso l'accento sulla Lega dei Ticinesi e l'area liberale del Partito Liberale Radicale Ticinese legata alla consigliera di stato Marina Masoni. I bersagli preferiti della satira del quindicinale sono Giuliano Bignasca, la stessa Marina Masoni, Flavio Maspoli, la Thermoselect e la RTSI. Nel 1996 il periodico vince il Premio come Miglior giornale satirico al Premio Internazionale della Satira di Forte dei Marmi. Con il giornale satirico ticinese collaborano regolarmente anche molti disegnatori italiani, tra i quali nel corso degli anni, vanno annoverati anche Vauro, oltre a Minoggio e altri.\nNel corso degli anni \"Il Diavolo\" diventa una presenza abituale nel panoramica mediatico della Svizzera italiana e, dopo la chiusura del \"Nebelspalter\", \u00e8 l'unico giornale satirico di un certo rilievo in Svizzera. I suoi \"scoop\" (noto quello in cui venne denunciato il sistema truffaldino messo in piedi dal Giornale del Popolo per falsare i resoconti delle tirature) dimostrano che Il Diavolo non si limita a fare satira, ma pratica anche una forma di giornalismo libero.\nNon mancano in questo periodo le denunce. \"Il Diavolo\" tuttavia non ha mai dovuto risarcire nessuno n\u00e9 \u00e8 mai stato condannato dalla magistratura.\nCrisi e rinascita.\nNel giugno del 2008, dopo quasi 17 anni di vita, \"Il Diavolo\" lancia un appello ai suoi lettori affinch\u00e9 lo aiutino a sopravvivere di fronte alle crescenti difficolt\u00e0 finanziarie a cui il quindicinale \u00e8 confrontato. Viene lanciata una sottoscrizione per raccogliere i trecento abbonamenti necessari alla sopravvivenza. A due mesi circa dal termine che la redazione si \u00e8 imposta per ottenere i 300 abbonamenti, la raccolta riesce. \"Il Diavolo\" si \u00e8 trasformato in un'associazione e gli abbonati sono soci della medesima. Anche l'azione di vendita di mattonelle pubblicitarie \u00e8 riuscita e il periodico potr\u00e0 proseguire, in una veste nuova, la sua pubblicazione.\nDei redattori della prima ora \u00e8 rimasto il coordinatore Corrado Mordasini. A loro si sono aggiunti, tra gli altri, il disegnatore Christian Demarta, autore dei personaggi Il gonzo e lo stono; Francesco Giudici, Ronnie David, Olmo Cerri, Barbara Buracchio, Nadia, Mario Fabio e Jenny Covelli. Collaborano gli autori di satira italiani Minoggio, Bersani, Frago Comics, Calandi, Simon.\nLa fine.\nL\u2019ultimo numero de \"Il Diavolo\" \u00e8 uscito il 30 giugno 2017."}
{"id": "1910362", "revid": "219110", "url": "https://it.wikipedia.org/wiki?curid=1910362", "title": "Museo nazionale di Villa Guinigi", "text": "Il Museo nazionale di Villa Guinigi \u00e8 un museo di Lucca.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nLa villa che ospita il museo fu costruita da Paolo Guinigi, signore di Lucca, intorno al 1413. Originariamente era situata appena fuori dalla cinta muraria del Duecento, poi ne fu inglobata nel successivo ampliamento del raggio delle mura.\nLa villa presenta un unico corpo allungato, con ariosi loggiati con archi sostenuti da colonnine.\nNel 1430 la villa fu confiscata dalla Repubblica lucchese, per venir utilizzata come orfanotrofio. Nei secoli la struttura sub\u00ec poche modifiche.\nNel 1924 la villa divenne sede del museo civico. Dopo la seconda guerra mondiale la villa venne restaurata e ripristinato l'aspetto originario. Nel 1968 il Museo civico fu trasformato in Museo nazionale.\nCollezioni.\nCollezione artistica.\nLe collezioni comprendono innanzitutto un'interessante raccolta archeologica con reperti preistorici, resti liguri, etruschi e romani. In particolare al piano terra sono presenti:\nIl Museo presenta poi collezioni che ripercorrono il percorso storico-artistico di Lucca, in particolare artisti lucchesi o stranieri operanti a Lucca dal Medioevo al Settecento, raccogliendo dipinti, sculture, arredi sacri e tessuti sia di origine laica che religiosa. Ai piani superiori si possono ammirare:\nCollezione scientifica.\nIl Museo conserva una collezione di strumenti ed apparati medicali provenienti dall'antico ospedale di San Luca e alcuni strumenti di misura del Settecento e Ottocento."}
{"id": "1910371", "revid": "363629", "url": "https://it.wikipedia.org/wiki?curid=1910371", "title": "Segno di Kussmaul", "text": "Il segno di Kussmaul \u00e8 l'osservazione di un aumento paradosso della pressione venosa giugulare durante l'inspirazione o una mancata caduta di pressione durante l'ispirazione. Pu\u00f2 essere visto in alcune forme di malattie cardiache e di solito \u00e8 indicativo di un riempimento ventricolare destro limitato a causa di una disfunzione cardiaca destra.\nPu\u00f2 essere osservato in corso di malattie cardiache ed \u00e8 solitamente indicativo di una riduzione del riempimento ventricolare destro durante la diastole conseguente a insufficienza cardiaca destra.\nEponimo.\nDeve il suo nome al medico tedesco Adolf Kussmaul, il primo ad averlo descritto. \u00c8 anche accreditato per aver descritto il respiro di Kussmaul.\nPatogenesi.\nNormalmente la pressione nelle vene giugulari diminuisce durante l'inspirazione, in conseguenza della fisiologica diminuzione della pressione della gabbia toracica in espansione e dell'aumento del volume ventricolare destro durante la diastole. Il segno di Kussmaul suggerisce una compromissione del riempimento del ventricolo destro, conseguente alla presenza di liquido nel cavo pericardico o per la scarsa distensibilit\u00e0 del miocardio. Il sangue venoso ristagna quindi all'interno delle vene, causandone la distensione. Nel caso della vena giugulare, questa diventa quindi clinicamente visibile a livello del collo.\nEziologia.\nNella diagnosi differenziale il segno di Kussmaul \u00e8 generalmente associato a pericardite costrittiva con cardiomiopatia restrittiva e tamponamento cardiaco.\nAltre possibili cause del segno di Kussmaul sono:"}
{"id": "1910372", "revid": "110157", "url": "https://it.wikipedia.org/wiki?curid=1910372", "title": "Borgne (fiume)", "text": "Il Borgne \u00e8 un fiume del Canton Vallese, in Svizzera, che percorre la val d'H\u00e9rens e che confluisce nel Rodano a Sion, dopo aver attraversato il villaggio di Bramois.\nPercorso.\nNasce dalla confluenza della Borgne d'Arolla con la Borgne de Ferp\u00e8cle, all'altezza del comune di Les Haud\u00e8res. Nella bassa valle il Borgne si infossa in gole profonde per pi\u00f9 di 3 chilometri. Infine confluisce da sinistra nel Rodano. Attraversa i comuni di Evol\u00e8ne, Saint-Martin, H\u00e9r\u00e9mence, Mont-Noble, Vex e Sion.\nI suoi affluenti principali sono le Gavil, le torrent de la Sage, le Br\u00e9quet, le P\u00e9t\u00e9rey, le Merdesson, le Grand Torrent, le torrent de Mely, le torrent de la Mounir, la Dixence e la Manna."}
{"id": "1910373", "revid": "276327", "url": "https://it.wikipedia.org/wiki?curid=1910373", "title": "Nomina singularia tantum", "text": ""}
{"id": "1910375", "revid": "1442080", "url": "https://it.wikipedia.org/wiki?curid=1910375", "title": "Laverna", "text": "Laverna \u00e8 una divinit\u00e0 della mitologia romana appartenente al gruppo dei cosiddetti \"Di indigetes\".\nProtettrice dei ladri e degli impostori, il suo culto era presente soprattutto a Roma (come attesta Festo) con ben due \"lucus\": aveva infatti un'ara e un boschetto sacri sull'Aventino, presso la porta delle mura serviane che perci\u00f2 prendeva il suo nome (\"porta Lavernalis\") e un bosco sacro sulla Via Salaria; Laverna era per\u00f2 venerata anche in altre localit\u00e0 italiane, soprattutto nel centro della penisola.\nSecondo fonti tratte di Settimio Sereno (II sec. d.C.) le si offrivano libagioni con la mano sinistra, il che la includerebbe tra le divinit\u00e0 del mondo sotterraneo. Ancor prima del predominio di Roma, Laverna era una antichissima dea italica dell'ombra e della morte: questo la associa alla successiva Proserpina ed almeno in parte alla greca Ecate; era una dea cos\u00ec oscura che i suoi templi erano le grotte, dove spesso trovavano rifugio pastori o malfattori. Nel mondo romano successivo, Laverna fu successivamente associata ai ladri, di cui divenne la patrona, perdendo i suoi attributi di d\u00e8a ctonia dell'Oltretomba. Il celebre Santuario Francescano della Verna sorse proprio sopra un luogo di culto della dea Laverna, come attesta questa testimonianza di Padre Salvatore Vitale, un erudito francescano del Seicento: \nA Laverna \u00e8 intitolato l'asteroide 2103 Laverna."}
{"id": "1910380", "revid": "767487", "url": "https://it.wikipedia.org/wiki?curid=1910380", "title": "L'allenatrice", "text": "L'allenatrice (\"Sunset Park\") \u00e8 un film del 1996, diretto da Steve Gomer.\nTrama.\nPhyllis Saroka \u00e8 un'insegnante di New York. Il suo sogno \u00e8 aprire un ristorante e, per racimolare un po' di denaro extra, decide di accettare un lavoro come allenatrice della squadra di basket della Sunset Park High School, pur non avendo nessuna conoscenza di pallacanestro. Dopo un inizio difficile, in cui la sfiducia dei ragazzi nei confronti dell'allenatrice \u00e8 evidente, la squadra inizia lentamente a risalire la china e l'allenatrice a capire qualcosa di pi\u00f9 di basket.\nMa non \u00e8 solamente il gioco il problema della squadra. Shorty \u00e8 in libert\u00e0 condizionata, come anche Spaceman, che ha anche problemi di droga e di conseguenza con gli insegnanti. Busy-bee viene colpito da una pallottola durante una sparatoria ed \u00e8 costretto a non giocare diverse partite. In pi\u00f9 la scoperta che il coach Saroka intende restare con loro solamente per un anno, per poi aprire un ristorante, turba ulteriormente i gi\u00e0 delicati equilibri interni alla squadra. Il team riuscir\u00e0 a raggiungere un grande obiettivo, nonostante tutto ci\u00f2, la finale di campionato. I ragazzi dovranno accontentarsi di un secondo posto, dopo una stagione in straordinaria ascesa, ma l'allenatrice rester\u00e0 anche per l'anno successivo.\nColonna sonora.\nLa colonna sonora del film \u00e8 una selezione di pezzi hip hop e R&amp;B dei pi\u00f9 quotati artisti dell'epoca. Tra i vari nomi spuntano quelli di 2Pac, Aaliyah, Mobb Deep, Ghostface Killah (dei Wu-Tang Clan), Onyx e molti altri. \nPer Ghostface si tratta di una delle prime apparizioni come solista, senza i compagni del Wu-Tang."}
{"id": "1910381", "revid": "1305772", "url": "https://it.wikipedia.org/wiki?curid=1910381", "title": "Vys\u0161aja Liga 1989", "text": "L'edizione 1989 della Vys\u0161aja Liga fu la 53\u00aa del massimo campionato sovietico di calcio; fu vinta dalla Spartak Mosca, giunto al suo dodicesimo titolo.\nAvvenimenti.\nNonostante un significativo cambio alla guida tecnica (Oleg Romancev sostitu\u00ec Konstantin Beskov), lo Spartak Mosca si conferm\u00f2 squadra di vertice vincendo il secondo titolo in tre stagioni, dominando la classifica fin dalle prime giornate e resistendo agli attacchi delle rivali.\nGirone di andata.\nL'avvio del torneo, la cui prima giornata fu disputata l'11 marzo 1989, vide lo Spartak Mosca e la proseguire appaiate fino al sesto turno, quando un pareggio a Minsk ferm\u00f2 gli uomini di Lobanovski. Guadagnata la vetta solitaria, lo Spartak consolid\u00f2 il proprio primato nel turno successivo, vincendo a Kiev nello scontro diretto per 4-1, ed allungando sulle rivali tra l'undicesima e la dodicesima giornata, al termine della quale conduceva con cinque punti di distacco su un gruppo composto da Dinamo Kiev, e Dnipro. Tale situazione di classifica rese ininfluente la vittoria del Dnipro nello scontro diretto con lo Spartak, che mantenne invariato fino alla fine del girone di ritorno il proprio distacco di tre punti sulle inseguitrici.\nGirone di ritorno.\nNelle prime fasi del girone di ritorno lo Spartak conferm\u00f2 il proprio rendimento, aumentando il proprio distacco sul Dnipro e sulla Torpedo. In particolare, a cavallo tra luglio ed agosto, uscendo imbattuto negli scontri diretti (0-0 contro la Torpedo il 26 luglio e 2-1 al Dnepr il 27 agosto), lo Spartak si assicur\u00f2 un notevole distacco sulle rivali che le permise di affrontare senza particolari conseguenze un lieve calo sopraggiunto nelle quattro giornate a cavallo tra settembre ed ottobre. Il 13 ottobre, vincendo a Minsk per 1-0, lo Spartak mantenne invariato il vantaggio di tre punti sulla seconda: sconfiggendo dopo sei giorni la Dinamo Kiev la squadra di Romancev chiuse la lotta al vertice con un turno di anticipo, assicurandosi il dodicesimo titolo sovietico.\nIn \"zona UEFA\", la vittoria della in Coppa dell'URSS e il successivo abbandono della Vys\u0161aja Liga da parte dello \u017dalgiris Vilnius (che all'inizio del torneo successivo abbandon\u00f2 la Vys\u0161aja Liga per effetto dell'iscrizione della squadra nella neocostituita A Lyga lituana) liber\u00f2 due posti, occupati da \u010cornomorec' e . Le retrocessioni in Pervaja Liga furono decretate con un turno di anticipo: caddero lo e il .\nClassifica finale.\nSquadra campione.\nRiserve"}
{"id": "1910387", "revid": "56818", "url": "https://it.wikipedia.org/wiki?curid=1910387", "title": "Airship", "text": ""}
{"id": "1910392", "revid": "228587", "url": "https://it.wikipedia.org/wiki?curid=1910392", "title": "Kerres", "text": ""}
{"id": "1910394", "revid": "729019", "url": "https://it.wikipedia.org/wiki?curid=1910394", "title": "Nevralgia posterpetica", "text": "La nevralgia posterpetica \u00e8 una sintomatologia dolorosa che pu\u00f2 insorgere come conseguenza di un herpes zoster.Solitamente il dolore neuropatico \u00e8 localizzato nella stessa regione cutanea in cui si \u00e8 sviluppata l'eruzione erpetica, ed in genere compare quando le lesioni cutanee sono in via di guarigione. Raramente \u00e8 possibile che si manifesti una nevralgia in assenza di evidenti segni cutanei. Si parla in tal caso di \"zoster sine herpete\".\nLa sintomatologia fastidiosa si pu\u00f2 configurare come semplice prurito, formicolio o vero e proprio dolore e deriva dal danneggiamento delle vie nervose causato dal virus varicella-zoster (VZV) che \u00e8 un virus neurotropo. I sintomi possono perdurare per diversi mesi.\nEpidemiologia.\nL'incidenza della nevralgia posterpetica aumenta con l'et\u00e0; nei soggetti giovani di et\u00e0 inferiore ai 50 anni si manifesta in circa il 20% dei casi di herpes zoster, ma pu\u00f2 salire fino al 70% nel caso di persone anziane non adeguatamente trattate.\nUna terapia insufficiente o tardiva dell'herpes zoster aumenta il rischio di sviluppare una nevralgia posterpetica.\nPrevenzione.\nPer prevenire la possibilit\u00e0 di insorgenza di tale nevralgia bisogna:\nSintomatologia.\nIl sintomo della nevralgia posterpetica \u00e8 rappresentato da una sensazione fastidiosa di bruciore, prurito, disestesia (alterazione della sensibilit\u00e0) o vero e proprio dolore. L'intensit\u00e0 dei sintomi \u00e8 assai variabile; talvolta una sensazione di modesto formicolio di base \u00e8 accompagnata da brevi recrudescenze con dolore di tipo trafittivo.\nTerapia.\nTrattandosi di una patologia caratterizzata da grande variabilit\u00e0 sintomatologica, anche il trattamento deve essere ottimizzato per il singolo paziente.\nPrima di tutto dev'essere trattata in modo efficace e possibilmente tempestivo la patologia di base (herpes zoster) per ridurre l'incidenza e la gravit\u00e0 della nevralgia conseguente. \nVengono utilizzati a tale scopo dei farmaci antivirali specifici tipo aciclovir e famciclovir.\nSuccessivamente vengono impiegati farmaci antidolorifici tradizionali e farmaci attivi sul dolore neuropatico."}
{"id": "1910396", "revid": "287204", "url": "https://it.wikipedia.org/wiki?curid=1910396", "title": "Carnot", "text": ""}
{"id": "1910401", "revid": "1305772", "url": "https://it.wikipedia.org/wiki?curid=1910401", "title": "Ufficiale di campo", "text": "Ufficiale di campo pu\u00f2 riferirsi a:"}
{"id": "1910403", "revid": "287204", "url": "https://it.wikipedia.org/wiki?curid=1910403", "title": "Lago di Moiry", "text": "Il lago di Moiry \u00e8 un bacino artificiale creato dalla diga di Moiry che si trova nel vallone di Moiry al fondo della valle d'Anniviers nel canton Vallese in Svizzera."}
{"id": "1910408", "revid": "466539", "url": "https://it.wikipedia.org/wiki?curid=1910408", "title": "Scherma ai Giochi della XXIX Olimpiade - Sciabola a squadre maschile", "text": ""}
{"id": "1910419", "revid": "71433", "url": "https://it.wikipedia.org/wiki?curid=1910419", "title": "L'allenatrice (film)", "text": ""}
{"id": "1910420", "revid": "1718925", "url": "https://it.wikipedia.org/wiki?curid=1910420", "title": "Swissmetro", "text": "Swissmetro \u00e8 un progetto svizzero per un futuristico sistema di trasporto.\nProgetto.\nSwissmetro si basa sulla realizzazione di una rete interamente sotterranea di tunnel percorsi da treni a levitazione magnetica a velocit\u00e0 prossime ai 500\u00a0km/h. Una tecnologia di questo tipo ridurrebbe notevolmente i tempi di viaggio tra le maggiori citt\u00e0 svizzere: ad esempio il tempo di percorrenza della tratta Berna - Zurigo si ridurrebbe dai sessanta minuti dei treni InterCity a soli dodici minuti.\nTunnel.\nLa rete sarebbe composta, nello studio principale, da due tunnel paralleli da 5 metri di diametro interno spaziati di 25 metri dal centro di ognuno senza presenza di un tunnel di servizio. I tunnel si trovano in stato di \"vuoto parziale\" a profondit\u00e0 variabile tra 60 e 300 metri. La bassa pressione (circa la pressione atmosferica presente a 18 km di quota) alla quale si trovano permette una notevole riduzione dell'attrito offerto dall'aria con conseguente risparmio energetico nella trazione dei treni e maggior velocit\u00e0. Ciascun tunnel di marcia \u00e8 collegato da gallerie trasversali che ospitano i dispositivi elettrici e di generazione del vuoto. Era stata considerata anche la possibilit\u00e0 di un unico tunnel a due sensi di marcia sovrapposti, soluzione poi abbandonata in ragione di maggiori costi (circa il 30% in pi\u00f9).\nConvogli.\nI convogli sono costituiti da treni pressurizzati a levitazione magnetica con le seguenti caratteristiche:\nStazioni.\nLe stazioni sotterranee, localizzate in prossimit\u00e0 delle stazioni ferroviarie di superficie e ad esse collegate tramite ascensori, sarebbero costituite da due livelli: un livello superiore di reception e check in ed uno inferiore di imbarco ove un tunnel pressurizzato permetterebbe la salita e discesa dei passeggeri dal treno, anch'esso pressurizzato, bypassando il tunnel in regime di semi vuoto ove corre il treno.\nLa rete.\nLa rete Swissmetro al 31 maggio 1999 doveva comporsi secondo due assi con due possibili varianti: variante A e B.\nIn entrambe le varianti, la tratta pilota del progetto sarebbe stata la Ginevra - Losanna, quindi con l'asse ovest-est primo realizzato, demandando la tratta nord-sud a una seconda fase e l'estensione linea a una terza. I nodi di interconnessione tra gli assi sarebbero stati Lucerna o Zurigo nella variante A e B rispettivamente.\nNel 2005 la rete \u00e8 stata rivista mantenendo l'asse ovest-est variante B con il prolungamento Zurigo-Basilea. Nel 2007 si \u00e8 passati a un'ulteriore variazione: variante A ovest-est e prolungamento Zurigo-Basilea; l'asse Swissmetro nord-sud, da sempre considerato secondario, viene sostituito dall'integrazione con altre linee di superficie: una a levitazione a nord e la linea AlpTransit del San Gottardo a sud.\nCosti.\nNel 1997, Swissmetro AG, la societ\u00e0 capofila, stimava investimenti di realizzazione tra 31.868 e 34.635 miliardi di franchi svizzeri per la variante A e B rispettivamente.\nStato attuale.\nNonostante le diverse simulazioni, studi e consulenze effettuate da parte del Scuola politecnica federale di Losanna e del Politecnico di Zurigo, il progetto non ha ancora visto inizio (l'operativit\u00e0 del tratto pilota era stata programmata tra il 2009 e il 2010) anche in considerazione degli alti costi realizzativi e operativi. Nonostante ci\u00f2, la Cina sembra aver dimostrato interesse a un simile tipo di realizzazione.\nSwissMetro-NG.\nIl gruppo d'interesse SwissMetro-NG \u00e8 stato fondato nel 2017 come organizzazione senza scopo di lucro, con lo scopo di promuovere il sistema di trasporto come valutato dal progetto originale Swissmetro. NG sta per nuova generazione e si riferisce a soluzioni tecniche di nuova introduzione. Il progetto sta attualmente raccogliendo il sostegno del mondo accademico e politico. La Commissione dei trasporti del Dipartimento federale dell'ambiente, dei trasporti, dell'energia e delle comunicazioni (UVEK) ha preso in considerazione la proposta Swissmetro NG per la lista degli studi che potrebbero far parte dei prossimi passi del programma di sviluppo strategico (dal nome tedesco STrategischen EntwicklungsProgramm) del sistema dei trasporti pubblici."}
{"id": "1910422", "revid": "28592", "url": "https://it.wikipedia.org/wiki?curid=1910422", "title": "Casematte", "text": ""}
{"id": "1910424", "revid": "729019", "url": "https://it.wikipedia.org/wiki?curid=1910424", "title": "Parco fluviale del Serchio", "text": "Il parco fluviale del Serchio \u00e8 un grande parco sul fiume Serchio nella provincia di Lucca.\nIl fiume nasce circa a quota 1000 m dal monte Romecchia ed \u00e8 lungo circa 110 km. Attraversa gran parte della provincia di Lucca e giunge al mar Tirreno nelle vicinanze di Viareggio.\nIl parco crea uno spazio di aggregazione tra la citt\u00e0 di Lucca e il corso fluviale su un'area di 250 ettari dove \u00e8 possibile passeggiare, fare escursioni a piedi, in bicicletta o a cavallo, in canoa o kajak, ma anche solo sostare lungo le sponde godendo delle bellezze naturali. Vi sono inoltre aree ricreative quali campi di calcetto, zone adatte per il tiro con l'arco, un bocciodromo, piste per aeromodellismo e modellino automobilistico, nonch\u00e9 spazi per lo skateboard.\nFlora e fauna.\nNel parco \u00e8 generalmente individuabile molta flora e fauna locale, grazie al tentativo di riportare al proprio habitat le numerose specie animali e vegetali, che trova sempre pi\u00f9 difficolt\u00e0 a convivere in altri ambienti ecologicamente compromessi come le citt\u00e0 densamente abitate. Nel parco si trovano ad esempio rare specie di uccelli quali il martin pescatore, l'airone cinerino o il germano. Inoltre, negli ultimi anni, sono comparsi anche cicogne e trampolieri. Nelle aree boschive si trovano pioppo bianco, olmo, salici e ontani, questi ultimi nelle zone pi\u00f9 vicine al fiume.\nAttrattive lungo il percorso.\nLungo uno dei tre percorsi \u00e8 possibile ammirare l'Acquedotto Nottolini, grande opera di ingegneria idraulica.\nNella zona pi\u00f9 vicina alle mura cittadine, nei pressi della salita che porta da Borgo Giannotti a ponte San Quirico, di fronte al Foro Boario, \u00e8 stata realizzata la terrazza Guglielmo Petroni, zona riqualificata nel 2001 e inaugurata nel 2002. Guglielmo Petroni, scrittore lucchese vincitore del premio Strega 1974 con il libro \"La morte del fiume\" era particolarmente attento all'aspetto naturalistico del fiume Serchio.\nAll'altezza di ponte San Pietro, negli spazi della ex-colonia solare, si trova la fattoria urbana \"Riva degli Albogatti\" recentemente ristrutturata. La fattoria \u00e8 composta da un orto-frutteto didattico, una sala espositiva, uno spazio polifunzionale e rappresenta un laboratorio di idee ed iniziative tese a coniugare i saperi della campagna e della tradizione con quelli della citt\u00e0 e del progresso.\nPercorsi.\nSi distinguono tre percorsi:\nRiconoscimenti.\nGrazie allo sviluppo del parco, il Ministero dell'ambiente ha assegnato al comune di Lucca il premio per le citt\u00e0 sostenibili nel 2000 in quanto il parco rappresenta un esempio di integrazione degli ecosistemi naturali e antropici."}
{"id": "1910429", "revid": "1573940", "url": "https://it.wikipedia.org/wiki?curid=1910429", "title": "Chiesa di San Bartolomeo (Monteceneri)", "text": "La chiesa parrocchiale di San Bartolomeo \u00e8 un edificio religioso che si trova a Medeglia, frazione di Monteceneri in Canton Ticino.\nStoria.\nLa struttura viene citata per la prima volta in documenti storici risalenti al 1328. Nel XV secolo venne profondamente rimaneggiata, occasione in cui l'asse della chiesa venne rivolto verso sud. Nel XVI secolo venne nuovamente ampliata e sul finire del XVII secolo venne costruito l'attuale coro.\nDescrizione.\nLa chiesa ha una pianta ad unica navata, conclusa in un coro con volta a botte."}
{"id": "1910431", "revid": "1452073", "url": "https://it.wikipedia.org/wiki?curid=1910431", "title": "Patapon", "text": " \u00e8 un videogioco per la console portatile Sony PSP sviluppato dalla Pyramid e SCE Japan Studio e pubblicato dalla Sony Computer Entertainment il 20 dicembre 2007 in Giappone, 20 febbraio 2008 in Europa e il 26 febbraio 2008 nel Nord America.\n\"Patapon\" \u00e8 un titolo originale che racchiude in s\u00e9 il genere strategia, musicale e God Game. La grafica del gioco \u00e8 in un coloratissimo 2D che rende sia i personaggi che le ambientazioni molto simili a un cartone animato.\nIl giocatore impersona il dio dei Patapon, piccoli esseri neri simili a occhi, che deve guidare a ritmo musicale utilizzando quattro tamburi, uno per ogni tasto della PSP.\nIl compito del giocatore consiste nel guidare la trib\u00f9 dei Patapon alla riconquista delle proprie terre per scoprire la misteriosa Fineterra.\nTrama.\nI Patapon erano un popolo fiorente fino a quando non furono sconfitti dall'impero degli Zigoton. Il giocatore assume il ruolo dell'Onnipotente per guidare i Patapon alla riconquista delle loro terre, mediante l'uso dei sacri tamburi. Mentre la storia progredisce i Patapon intraprendono anche il viaggio per scoprire Fineterra e vedere \"Quella Cosa\", un oggetto sacro il cui aspetto e scopo sono sconosciuti alla trib\u00f9.\nI nemici dei Patapon sono gli Zigoton, una potente trib\u00f9 di creature leggermente squadrate colorate di rosso e nero (contrapposte al bianco e nero dei Patapon) che hanno oppresso i Patapon perch\u00e9, secondo una loro profezia, se i Patapon trovano \"quella cosa\" il mondo sprofonder\u00e0 nel caos.\nPer arrestare l'avanzata dei Patapon, alcuni tra i pi\u00f9 forti guerrieri Zigoton vendono la loro anima alle forze oscure per avere in cambio pi\u00f9 potere, tra cui anche la regina Kharma, sovrana degli Zigoton, che vende la sua anima in un ultimo tentativo di distruggere i Patapon evocando per errore Gorl, un potente demone che un tempo aveva minacciato il mondo.\nUna volta sconfitti i loro nemici, i Patapon arrivano alla costa che pensano sia Fineterra e che \"Quella Cosa\" sia il sole che sorge. Delusi della fine del loro viaggio, convinti che \"Quella Cosa\" non sia il sole e decidono di attraversare l'oceano. I Patapon costruiscono, con l'aiuto degli Zigoton, una nave per attraversare l'oceano.\nModalit\u00e0 di gioco.\nIl giocatore deve aiutare i Patapon durante le loro guerre contro i nemici. Ogni livello \u00e8 lineare, il piccolo esercito dei Patapon \u00e8 comandato dal giocatore che per guidarlo deve premere i tasti in una determinata sequenza per generare dei suoni. A seconda del ritmo utilizzato i Patapon eseguono diverse azioni.\nComandi di gioco.\nImpersonificando il dio dei Patapon, il compito del giocatore \u00e8 di impartire comandi ai Patapon grazie ai suoi quattro tamburi divini:\nIl suono di questi tamburi \u00e8 udibile ai Patapon mediante Hatapon, il Patapon dello stendardo mediatore col dio.\nLe combinazioni dei tasti (e quindi delle percussioni) permettono ai Patapon di avanzare, attaccare, difendersi, ritirarsi, caricare o evocare un miracolo.\nSe le combinazioni vengono eseguite correttamente per tre volte consecutive, si d\u00e0 il via a una combo: questo aumenta il morale delle truppe fino ad arrivare allo \"Status Fever\". Nello status Fever il ritmo della musica aumenta e i Patapon diventano pi\u00f9 forti permettendo di superare il livello con maggiore facilit\u00e0. Se il giocatore sbaglia a premere i tasti o interrompe il ritmo, lo \"Status Fever\" cessa, i Patapon perdono tutto il morale e si fermeranno, a questo punto il giocatore deve ricominciare a riprendere il ritmo con i suoni dei tamburi.\nMiracoli.\nI miracoli sono degli oggetti speciali che il giocatore trova durante la storia del gioco. Questi oggetti possono essere equipaggiati prima dell'inizio di ogni livello. Per utilizzare un miracolo bisogna innanzitutto trovarsi in modalit\u00e0 Fever e poi, per attivarlo, battere col Tamburo Don un ritmo in 5/4 (\"Don-DonDon-DonDon\"). Si dovr\u00e0 quindi seguire le istruzione date, tenendo il ritmo ed il suono mostrato per evocare correttamente il miracolo.\nI miracoli possono essere utilizzati in qualsiasi momento finch\u00e9 si \u00e8 in modalit\u00e0 Fever e possono essere utilizzati pi\u00f9 volte durante le missioni.\nIn Patapon vi sono quattro tipi di miracoli: miracolo della pioggia, miracolo del vento, miracolo del terremoto, miracolo della tempesta. Ognuno di essi genera un effetto diverso a favore del giocatore.\nLivelli.\nLa storia dei Patapon \u00e8 suddivisa in trenta livelli chiamati Missioni, le quali possono essere di tre tipi:\nIl giocatore una volta completati i livelli di guerra e mostro, pu\u00f2 giocarli di nuovo ad una difficolt\u00e0 maggiore.\nCondizioni meteorologiche.\nIn ogni livello, in maniera casuale, si possono trovare condizioni meteo e atmosferiche differenti che influiscono sulle prestazioni dei Patapon e dei nemici.\nUnit\u00e0 Patapon.\nAll'inizio di ogni livello \u00e8 possibile cambiare la formazione dell'esercito dei Patapon, si possono usare al massimo tre tipi di truppe diverse, la scelta delle quali dipende dalla missione da svolgere. Inoltre si pu\u00f2 scegliere quale miracolo trasportare e si pu\u00f2 usare un oggetto per potenziare i Patapon durante il livello.\nTipi di unit\u00e0\nTipi di Patapon.\nA seconda degli oggetti a disposizione, si possono creare nuovi Patapon con caratteristiche speciali, esistono sei tipi di Patapon che si possono creare:\nMinigiochi.\nIn \"Patapon\" esistono cinque minigiochi che vengono sbloccati man mano che si avanza durante la storia salvando o recuperando dei Patapon speciali.\nI minigiochi sono\nQuesti minigiochi sono sempre strutturati in chiave ritmica poich\u00e9 il giocatore deve premere i tasti giusti al ritmo indicato per riuscire a completare le varie imprese. A seconda del risultato si vincono armi rare ed oggetti speciali per potenziare i Patapon.\nAccoglienza.\nLa rivista \"Play Generation\" lo classific\u00f2 come il secondo miglior gioco di strategia del 2008."}
{"id": "1910434", "revid": "17204", "url": "https://it.wikipedia.org/wiki?curid=1910434", "title": "Nostale", "text": ""}
{"id": "1910436", "revid": "110157", "url": "https://it.wikipedia.org/wiki?curid=1910436", "title": "Navizence", "text": "La Navizence (o \"Navisence\") \u00e8 un fiume del Vallese svizzero affluente del Rodano.\nInizia ai piedi del ghiacciaio di Zinal, percorre la valle di Zinal e poi la Val d'Anniviers. Infine si getta nel Rodano nei pressi del comune di Chippis.\nIl suo principale affluente \u00e8 la Gougra che scende dalla valle di Moiry.\nNei pressi di Niouc c'\u00e8 un ponte sospeso pedonale alto 190\u00a0m che supera questo corso d'acqua. Il ponte \u00e8 un'attrazione turistica internazionale a causa della postazione di lancio di bunjee jumping."}
{"id": "1910437", "revid": "1543377", "url": "https://it.wikipedia.org/wiki?curid=1910437", "title": "I protomorfi", "text": "I protomorfi (\"Camouflage\" 2004) \u00e8 un romanzo di fantascienza scritto da Joe Haldeman. Ha vinto il Premio Nebula come miglior romanzo nel 2005 e il Premio James Tiptree Jr. nel 2004.\nTrama.\nNelle acque intorno alle Isole Samoa viene ritrovato uno strano oggetto, simile ad un uovo: il biologo marino Russell Sutton cerca invano di studiarne le caratteristiche. Nel frattempo due entit\u00e0 aliene si aggirano sulla Terra: sono cos\u00ec da tanto tempo sulla Terra al punto da non ricordare nemmeno qual \u00e8 il loro pianeta di origine. I due alieni sono tanto diversi uno dall'altro quanto dal terrestre: uno di loro, detto il Finto Uomo, possiede un corpo completamente adattabile, pu\u00f2 assumere le forme pi\u00f9 disparate, \u00e8 affamato di conoscenza e tendenzialmente buono, mentre l'altro, detto il Camaleonte, \u00e8 anch'esso in grado di camuffarsi da essere umano, \u00e8 sadico, egoista e persegue solo il proprio piacere personale. Tuttavia entrambi sono irresistibilmente attratti dallo strano oggetto: per queste ragioni scaturir\u00e0 una violenta lotta per il manufatto, che si riveler\u00e0 essere una navicella aliena. Al termine dello scontro fra le due entit\u00e0 aliene, Russell Sutton ed il Finto Uomo partiranno con la navetta spaziale."}
{"id": "1910439", "revid": "24443", "url": "https://it.wikipedia.org/wiki?curid=1910439", "title": "Navisence", "text": ""}
{"id": "1910442", "revid": "599013", "url": "https://it.wikipedia.org/wiki?curid=1910442", "title": "Cl\u00e9ber Chal\u00e1", "text": "Caratteristiche tecniche.\nInizialmente impiegato come attaccante puro, venne riposizionato da Draskovi\u0107, che lo colloc\u00f2 a centrocampo, ove pot\u00e9 giocare su entrambe le fasce. Il dinamismo era la sua principale caratteristica.\nCarriera.\nClub.\nLa carriera di Chal\u00e1 inizia nell'El Nacional, squadra di Quito, dove passa i primi 11 anni della sua carriera, dal 1990, anno in cui esordisce, al 2001, anno nel quale viene acquistato dalla squadra inglese del Southampton, nella quale per\u00f2 non esordisce mai restando sempre in panchina. Nel 2002 Chal\u00e1 torna quindi in Ecuador, prima all'El Nacional, poi ai cugini del Deportivo Quito, prima di provare un'esperienza in Per\u00f9, dove gioca per un breve periodo nell'Universidad San Mart\u00edn de Porres; dal 2005 \u00e8 tornato all'El Nacional, con il quale ha collezionato pi\u00f9 di 450 presenze.\nNazionale.\nCon l' Chal\u00e1 ha partecipato alla prima Coppa del Mondo FIFA raggiunta dalla formazione sudamericana, quella di , e a varie edizioni della Copa Am\u00e9rica."}
{"id": "1910449", "revid": "228587", "url": "https://it.wikipedia.org/wiki?curid=1910449", "title": "SGNL 05", "text": "SGNL 05 \u00e8 un EP pubblicato dagli Isis che consiste in un prolungamento del loro album di debutto \"Celestial\", pubblicato nel 2001 presso la Neurot Recordings. Contiene il remix di \"Celestial\", la title track del precedente album, eseguito da Justin Broadrick.\nTracce.\nTutte le canzoni sono scritte dagli Isis."}
{"id": "1910452", "revid": "599013", "url": "https://it.wikipedia.org/wiki?curid=1910452", "title": "Simon Gopane", "text": "Carriera.\nClub.\nGopane ha giocato prevalentemente con la squadra della sua citt\u00e0, i Bloemfontein Celtic, nella quale ricopre attualmente il ruolo di preparatore dei portieri.\nNazionale.\nIncluso nella lista dei 23 per , Gopane \u00e8 stato il primo portiere ad indossare il numero 23 a un Mondiale."}
{"id": "1910458", "revid": "226458", "url": "https://it.wikipedia.org/wiki?curid=1910458", "title": "Tiro ai Giochi della XXIX Olimpiade - Pistola 10 metri aria compressa maschile", "text": ""}
{"id": "1910460", "revid": "104485", "url": "https://it.wikipedia.org/wiki?curid=1910460", "title": "Sindrome bipolare", "text": ""}
{"id": "1910461", "revid": "729019", "url": "https://it.wikipedia.org/wiki?curid=1910461", "title": "Tiro ai Giochi della XXIX Olimpiade - Pistola 10 metri aria compressa femminile", "text": ""}
{"id": "1910462", "revid": "287204", "url": "https://it.wikipedia.org/wiki?curid=1910462", "title": "Tiro ai Giochi della XXIX Olimpiade - Carabina 10 metri aria compressa femminile", "text": ""}
{"id": "1910466", "revid": "1632387", "url": "https://it.wikipedia.org/wiki?curid=1910466", "title": "Oceanic (Isis)", "text": "Oceanic \u00e8 il secondo album di studio del gruppo post-metal Isis, pubblicato il 16 settembre 2002 presso la Ipecac Recordings, con la produzione della band e di Matt Bayles. Il 23 luglio 2006 la band ha eseguito dal vivo per intero l'album Oceanic come parte della mostra All Tomorrow's Parties, a Camden Town, Londra.\nIl disco.\nCaratterizzato da sound diverso ai precedenti album, Oceanic mostra forti influenze da parte della musica ambient e del post-rock rispetto ai lavori precedenti. Questo leggero cambiamento di stile caus\u00f2 per\u00f2 un leggero calo di ascolti tra i fan, sebbene ricevette numerosi consensi da svariate riviste musicali.\nTracce.\nTutte le tracce sono scritte dagli Isis."}
{"id": "1910474", "revid": "3732", "url": "https://it.wikipedia.org/wiki?curid=1910474", "title": "Valerio Volpini", "text": "Acquisita la cittadinanza vaticana \u00e8 stato dal 1978 al 1984 direttore de \"L'Osservatore Romano\", il quotidiano della Santa Sede.\nBiografia.\nDurante il sequestro Moro, nella primavera del 1978, scrisse sull'Osservatore Romano un corsivo anonimo di quindici righe favorevole alla trattativa con le Brigate Rosse per salvare la vita dello statista che la stampa di tutto il mondo attribu\u00ec alla penna del Papa."}
{"id": "1910479", "revid": "1776051", "url": "https://it.wikipedia.org/wiki?curid=1910479", "title": "Live.01", "text": "Registrato il 23 settembre 2003 al Fillmore di San Francisco, California, Live.01 \u00e8 il primo rilascio live degli Isis.\nPubblicato inizialmente nel 2004 presso la Hydrahead Records a tiratura limitata di 1000 copie, venne ridistribuito dalla Electric Human Project in edizione limitata in vinile da 700 copie."}
{"id": "1910480", "revid": "116313334", "url": "https://it.wikipedia.org/wiki?curid=1910480", "title": "La verit\u00e0 in cimento", "text": "La verit\u00e0 in cimento (RV 739) \u00e8 un dramma per musica del compositore Antonio Vivaldi su libretto di Giovanni Palazzi.\nRappresentata per la prima volta al Teatro Sant'Angelo di Venezia nell'autunno del 1720, l'opera fu rappresentata con un cast di alto livello:\nIn un periodo di pieno fervore compositivo e grande interesse da parte del pubblico, in cui arriv\u00f2 a rappresentare una seria alternativa a compositori di successo come Carlo Francesco Pollarolo e Giuseppe Maria Orlandini, Vivaldi fu oggetto anche della satira di Benedetto Marcello, che sembra proprio riferirsi al cast della \"Verit\u00e0 in cimento\" gi\u00e0 dalla provocatoria copertina del suo pamphlet \"Il teatro alla moda\" (Venezia, 1720)."}
{"id": "1910486", "revid": "196390", "url": "https://it.wikipedia.org/wiki?curid=1910486", "title": "La Candace o siano li veri amici", "text": ""}
{"id": "1910487", "revid": "287204", "url": "https://it.wikipedia.org/wiki?curid=1910487", "title": "Doctor Khumalo", "text": "Carriera.\nClub.\nLa carriera di \"Doctor\" Khumalo inizia nelle giovanili dei Kaizer Chiefs, nel 1986; il suo debutto in prima squadra avviene nel 1987 contro gli Orlando Pirates. Nel 1995 Khumalo viene acquistato dalla squadra argentina del Ferro Carril Oeste, ma non riesce ad impressionare particolarmente il pubblico sudamericano, raccogliendo solo 4 presenze nel corso della stagione, segnando per\u00f2 un gol. Nel 1996 \u00e8 la squadra statunitense del Columbus Crew ad ingaggiare Khumalo, concedendogli 25 presenze, condite da 3 reti. Nel 1997 Khumalo torna all'unica squadra nella quale abbia giocato in Africa, ovvero il Kaizer Chiefs. Nel 2002 il calciatore sudafricano annuncia il suo ritiro dall'attivit\u00e0 agonistica.\nNazionale.\nNella nazionale di calcio sudafricana Khumalo ha militato per 9 anni, dal 1992 al 2001, totalizzando 50 presenze e 9 gol. In seguito alla riammissione della nazionale sudafricana alla FIFA nel 1992, Khumalo gioca il suo primo match ufficiale contro il , segnando il calcio di rigore della vittoria. Nel 1998 partecipa al mondiale francese, indossando il numero 15.\nAllenatore.\nDopo il suo ritiro, Khumalo ha allenato il Kaizer Chiefs insieme a Donald Khuse nella stagione 2002-2003, vincendo il premio di allenatore del mese del campionato sudafricano di calcio. Nel 2004 ha assunto la guida del .\nVita privata.\nVotato al 62\u00ba posto nella classifica dei 100 sudafricani pi\u00f9 grandi di sempre nel 2004, \u00e8 sposato con la regina di bellezza namibiana Blanche Garises."}
{"id": "1910492", "revid": "767487", "url": "https://it.wikipedia.org/wiki?curid=1910492", "title": "Vispertal", "text": "La Vispertal (o \"valle della Vispa\" - in francese \"vall\u00e9e de Vi\u00e8ge\") \u00e8 una vallata svizzera del Canton Vallese e Distretto di Visp, prendendo il nome dal fiume Vispa che la percorre interamente. Si dirama sulla sinistra orografica della valle del Rodano e all'altezza di Stalden, si divide in due: la Saastal e la Mattertal (la valle di Zermatt)."}
{"id": "1910498", "revid": "289247", "url": "https://it.wikipedia.org/wiki?curid=1910498", "title": "Rosmira fedele", "text": ""}
{"id": "1910505", "revid": "287204", "url": "https://it.wikipedia.org/wiki?curid=1910505", "title": "Thorsten Fink", "text": "Carriera.\nGiocatore.\nFink ha iniziato a giocare nel Borussia Dortmund II prima di trasferirsi al Wattenscheid 09 nel 1989, con cui conquist\u00f2 la promozione in Bundesliga grazie al secondo posto ottenuto in Zweite Bundesliga.\nDopo la retrocessione dello Wattenscheid 09, si \u00e8 trasferito al Karlsruhe, dove ha disputato tre stagioni da titolare con ottime prestazioni, tanto da essere acquistato nel 1997 dal Bayern Monaco.\nA Monaco \u00e8 rimasto per 8 anni, di cui 5 come titolare (dal 1997 al 2002). Con i bavaresi ha vinto 4 campionati tedeschi e 3 Coppe di Germania e ha raggiunto la finale di Champions League nel 1999, persa 2-1 contro il Manchester United nella quale ha sostituito il capitano Lothar Matth\u00e4us all'80', e nel 2001, vinta ai rigori contro il Valencia.\nDopo aver perso il posto da titolare, nel 2003 \u00e8 stato inserito nella rosa del Bayern Monaco II, la squadra riserve del Bayern Monaco. Dopo un breve ritorno in prima squadra ha giocato ancora nel Bayern Monaco II fino al 2006, anno del ritiro per problemi alla cartilagine di un ginocchio.\nAllenatore.\nDal 5 settembre del 2006 Fink ha iniziato ad allenare la squadra amatoriale del Red Bull Salisburgo. Dopo la partenza di Matth\u00e4us, il 13 giugno 2007 \u00e8 diventato il nuovo vice di Trapattoni Nel 4 gennaio 2008 \u00e8 stato nominato allenatore dell'Ingolstadt 04 al posto di J\u00fcrgen Press, fino al 21 aprile 2009.\nDal 4 settembre 2009 guida il con cui vince due campionati svizzeri e una Coppa Svizzera. Il 13 ottobre 2011, dopo l'ottimo inizio di stagione con il con anche il clamoroso 3-3 contro il Manchester United in Champions League, viene ingaggiato dall'Amburgo che lo paga 800\u00a0000 euro per sostituire l'esonerato Michael Oenning. Il 17 settembre 2013, a seguito di una sconfitta per 6-2 contro il Borussia Dortmund, viene esonerato dall'Amburgo.\nIl 10 gennaio 2015 viene ingaggiato come allenatore dell'APOEL Nicosia. Il 12 maggio lascia la squadra della capitale cipriota in seguito alla sconfitta contro l'Apollon Limassol. Il 28 maggio 2015 diventa il nuovo allenatore dell'Austria Vienna, sostituendo Andreas Ogris.\nStatistiche.\nStatistiche da allenatore.\n\"Statistiche aggiornate al 10 ottobre 2018.\""}
{"id": "1910510", "revid": "38120", "url": "https://it.wikipedia.org/wiki?curid=1910510", "title": "Miscuglio", "text": ""}
{"id": "1910517", "revid": "54253", "url": "https://it.wikipedia.org/wiki?curid=1910517", "title": "Il compleanno dell'infanta", "text": ""}
{"id": "1910523", "revid": "332343", "url": "https://it.wikipedia.org/wiki?curid=1910523", "title": "Porto Santa Margherita", "text": "Porto Santa Margherita \u00e8 una localit\u00e0 del comune di Caorle, nella citt\u00e0 metropolitana di Venezia. Si affaccia sul mare Adriatico, presso la riva destra del fiume Livenza.\nStoria.\nLe prime notizie della presenza di un porto sul mare antistante l'isola di Caorle, allo sbocco del fiume Livenza, risalgono al periodo d'oro della citt\u00e0, tra il V e il XIII secolo. Il porto, tuttavia, era in antichit\u00e0 noto con il nome di \"Porto delle donzelle\" sin dal IX-X secolo, come riporta Jacopo Filiasi: \nIl ratto delle donzelle.\nL'episodio del \"Ratto delle donzelle\" \u00e8 narrato nelle cronache dell'epoca. Secondo un'antica usanza veneziana, la vigilia della festa della Purificazione di Maria, il 2 febbraio, si solevano sposare molte giovani coppie nello stesso giorno presso la cattedrale di San Pietro di Castello, per significare la prosperit\u00e0 e fecondit\u00e0 della nascente Repubblica di Venezia. Un giorno la festa fu turbata dai pirati, che rapirono insieme le giovani spose con le loro doti e presero il largo, per far ritorno nei territori triestini, all'epoca sotto l'influenza del potente patriarcato di Aquileia. Inseguiti dalla flotta veneziana, capitanata dal doge in persona, furono intercettati presso il porto di Santa Margherita, e qui uccisi. Recuperate le giovani donzelle e le loro doti, i veneziani poterono far ritorno trionfanti alla loro citt\u00e0. Ecco come racconta nei dettagli l'episodio lo storico caorlotto Trino Bottani all'inizio del XIX secolo:\nIn seguito a quell'episodio nacque a Venezia la Festa delle Marie in cui, il giorno della vigilia della Purificazione di Maria, soleva tenersi un solenne corteo con le giovani spose in ricordo degli eventi narrati. Ben presto, tuttavia, a causa degli enormi costi che costituiva l'agghindare ogni anno diverse promesse spose con sontuosi gioielli e per la costante paura che questo, come in passato, potesse attirare ulteriori banditi, le promesse spose furono sostituite con dei fantocci in legno, detti \"Marione\". Da qui poi l'usanza di vendere delle bambole pi\u00f9 piccole, ma pur sempre agghindate alla maniera delle nobili spose, chiamate Marionette. Con il passare dei secoli la festa venne via via dimenticata, ma \u00e8 stata riportata in auge negli ultimi anni, durante il Carnevale di Venezia. Fino al 2014 una rievocazione storica era inscenata anche a Caorle e nella frazione di Porto Santa Margherita.\nGli interramenti della laguna di Caorle.\nIl Porto di Santa Margherita fu tristemente al centro delle cronache che riguardarono Caorle a met\u00e0 del XVII secolo. In quell'epoca la Serenissima doveva fronteggiare il grave problema dell'interramento delle bocche di porto della sua laguna; in particolare lo sbocco del fiume Piave, un tempo nel bacino lagunare e poi deviato, nel cinquecento a Cortellazzo, rendeva praticamente impraticabile il porto di San Nicol\u00f2 del Lido. Fu quindi deciso di deviare ulteriormente il corso del Piave per farlo sfociare nel porto di Santa Margherita. Questo tuttavia avrebbe determinato la bonifica di gran parte delle terre appartenenti alla laguna di Caorle, con grave esborso di denaro. \nPer questi motivi fu stabilita dal senato la vendita ai privati di tutti i territori appartenenti a Caorle, un tempo tutelati a favore dei caorlotti da appositi trattati. Il 29 agosto 1641 il territorio venne diviso in venti appezzamenti di terreno, chiamati \u00abprese\u00bb, che i privati acquirenti avrebbero provveduto a bonificare, in cambio della loro totale propriet\u00e0. Questo rendeva impraticabili i canali che solcavano la laguna di Caorle, rendendo possibile l'accesso alla citt\u00e0 soltanto via mare. Non solo, ma privava i caorlotti del loro sostentamento, che era esclusivamente basato sui commerci della selvaggina e del pesce di quelle terre, e lasciava l'intera citt\u00e0 in balia delle mareggiate. Memorabile fu quella del 31 dicembre 1727 (ricordata da due lapidi affisse all'ingresso del Santuario della Madonna dell'Angelo), quando il mare, sospinto da intenso sciroccale, sfond\u00f2 la diga foranea e allag\u00f2 completamente la citt\u00e0 (lasciando per\u00f2 miracolosamente asciutto il Santuario, cos\u00ec come recitano le suddette iscrizioni marmoree). Fu quell'episodio che convinse il vescovo di Caorle Francesco Trevisan Suarez a chiedere aiuto alla Madonna affinch\u00e9 la Repubblica tornasse sui suoi passi. Nel 1751 il doge restituiva ai caorlotti l'uso della XVI presa (le attuali valli Zignago e Perera in laguna di Caorle) e consolidava gli argini cittadini. Ancora oggi, in memoria di quella grazia ricevuta, si celebra a Caorle la festa annuale della Madonna dell'Angelo la seconda domenica di luglio.\nA ci\u00f2 si aggiunse, nel 1683, una rotta memorabile del Piave, che, uscendo dal canale costruito dai veneziani per condurlo verso il porto di Santa Margherita, ritorn\u00f2 a sfociare verso Cortellazzo, ove tutt'oggi si trova la sua foce.\nTempi moderni.\nL'attuale centro abitato sorse negli anni sessanta, estendendosi dalla foce del fiume Livenza alla zona denominata valle Altanea, dove, ancora nei tempi antichi, si trovava un altro porto della citt\u00e0 di Caorle. Le importanti bonifiche del territorio dove sorge il paese vennero portate avanti dalla famiglia Romiati, che dal 1899 fino al 1960 \u00e8 stato il solo proprietario della zona alla destra del Livenza. \nIl pieno sviluppo urbanistico fu raggiunto negli anni settanta grazie alla crescita economica del Veneto Orientale e alla riconversione al turismo dell'economia del litorale veneziano. In origine centro molto rinomato della riviera adriatica, oggi, dopo aver conosciuto un periodo di declino, \u00e8 in corso la sua rivalutazione ambientale e turistica. Fa infatti parte dei lidi di Caorle costantemente Bandiera Blu dal 1992, insieme con quelli di levante, ponente, Duna Verde e Brussa.\nMonumenti e luoghi d'interesse.\nSotto il ponte che collega la localit\u00e0 al capoluogo, in riva al fiume Livenza, sorge una piccola chiesa dedicata ai santi Oscar e Sara, mentre la chiesa parrocchiale, dedicata alla Croce Gloriosa e a san Giovanni XXIII, \u00e8 stata consacrata il 21 giugno 2009 dal patriarca di Venezia cardinale Angelo Scola.\nDegna di nota la darsena \"Marina 4\", pi\u00f9 volte Bandiera Blu europea dal 1992, dotata di 450 posti barca e 80 ormeggi a terra."}
{"id": "1910527", "revid": "767487", "url": "https://it.wikipedia.org/wiki?curid=1910527", "title": "Io non sono una spia", "text": "Io non sono una spia (\"Three Brave Men\") \u00e8 un film del 1956 diretto e sceneggiato da Philip Dunne, con Ray Milland, Ernest Borgnine e Nina Foch.\nIspirato a fatti realmente accaduti durante l'epoca del maccartismo negli Stati Uniti, il soggetto trae spunto da alcune lettere scritte dallo scrittore e intellettuale liberale americano Anthony Lewis, premio Pulitzer nel 1955 e collaboratore assiduo del New York Times. Tuttavia la pellicola fu aspramente criticata dallo stesso New York Times perch\u00e9, secondo il critico Hal Erickson, invece di rappresentare il clima di caccia alle streghe e di terrore psicologico fomentato dal maccartismo, esso in realt\u00e0 ne giustifica fini e mezzi, sostenendo che i mali che possono provenire da un programma di sicurezza nazionale all'individuo, sono del tutto ammessi se in ballo c'\u00e8 la difesa della democrazia.\nTrama.\nAll'apice della Guerra fredda e dell'imperversare del maccartismo e della caccia alle streghe, il modesto impiegato governativo Bernie Goldsmith, funzionario della Marina Militare, viene accusato da una commissione d'inchiesta contro le attivit\u00e0 antiamiericane di essere un comunista e di collaborazionismo con l'Unione Sovietica. Immediatamente isolato dai colleghi e dai suoi amici, assumer\u00e0 un bravo avvocato, Joe DiMarco, insieme al quale, dopo ben due processi, dimostrer\u00e0 in pieno la sua innocenza.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, usc\u00ec nelle sale cinematografiche statunitensi nel dicembre 1956. Il film ebbe una distribuzione internazionale: in Austria e in Germania venne presentato nell'aprile 1957 con il titolo \"Die unsichtbare Front\", in Svezia - come \"Jag \u00e4r inte spion\" - il 15 aprile, in Finlandia il 21 giugno e in Portogallo l'11 luglio 1957."}
{"id": "1910528", "revid": "1086846", "url": "https://it.wikipedia.org/wiki?curid=1910528", "title": "ACF Fiorentina 2008-2009", "text": "Questa voce raccoglie le informazioni riguardanti l'ACF Fiorentina nelle competizioni ufficiali della stagione 2008-2009.\nStagione.\nIl 4\u00ba posto del campionato 2007-08 ha permesso il ritorno in Champions League, dove la squadra era assente dal 1999-00. I viola rinforzano la loro rosa grazie agli acquisti del brasiliano Melo e di Gilardino, campione del mondo 2 anni prima. Il primo impegno ufficiale della stagione 2008-09 \u00e8 il turno preliminare di coppa, il cui sorteggio riserva come avversario lo Slavia Praga. Il risultato complessivo, che promuove i toscani alla fase a gironi, \u00e8 di 2-0. A completare il mese di agosto \u00e8 il debutto in campionato, 1-1 contro la Juventus.\nL'esordio nel girone europeo \u00e8 preceduto dalla sconfitta di Napoli, dopo essere passati in vantaggio. Finisce invece 2-2 l'incontro con il Lione. Termina in pareggio anche la seconda sfida (con lo Steaua Bucarest), ma in campionato vengono ottenuti 9 punti su 12 disponibili. Alla ripresa, dopo la sosta internazionale, arriva un 3-0 sulla : l'ex attaccante rossonero \u00e8 autore di una doppietta, tagliando il traguardo delle 100 reti in Campionato. Nell'impegno infrasettimanale di Champions, i viola sono per\u00f2 sconfitti con il medesimo punteggio dal Bayern Monaco, complicando il percorso. Reagiscono vincendo a Palermo, per poi pareggiare con l'Inter e cadere a Siena. Il ritorno con i bavaresi finisce 1-1, compromettendo ulteriormente le possibilit\u00e0 di qualificazione. Nonostante in campionato la squadra dia segni di vitalit\u00e0, l'eliminazione dal torneo continentale giunge in anticipo. Sconfitta a Roma e vittoriosa a Torino, la Fiorentina viene ripescata in Coppa UEFA. Subisce tuttavia la \"vendetta\" dei granata, uscendo dalla Coppa Italia. L'ultima partita del 2008 viene vinta contro la Sampdoria, per 1-0. Il mercato di gennaio segna le partenze di Pazzini e Osvaldo, ceduti rispettivamente ai blucerchiati e al Bologna.\nLa squadra di Prandelli inaugura male il 2009, con 3 disfatte di fila. In febbraio, riprende comunque la rincorsa al quarto posto malgrado un'altra eliminazione europea (per mano dell'Ajax). Con la quarta piazza che rimane l'ultimo obiettivo stagionale, il principale concorrente \u00e8 il Genoa (comunque in svantaggio nelle sfide dirette per via della vittoria dei viola per 1-0 all'andata e del pareggio per 3-3 nel girone di ritorno). I viola ottengono la qualificazione alla Champions League 2009-10 con un turno di anticipo, condannado contestualmente il Lecce alla B. Perdendo contro il Milan all'ultima giornata (nell'incontro di addio per Maldini), svanisce un possibile terzo posto.\nDa segnalare la vittoria del campionato Under 17. I giovani Viola battendo in finale i pari et\u00e0 dell'Inter per 3-1 sono campioni d'Italia categoria Allievi Nazionali.\nMaglie e sponsor.\nLo sponsor tecnico per la stagione 2008-2009 \u00e8 Lotto, mentre lo sponsor ufficiale \u00e8 Toyota. Lo sponsor \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra.\nLa divisa casalinga presenta una maglia di colore viola con girocollo giallo e due bande sempre gialle che scendono lungo il giromanica e poi lateralmente lungo il busto. I calzoncini sono viola e presentano due bande gialle a prosecuzione di quelle della maglia con il logo della squadra sulla gamba destra. I calzettoni sono viola con stemma della societ\u00e0 e sponsor tecnico sulla parte centrale. Il numero e il nome sulla maglia sono dorati cos\u00ec come il numero sui calzoncini posto sulla gamba sinistra\nLa divisa da trasferta presenta maglia, pantaloncini e calzettoni di colore bianco. Il numero e il nome sulla maglia sono di colore viola cos\u00ec come il numero sui calzoncini sempre posto sulla gamba sinistra.\nLa terza divisa presenta maglia, pantaloncini e calzettoni di colore rosso. Il numero e il nome sulla maglia sono di colore bianco cos\u00ec come il numero sui calzoncini sempre posto sulla gamba sinistra.\nOrganigramma societario.\nArea direttiva\nArea organizzativa\nArea comunicazione e marketing\nArea tecnica\nArea sanitaria\nGiovanili.\nArea direttiva\nArea sanitaria\nArea tecnica\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1910531", "revid": "599013", "url": "https://it.wikipedia.org/wiki?curid=1910531", "title": "John Moshoeu", "text": "\u00c8 scomparso nel 2015 all'et\u00e0 di 49 anni a seguito di un tumore allo stomaco.\nCarriera.\nClub.\nNato a Soweto, in Sudafrica, luogo di nascita di un altro grande del calcio sudafricano, Doctor Khumalo, inizia come lui a giocare nel Kaizer Chiefs e nel 1993 passa alla squadra turca del Gen\u00e7lerbirli\u011fi. In Turchia Moshoeu ci rimane per 9 anni, fino al 2002, giocando per Kocaelispor, Fenerbah\u00e7e e Bursaspor, con discreti risultati. Nel 2002 decide di tornare in patria a giocare per i Kaizer Chiefs, e nel 2006, a 41 anni, si trasferisce all'AmaZulu, sua attuale squadra in cui veste l'insolito numero 1.\nNazionale.\nNella nazionale di calcio sudafricana Moshoeu ha militato dal 1993 fino al 2004, anno in cui a 39 anni ha dato l'addio alla nazionale. Ha partecipato a , scendendo in campo da titolare in tutti i tre incontri disputati dai \"Bafana Bafana\"."}
{"id": "1910532", "revid": "339392", "url": "https://it.wikipedia.org/wiki?curid=1910532", "title": "PFC Neftchi", "text": ""}
{"id": "1910533", "revid": "110157", "url": "https://it.wikipedia.org/wiki?curid=1910533", "title": "Vys\u0161aja Liga 1988", "text": "L'edizione 1988 della Vys\u0161aja Liga fu la 52\u00aa del massimo campionato sovietico di calcio; fu vinta dalla Dnepr Dnipropetrovsk, giunto al suo secondo titolo.\nFormula.\nLe squadre partecipanti rimasero 16: alle due retrocesse (CSKA Mosca e Guria Lanchkhuti) subentrarono le neo promosse \u010cornomorec' e Lokomotiv Mosca.\nLe 16 squadre si incontrarono in gironi di andata e ritorno per un totale di 30 incontri.\nVennero assegnati 2 punti per la vittoria, uno per il pareggio e zero per la sconfitta: vigeva il limite massimo di 10 pareggi in base al quale i pareggi dall'undicesimo in poi non davano punti; a Spartak Mosca e Dinamo Minsk questa regola non fu applicata.\nAl termine della stagione le ultime due classificate retrocessero in Pervaja Liga."}
{"id": "1910534", "revid": "207432", "url": "https://it.wikipedia.org/wiki?curid=1910534", "title": "Saint Tropez (telenovela)", "text": ""}
{"id": "1910535", "revid": "339392", "url": "https://it.wikipedia.org/wiki?curid=1910535", "title": "Neftchi", "text": ""}
{"id": "1910536", "revid": "18001593", "url": "https://it.wikipedia.org/wiki?curid=1910536", "title": "Fatti strafatti e strafighe", "text": ""}
{"id": "1910539", "revid": "339392", "url": "https://it.wikipedia.org/wiki?curid=1910539", "title": "FC Kairat", "text": ""}
{"id": "1910547", "revid": "121212777", "url": "https://it.wikipedia.org/wiki?curid=1910547", "title": "Acquedotto Nottolini", "text": "L'acquedotto Lorenzo Nottolini \u00e8 un acquedotto di stile neoclassico situato a Lucca e realizzato dall'architetto lucchese Lorenzo Nottolini.\nStoria.\nIn epoca romana esisteva forse a Lucca un acquedotto sotterraneo, che partendo dalla zona di Moriano alimentava alcune fontane all'interno delle mura lucchesi. Col passare del tempo tali fonti andarono perdute. Per secoli la citt\u00e0 di Lucca si serv\u00ec dei pozzi, a volte facilitando l'approvvigionamento da essi con interessanti accorgimenti.\nNel periodo illuminista si fece strada la convinzione di dover costruire, per motivi di igiene, un acquedotto. Nel 1732, Giuseppe Natalini fece uno studio per attingere l'acqua da Badia di Cantignano ma, nel 1763 fu deciso di prelevarla dai monti sovrastanti Guamo. I lavori per\u00f2 non presero mai realmente il via.\nSolo nel 1822, Maria Luisa di Borbone, duchessa di Lucca, deliber\u00f2 la costruzione dell'acquedotto investendo di tale compito il regio architetto Lorenzo Nottolini. I lavori iniziarono nel 1823 e durarono sino al 1833 a causa di alcune interruzioni.\nOggi l'acquedotto \u00e8 ancora architettonicamente integro (salvo nel tratto attraversato dall'autostrada A11), ma non \u00e8 pi\u00f9 utilizzato come mezzo di approvvigionamento idrico. La sua attuale salvaguardia \u00e8 a scopo monumentale. Purtroppo negli ultimi anni il degrado, specialmente nel tempietto di S.Concordio, \u00e8 la voce principale.\nPercorso.\nSecondo il progetto di Lorenzo Nottolini, l'acqua prelevata da circa 18 fonti purissime della \"Serra Vespaiata\", del \"Rio San Quirico\" e del \"Rio della Valle\", veniva convogliata nel Tempietto di Guamo, edificio a pianta circolare in stile neoclassico dorico. Da qui veniva ulteriormente depurata e resa limpida mediante il passaggio successivo da ghiaie e sassi, nonch\u00e9 l'attraversamento di molte buche e sbarrature utilizzate per depositare ulteriormente le impurit\u00e0. La sorgente Serra Vespaiata viene chiamata \"Alle parole d'oro\" perch\u00e9 i contadini scambiarono per oro le lettere d'ottone che ricoprivano alcune scritture sull'acquedotto.\nLe condotte si sviluppano per 3,2 chilometri su una struttura alta circa 12 metri e sostenuta da 460 archi in mattoni e muratura che sostengono, sulla sommit\u00e0, due canali per le acque. Nottolini realizz\u00f2 due diverse vie per l'acqua, a seconda della loro provenienza: le acque di sorgente furono inviate mediante una via privilegiata alle numerose fonti pubbliche e private di Lucca, mentre le acque di San Quirico e della Valle, andarono ad alimentare le fontane monumentali della citt\u00e0. Nottolini dunque destin\u00f2 l'acqua diversamente a seconda della sua qualit\u00e0, privilegiando le acque pi\u00f9 pure per gli usi potabili.\nOgni diciassette archi Nottolini inser\u00ec un contrafforte sia per funzioni decorative che strutturali. Nel corso del Novecento, 6 archi sono stati abbattuti, interrompendo la linea dell'acquedotto in modo da consentire il passaggio della autostrada A11 tra i caselli di Lucca e Capannori.\nInizialmente l'acquedotto avrebbe dovuto portare le acque direttamente all'interno delle Mura di Lucca, ma Nottolini modific\u00f2 il progetto iniziale eliminando le 46 arcate finali verso il Baluardo San Colombano, per non compromettere l'integrit\u00e0 architettonica delle mura stesse.\nL'acquedotto dunque termina nel Tempietto di San Concordio che \u00e8 in realt\u00e0 una cisterna costruita dal 1823 al 1825: si tratta di un edificio a pianta circolare in stile neoclassico dorico, dove si raccoglieva l'acqua in una vasca doppia di marmo. Da qui l'acqua veniva forzata mediante possenti tubi metallici verso la citt\u00e0 di Lucca dove alimentava il complicato sistema di fontane passando sotto il Baluardo San Colombano. In particolare, Nottolini progett\u00f2 per la cisterna un complesso sistema mobile per preservare i tubi di ferro dalla rottura dovuta alla dilatazione termica.\nL'interruzione dell'acquedotto.\nDurante l'epoca fascista, negli anni tra il 1928 ed il 1932 fu realizzata l'autostrada A11 nel tratto che collega Firenze a Pisa. Si rese necessario che il percorso della autostrada passasse attraverso l'acquedotto, per cui venne rimossa una delle arcate e fu ristabilito il passaggio delle acque canalizzate realizzando un arco completamente nuovo e difforme rispetto agli altri. L'autostrada allora era costituita da una sola corsia di circa otto metri di larghezza e dunque la rimozione di una solo pilastro fu sufficiente a consentire il passaggio della A11.\nNel 1944, durante la ritirata, le truppe tedesche fecero brillare l\u2019acquedotto per interrompere l\u2019autostrada e rallentare l\u2019avanzata delle truppe alleate.\nSuccessivamente, nel 1962, fu realizzato il raddoppio della stessa autostrada e cos\u00ec fu deciso di interrompere completamente il tratto gi\u00e0 modificato in precedenza. Furono cos\u00ec rasi al suolo altri 5 pilastri (per un totale di 6 pilastri considerando anche quello distrutto durante il periodo fascista). Anche oggi l'acquedotto si presenta infatti interrotto al passaggio dell'autostrada.\nL'acquedotto oggi.\nAttualmente l'Acquedotto Nottolini, pur rimanendo sostanzialmente intatto dal punto di vista architettonico (ad esclusione dell'interruzione dovuta al passaggio dell'autostrada), non ha pi\u00f9 la funzionalit\u00e0 di portare le risorse idriche alla citt\u00e0 di Lucca. Le fontane all'interno delle Mura di Lucca, una volta rifornite da questa infrastruttura, sono ora alimentate da una moderna rete idrica interrata a fianco del percorso tracciato da Lorenzo Nottolini, a partire dalle antiche fonti dei Monti Pisani.\nL'acquedotto, il Tempietto di Guamo e il Tempietto di San Concordio sono visitabili attraverso i vari percorsi che si snodano all'interno del Parco fluviale del Serchio."}
{"id": "1910548", "revid": "6923", "url": "https://it.wikipedia.org/wiki?curid=1910548", "title": "Rally Costa Smeralda", "text": "Il Rally Costa Smeralda \u00e8 un rally che si disputa dal 1978 sugli sterrati galluresi e della Costa Smeralda, nato dall'incontro del Principe Karim Aga Khan IV fondatore della Costa Smeralda e l'allora Presidente dell'Automobile Club Sassari Don Franco di Suni come evento veicolo evento per promuovere il territorio della Costa Smeralda.\nLa prima edizione si \u00e8 svolta nell'Aprile del 1978. Qui hanno vinto piloti come Verini, Toivonen, Kankkunen, Cerrato e Biasion, alcuni dei quali sono diventati successivamente Campioni del Mondo.\nLa gara ha avuto una pausa di 4 anni dal 1994 al 1998\n.Nel 2018 per festeggiare i 40 anni dalla sua prima edizione ,\nL'Automobile club Sassari ha ripreso l'organizzazione dell'evento nella versione Rally Internazionale Costa Smeralda Storico\nDal 2020 l'evento sportivo \u00e8 stato inserito nel Campionato Italiano Rally Storici e nel Campionato Italiano Regolarit\u00e0 a media"}
{"id": "1910553", "revid": "486946", "url": "https://it.wikipedia.org/wiki?curid=1910553", "title": "Fivet", "text": ""}
{"id": "1910559", "revid": "33689", "url": "https://it.wikipedia.org/wiki?curid=1910559", "title": "Istituto dell'Enciclopedia Italiana Treccani", "text": ""}
{"id": "1910560", "revid": "28592", "url": "https://it.wikipedia.org/wiki?curid=1910560", "title": "Casa editrice Einaudi", "text": ""}
{"id": "1910565", "revid": "599013", "url": "https://it.wikipedia.org/wiki?curid=1910565", "title": "Benjamin Boukpeti", "text": "Nato in Francia, Boukpeti decise di gareggiare sotto la bandiera del Togo, paese d'origine del padre. Alle olimpiadi di Atene 2004 si qualific\u00f2 per le semifinali del K1 slalom dove ottenne il diciottesimo posto senza qualificarsi per la finale.\nAlle successive olimpiadi di Pechino 2008, dove fra l'altro ha ricoperto il ruolo di portabandiera nella cerimonia inaugurale, ha ottenuto un bronzo, prima storica medaglia olimpica per il Togo.. Boukpeti era sorprendentemente in testa dopo la semifinale ma non \u00e8 riuscito a confermarsi nell'ultima discesa arrivando solo terzo.\nQuattro anni dopo, riceve una wild card per Londra dove arriva decimo."}
{"id": "1910568", "revid": "289592", "url": "https://it.wikipedia.org/wiki?curid=1910568", "title": "RV 739", "text": ""}
{"id": "1910569", "revid": "1573940", "url": "https://it.wikipedia.org/wiki?curid=1910569", "title": "Chilok", "text": "Chilok (anche \"Hilok\") \u00e8 una citt\u00e0 della Russia siberiana sudorientale (kraj Zabajkal'skij), situata alle pendici dei monti Jablonovyj sul fiume omonimo, 261\u00a0km a ovest del capoluogo \u010cita; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1910570", "revid": "80339", "url": "https://it.wikipedia.org/wiki?curid=1910570", "title": "Hilok", "text": ""}
{"id": "1910571", "revid": "80339", "url": "https://it.wikipedia.org/wiki?curid=1910571", "title": "Khilok", "text": ""}
{"id": "1910574", "revid": "1543377", "url": "https://it.wikipedia.org/wiki?curid=1910574", "title": "Ciclismo ai Giochi della XXIX Olimpiade - Cross country maschile", "text": "La gara di Cross country maschile dei Giochi della XXIX Olimpiade fu corsa il 23 agosto a Laoshan. Venne vinta dal francese Julien Absalon, che termin\u00f2 la gara in 1.55\u203259\u2033."}
{"id": "1910576", "revid": "86599", "url": "https://it.wikipedia.org/wiki?curid=1910576", "title": "Andrea Di Paola", "text": "Ha scoperto molti asteroidi. Ha coscoperto la supernova 2002cv e, come membro del team CINEOS, la cometa periodica 167P/CINEOS, inizialmente ritenuta un asteroide della classe dei Centauri. L'asteroide 27130 Dipaola \u00e8 stato cos\u00ec denominato in suo onore."}
{"id": "1910578", "revid": "37401", "url": "https://it.wikipedia.org/wiki?curid=1910578", "title": "Record mondiali", "text": ""}
{"id": "1910580", "revid": "123567", "url": "https://it.wikipedia.org/wiki?curid=1910580", "title": "Val Adam\u00e9", "text": ""}
{"id": "1910581", "revid": "30610", "url": "https://it.wikipedia.org/wiki?curid=1910581", "title": "Aquila nepalese", "text": ""}
{"id": "1910585", "revid": "1543377", "url": "https://it.wikipedia.org/wiki?curid=1910585", "title": "Ciclismo ai Giochi della XXIX Olimpiade - Cross country femminile", "text": "La gara di Cross country femminile dei Giochi della XXIX Olimpiade fu corsa il 22 agosto a Laoshan. Venne vinta dalla tedesca Sabine Spitz, che termin\u00f2 la gara in 1.45\u203211\u2033."}
{"id": "1910588", "revid": "110157", "url": "https://it.wikipedia.org/wiki?curid=1910588", "title": "Ner\u010dinsk", "text": "Ner\u010dinsk \u00e8 una citt\u00e0 della Russia siberiana sudorientale (kraj Zabajkal'skij), situata sulla sponda sinistra del fiume Ner\u010da nei pressi della sua confluenza nella \u0160ilka, 305\u00a0km a est del capoluogo \u010cita; \u00e8 il capoluogo amministrativo del distretto omonimo.\nStoria.\nFondata nel 1654 dall'esploratore cosacco P\u00ebtr Ivanovi\u010d Beketov, nel 1689 vi si stipul\u00f2 l'omonimo trattato, importante accordo diplomatico tra la Cina e la Russia.\nSociet\u00e0.\nEvoluzione demografica.\n\"Fonte: mojgorod.ru\"\nMineralogia.\nLa localit\u00e0 tipo del minerale oxyplumborom\u00e9ite \u00e8 nei pressi di questa citt\u00e0 dove si trova un giacimento di argento, piombo e zinco."}
{"id": "1910589", "revid": "61051", "url": "https://it.wikipedia.org/wiki?curid=1910589", "title": "Cristiane Rozeira de Souza Silva", "text": "Carriera.\nNazionale.\nCristiane viene convocata dalla Federazione calcistica del Brasile (\"Confedera\u00e7\u00e3o Brasileira de Futebol\" - CBF) a partire dal 2000, inizialmente per vestire la maglia della formazione Under-19 impegnata nel Mondiale di Canada 2002, il primo organizzato dalla FIFA per la categoria, dove, appena quindicenne, condivide con le compagne il percorso della propria nazionale che raggiunge il quarto posto nel torneo, sconfitta nella finalina dalla solo ai tiri di rigore dopo che i tempi regolamentari si erano conclusi sull'1-1 e dove la brasiliana aveva aperto le marcature al 33'. Viene nuovamente convocata al Mondiale di Thailandia 2004, dove Cristiane sigla 3 reti e il Brasile bissa il risultato di due anni prima, raggiungendo il quarto posto sconfitta per 3-0 nella finalina dagli .\nLe qualit\u00e0 espresse dalla giocatrice convincono il Commissario tecnico Gon\u00e7alves a chiamarla nella nazionale maggiore, inserendola nella rosa delle 20 convocate per il Mondiale degli Stati Uniti 2003."}
{"id": "1910591", "revid": "287204", "url": "https://it.wikipedia.org/wiki?curid=1910591", "title": "Nercinsk", "text": ""}
{"id": "1910592", "revid": "80339", "url": "https://it.wikipedia.org/wiki?curid=1910592", "title": "Nerchinsk", "text": ""}
{"id": "1910597", "revid": "599013", "url": "https://it.wikipedia.org/wiki?curid=1910597", "title": "Delron Buckley", "text": "Carriera.\nClub.\nPassato, a livello di giovanili, dalla squadra dei Butcherfille Rovers di Durban, sua citt\u00e0 natale, alle selezioni giovanili del Bochum, esordisce in prima squadra nel 1995. Rimane nella squadra biancoblu fino al 2004, quando passa all'Arminia Bielefeld, dove mette a segno 15 reti in 29 presenze in campionato. Il acquista il giocatore nel 2005, ma la sua vena realizzativa si affievolisce, non segnando nemmeno un gol in 28 partite. Nel 2006-2007 gioca nel , dove realizza un gol in 22 partite. Tornato a Dortmund nel luglio 2007, trova sempre meno spazio in campo, finendo per giocare anche in seconda squadra. Il 3 febbraio 2009 si trasferisce al Magonza, ma nemmeno qui riesce a incidere.\nNegli anni successivi gioca nell' (massima serie cipriota) e nel Karlsruhe (seconda divisione tedesca), per poi ritornare in patria con la maglia del Maritzburg United.\nNazionale.\nCon la nazionale del , Buckley totalizza 73 presenze con 10 goal tra il 1998 e il 2012, partecipando alle edizioni 1998 e 2002 del campionato mondiale."}
{"id": "1910600", "revid": "716642", "url": "https://it.wikipedia.org/wiki?curid=1910600", "title": "Koloale Football Club", "text": "Il Koloale FC (nome completo \"Koloale Football Club\") \u00e8 una societ\u00e0 calcistica con sede ad Honiara, nelle Isole Salomone. Partecipa all'Honiara FA League e al National Club Championship.\nStadio.\nLo stadio della squadra \u00e8 l'Lawson Tama di Honiara.che pu\u00f2 ospitare\nfino a 16\u00a0000 posti a sedere tutti coperti. Lo stadio \u00e8 il pi\u00f9 grande delle Isole Salomone.\nInfatti ospita anche le partite della nazionale di calcio delle Isole Salomone."}
{"id": "1910612", "revid": "293539", "url": "https://it.wikipedia.org/wiki?curid=1910612", "title": "Veppo", "text": "Veppo \u00e8 una frazione del comune ligure di Rocchetta di Vara, in val di Vara, in provincia della Spezia.\nGeografia e storia.\nVeppo sorge ad un'altitudine di circa 450 m s.l.m. e conta circa 140 abitanti residenti che aumentano moltissimo nel periodo estivo. Veppo \u00e8 formato da quattro distinte localit\u00e0, ciascuna con proprie caratteristiche architettoniche: il Montale, la Piazza, la Serra e, ancora pi\u00f9 isolato dalle altre, il Castello, luogo anticamente fortificato. Sopra al paese si trova l'oratorio di Bocchignola, anticamente \"Ecclesia de Bucagnola\", menzionata in documenti notarili del 1200 e in registri vaticani successivi e, secondo la tradizione locale, sorta su un antico tempio pagano.\nBocchignola era il nome primitivo dell'attuale rettoria di Veppo. Vi si seppellivano i defunti non soltanto di Veppo, ma anche delle localit\u00e0 limitrofe e persino di Zeri e di Rossano. Nel 1618 la parrocchia di Bocchignola fu divisa in due parrocchie: Borseda e Veppo. Avvenuto lo smembramento del territorio di Borseda dalla parrocchia di Bocchignola, il popolo di Veppo pens\u00f2 di trasferire la parrocchialit\u00e0 nel centro del paese e nella chiesa di San Michele Arcangelo, ove si trova tuttora, essendo rettore Niccol\u00f2 Andreoni di Terruggiara di Calice, il quale scese a Veppo il 19 maggio 1643.\nVeppo, con Calice al Cornoviglio, pass\u00f2 ai Fieschi nel 1416, quindi agli Spinola nel 1547. Dal 25 agosto 1672 il feudo pass\u00f2 a don Giovanni Andrea Doria, terzo Duca di Tursi e Grande di Spagna di Prima Classe, quarto Principe di Avella, quarto Marchese di Calice e Veppo (investitura imperiale, cessione nel 1671 del prozio Giannettino Spinola dei Marchesi di Calice e Veppo, Patrizio Genovese).\nDurante la guerra di successione spagnola il predetto Giannandrea Doria, legato alla corona di Spagna poich\u00e9 le sue investiture nel Regno di Napoli dipendevano da essa, non tard\u00f2 cos\u00ec a manifestare la sua scelta di campo: nel 1703 egli era il Generale delle galee franco-spagnole e fece imprigionare nel porto di Genova due ufficiali di parte imperiale. Poi ordin\u00f2 a tutti i suoi feudi di ribellarsi agli imperiali, cercando di portarli nel campo di Filippo V di Spagna. Nel 1704, il Capitano delle Bande del Doria, Francesco Zannelli di Veppo, innesc\u00f2 e capeggi\u00f2 la rivolta di Calice contro i Magistrati di parte imperiale, dichiarandosi a favore di Filippo V, di cui fece inalberare le insegne, e scacciando i detti magistrati. In seguito a ci\u00f2 gli altri feudatari della zona concordarono un intervento armato con a capo il Marchese Carlo Maria Malaspina di Mulazzo, che, con difficolt\u00e0 sconfisse i rivoltosi del Doria.\nMa nel 1705, quando l'esercito franco-spagnolo comandato da Luigi Badenes riusc\u00ec a penetrare in Lunigiana, il Marchese Carlo Maria Malaspina, dopo aver lasciato disposizione per la difesa, si ritir\u00f2 a Piacenza ed attendere gli eventi da luogo sicuro. Nella sua ritirata incontr\u00f2 il Barone di Kenrz, il boemo Cesare Pisniz, che convinse a rimanere per difendere il suo castello di Madrignano, a quel tempo una fortezza formidabile. Il Barone si lasci\u00f2 convincere, e con gli uomini del Marchese prepar\u00f2 il castello per la battaglia. Erano in tutto un centinaio. Il Capitano Francesco Zannelli, coi i suoi uomini e con quelli di Virgoletta, distrusse il villaggio di Pegui, indi guid\u00f2 l'assedio dell'esercito franco-spagnolo al castello di Madrignano, difeso dal Pisniz, fino ad ottenerne la resa e la distruzione il 30 maggio dello stesso anno.\nNonostante la vittoria in Lunigiana sui feudi dei Malaspina la situazione nel nord Italia volgeva dalla parte degli Austriaci, il 7 ottobre 1706 essi vincono la battaglia di Torino. I francesi decidono in seguito a ci\u00f2 di abbandonare la Lombardia. In novembre i franco-spagnoli lasciano la Lunigiana. I tanti sforzi compiuti dal valoroso Capitano Zannelli e dagli uomini delle sue valli per il proprio Duca sono infine vanificati: il 9 dicembre di quell'anno il Commissario e Plenipotenziario Imperiale Marchese di Pri\u00e8 dichiara il Giovanni Andrea Doria II Del Carretto Duca di Tursi, quale nemico del Sacro Impero, decaduto dai feudi di Calice e Veppo, che vennero assegnati al Marchese Azzo Giacinto Malaspina di Mulazzo. Egli procedette con gli abitanti di Calice e Veppo con grande rigore, mentre concesse esenzioni a quelli di Madrignano.\nMa a Madrignano le esenzioni concesse nel 1707 dal Marchese Azzo Giacinto Malaspina crearono problemi al suo successore Carlo Morello quando nel 1752 egli dovette negarle istituendo una privativa sulla vendita del sale, a causa dei molti debiti che aveva accumulato. I Madrignanesi insorsero con grande violenza minacciando di bruciare vivi chi non fosse dalla loro parte nel non rispettare le leggi del Malaspina. L'accumularsi di tali problemi port\u00f2 nel 1772 il Marchese a vendere il feudo di Madrignano, insieme a quello di Calice e Veppo al Granduca di Toscana.\nDopo la dominazione francese e napoleonica, il Congresso di Vienna ricostitu\u00ec il feudo imperiale, attribuendolo al Granducato di Toscana, poi al Ducato di Modena. Tra il 1848 e il 1849 il Conte Leonardo Zannelli fu Presidente del Governo Provvisorio di Calice, Veppo e Tresana, sotto la formale protezione di Sua Maest\u00e0 Re Carlo Alberto. Durante tale periodo, il Conte Zannelli fece svolgere il referendum di annessione al Regno di Sardegna il cui risultato decret\u00f2 la chiara volont\u00e0 popolare degli abitanti di aderire al regno piemontese, che da l\u00ec a pochi anni sarebbe divenuto Regno d'Italia. Con l'unit\u00e0 d'Italia Veppo fu aggregato alla provincia di Massa Carrara. Nel 1877 fu tracciata una strada pi\u00f9 agevole per collegare Rocchetta di Vara, Suvero e Veppo, collegata nel 1923 anche a Brugnato e completando cos\u00ec l'allacciamento all'Aurelia.\nIl 2 febbraio dello stesso anno, quando fu istituita la provincia della Spezia, Veppo abbandon\u00f2 la Toscana per la Liguria. Prima, all'interno della provincia di Massa e Carrara, Veppo apparteneva al Mandamento di Calice al Cornoviglio. Nell'occasione del passaggio da una provincia all'altra, Veppo, fino ad allora era dipendente dal Comune di Calice al Cornoviglio, fu aggregato al Comune di Rocchetta di Vara.\nMonumenti e luoghi d'interesse.\nPalazzi.\nNel borgo della Piazza si pu\u00f2 ammirare l'imponente villa Zucchini, gi\u00e0 Zannelli, del XVIII secolo, fatta ampliare nel 1826 dal conte Leonardo Zannelli su progetto dell'architetto marchese Tommaso Malaspina di Villafranca, riccamente decorata, dotata di uno scalone monumentale e circondata da un giardino gradonato e cinto da muri merlati. Nella localit\u00e0 del Montale si nota la mole di una seconda dimora costruita dalla famiglia Zannelli, poi Tarantola.\nCastelli.\nIl borgo del Castello di Veppo reca la forma e la memoria di un'antica fortificazione, mentre sulla cima del colle terrazzato detto la Selva (in antico Castelvecchio o Castrovecchio), al centro della valle, sono stati ritrovati significativi reperti archeologici risalenti alla fine dell'et\u00e0 del Bronzo, probabilmente un antico castellaro ligure.\nCultura e Sport.\nEventi.\nAnnualmente il 15 agosto si festeggia la \"Festa dell'emigrante\", per ricordare la massiccia emigrazione dei Veppesi negli anni '50 e 60 in maggioranza verso la Francia, alcuni verso l'Inghilterra.\nOgni anno nel mese di luglio si svolge, nel locale campo di calcio, il torneo calcistico giovanile \u201cMemorial Marco Rebecchi\u201d.\nNel 2018 \u00e8 stata creata la squadra di calcio dell\u2019 A.S.D. Veppo militante nel campionato uisp di La Spezia calcio a 7\nInfrastrutture e trasporti.\nSi pu\u00f2 arrivare a Veppo dall'autostrada A12 Genova-La Spezia uscendo al casello di Brugnato-Borghetto da cui Veppo dista circa 10\u00a0km e continuando per la via provinciale in direzione di Rocchetta di Vara, oppure provenendo dalla Lunigiana uscendo dall'Autostrada A15 Parma-La Spezia a Pontremoli e proseguendo verso Montereggio e successivamente valicando il Passo dei Casoni. La stazione di Levanto \u00e8 la fermata ferroviaria pi\u00f9 vicina sulla linea Pisa-La Spezia-Genova nel tratto locale compreso tra Genova e La Spezia."}
{"id": "1910617", "revid": "1924342", "url": "https://it.wikipedia.org/wiki?curid=1910617", "title": "Shook Ones Pt. II", "text": "Shook Ones Pt. II \u00e8 il primo singolo estratto da \"The Infamous\", disco del 1995 dei Mobb Deep.\nHa ottenuto grande successo e tuttora dalla maggior parte degli appassionati di musica rap \u00e8 considerato un classico degli anni 90. Nel 2006 venne riproposto all'interno di \"\"."}
{"id": "1910622", "revid": "119863117", "url": "https://it.wikipedia.org/wiki?curid=1910622", "title": "Wardance", "text": "Wardance \u00e8 il primo album in studio dei Terrified, registrato nel 1985 ma uscito nel 1996 per l'etichetta discografica FTP Records."}
{"id": "1910624", "revid": "1305772", "url": "https://it.wikipedia.org/wiki?curid=1910624", "title": "War Dance", "text": ""}
{"id": "1910625", "revid": "484362", "url": "https://it.wikipedia.org/wiki?curid=1910625", "title": "Max Weinberg", "text": "Biografia.\nCresciuto nella periferia del New Jersey, ha iniziato a suonare la batteria fin da piccolo. Nel 1974 vinse un'audizione per diventare il batterista di Springsteen diventando cos\u00ec a tutti gli effetti un membro dell E Street Band. Da allora, Weinberg divenne un pilastro delle lunghe e avvincenti esibizioni dal vivo di Springsteen e guadagn\u00f2 notoriet\u00e0. Con la band ha partecipato a vari successi del cantautore, ovvero \"Born to Run\", \"Darkness on the Edge of Town\", nonch\u00e9 uno degli album pi\u00f9 venduti nella storia della musica, \"Born in the U.S.A.\".\nNel 1993, Weinberg \u00e8 diventato leader di The Max Weinberg 7 per \"Late Night with Conan O'Brien\". Il suono jump blues guidato dalla batteria di Weinberg e il suo ruolo di fioretto comico prosperarono insieme allo spettacolo, dandogli una seconda carriera.\nDal 1993 \u00e8 leader dei The Max Weinberg 7, band del celebre show televisivo statunitense Late Night with Conan O'Brien con i quali ha realizzato un omonimo disco nel 2000.\n\u00c8 l'autore di \"The Big Beat: Conversations with Rock's Greatest Drummers\" (1981), una serie di interviste con batteristi di ogni epoca\u00a0\u2013tra cui figura Ringo Starr \u2013 realizzate dall'etichetta statunitense Rhino Records. Inoltre, ha dato il suo contributo all'album di successo \"Bat Out of Hell\" di Meat Loaf (1978), collaborazione progredita con quest'ultimo per la realizzazione di altri due album. Tra gli artefici (insieme a Roy Bittan, tastierista della E Street Band) del successo mondiale dell'album \"Faster Than the Speed of Night\" di Bonnie Tyler, la sua batteria \u00e8 presente nella ballata Total Eclipse of the Heart.\nDurante il 1992 \u00e8 stato batterista dei 10,000 Maniacs come sostituto di Jerry Augustyniak. Nel 1995 ha collaborato all'album \"Johnnie Be Back\" di Johnnie Johnson, suonando la batteria nelle canzoni \"I'm Mad\" e \"She Called Me Out of My Name,\" e all'album \"Bat out of Hell\" di Meat Loaf.\nVive nel New Jersey con la moglie, Becky, e i figli, Ali e Jay, quest'ultimo attuale batterista del gruppo metal Slipknot. \u00c8 cittadino onorario della citt\u00e0 di Cortona, insignito di questa onorificenza il 2 agosto 2013 in occasione del Cortona Mix Festival. Alla cerimonia hanno preso parte anche la moglie Becky e la figlia Ali.\nNel 2014 \u00e8 stato inserito nella Rock and Roll Hall of Fame quale membro della E Street Band."}
{"id": "1910626", "revid": "78273", "url": "https://it.wikipedia.org/wiki?curid=1910626", "title": "RV 731", "text": ""}
{"id": "1910631", "revid": "122216765", "url": "https://it.wikipedia.org/wiki?curid=1910631", "title": "Our Cross - Our Sins", "text": "Our Cross - Our Sins \u00e8 il secondo album in studio dei Rondinelli, uscito nel 2002 per l'etichetta discografica MTM Music."}
{"id": "1910636", "revid": "423521", "url": "https://it.wikipedia.org/wiki?curid=1910636", "title": "\u010celik Zenica", "text": ""}
{"id": "1910641", "revid": "113472081", "url": "https://it.wikipedia.org/wiki?curid=1910641", "title": "Giuseppe Albertotti", "text": "Biografia.\nGiuseppe Alberotti \u00e8 stato uno dei discendenti dell'antica famiglia Albertotti di Nizza Monferrato. Gli Albertotti erano conosciuti per l'attivit\u00e0 di speziali, quindi di farmacisti. Suo padre Giovanni Albertotti \u00e8 conosciuto per essere stato il medico personale di Don Bosco.\nGiuseppe Alberotti \u00e8 cresciuto in un ambiente pieno di stimoli e ha studiato medicina specializzandosi in oftalmologia. \nAllievo a Torino di Carlo Reymond, fu chiamato a dirigere la Clinica Oculistica di Modena e, nel 1905, quella di Padova.\nFu il medico curante di Gabriele D'Annunzio dopo il noto incidente aereo che lesion\u00f2 un occhio del poeta. Tra i due nacque un buon rapporto e l'Albertotti pubblic\u00f2 una descrizione del caso medico e altri aspetti pi\u00f9 personali del D'Annunzio.\nAlbertotti ha un qualche rilievo anche negli studi di storia dell'ottica e dell'oculistica, avendo tracciato le vicende dell'opera scientifica del citato Carlo Reymond, di Niccol\u00f2 Manfredi, nonch\u00e9 compiendo vari studi sulla storia degli occhiali. Alla sua morte ha devoluto la sua raccolta di libri antichi a due universit\u00e0 italiane, una delle quali \u00e8 l'Universit\u00e0 di Padova.\nHa fondato la Societ\u00e0 di Oftalmologia Italiana, e ha scritto numerosi saggi di storia di ottica, rivendicando la paternit\u00e0 degli occhiali a Venezia.\nHa studiato infine la figura di Giulio Cesare Cordara dei conti di Calamandrana, abbinando agli studi di oftalmologia a quelli di storia locale.\n\u00c8 stato sepolto nella nativa Calamandrana con Eleonora Amici Grossi, sua compagna e discendente del famoso astronomo, ottico e naturalista Giovanni Battista Amici. Nello specifico Eleonora era figlia di Valentino Amici Grossi e di Alma Minghetti, quindi nipote del politico e Presidente del Consiglio Marco Minghetti.\nLa sua biblioteca, preziosa perch\u00e9 costituita da testi di oculistica e storia degli occhiali, \u00e8 conservata presso la Biblioteca universitaria di Padova, nel Fondo a lui intitolato"}
{"id": "1910650", "revid": "599013", "url": "https://it.wikipedia.org/wiki?curid=1910650", "title": "Anja Mittag", "text": "Biografia.\nAnja Mittag nasce il 16 maggio 1985 a Karl-Marx-Stadt, oggi Chemnitz, nell'allora Repubblica Democratica Tedesca, dimostrando fin da piccola predisposizione allo sport, in particolare al calcio che inizia a praticare regolarmente dall'et\u00e0 di sei anni. La sua infanzia \u00e8 vissuta durante un importante momento storico, la riunificazione tedesca del 1990 che sancir\u00e0 l'unit\u00e0 nazionale da parte della Germania.\nCarriera.\nClub.\nMittag cresce calcisticamente nei club della sua citt\u00e0 di nascita, prima nel VfB Chemnitz, dove impara i fondamentali dall'et\u00e0 di sei anni e dove gioca fino al 1997, per passare quindi al Chemnitzer FC dove gioca dal 1997 al 1999. A 14 anni viene contattata dall'Erzgebirge Aue, societ\u00e0 di Aue che le offre l'opportunit\u00e0 di giocare nella propria formazione femminile nella NOFV-Oberliga di categoria.\nLe qualit\u00e0 espresse come attaccante vengono notate dagli osservatori del Turbine Potsdam, societ\u00e0 pi\u00f9 titolata dell'ex campionato femminile tedesco-orientale, che sta cercando di integrare nuovi elementi per puntare al primo titolo del campionato tedesco dopo la riunificazione, la Frauen-Bundesliga. Mittag decide quindi di cogliere l'opportunit\u00e0 e sottoscrive un contratto che la legher\u00e0 al club di Potsdam per undici stagioni quasi ininterrotte. Dopo il suo primo campionato di vertice nel 2002-2003, grazie al suo apporto la societ\u00e0 riesce a conquistare al termine della stagione 2003-2004 campionato e Coppa, iniziando una serie di vittorie che ne attester\u00e0 la predominanza nel panorama calcistico femminile tedesco per tutto il primo decennio del XXI secolo. In questo periodo avviene la consacrazione delle qualit\u00e0 sportive di Mittag, dove si mette in luce in UEFA Women's Cup, l'allora denominazione del campionato UEFA per squadre femminili di club, che con il Turbine Potsdam riesce a conquistare al termine della stagione 2004-2005 nella finale vinta sulle svedesi del Djurg\u00e5rden. Nel 2005 le viene conferita la Fritz-Walter-Medaille, premio che la Federazione calcistica della Germania (\"Deutscher Fu\u00dfball-Bund\" - DFB) annualmente assegna ai migliori giovani calciatori tedeschi. Mittag rimane fino al termine della stagione 2005-2006, decidendo che dopo due titoli nazionali, due Coppe di Germania, due DFB-Hallenpokal e una Coppa del Campioni voleva provare la sua prima esperienza in un campionato estero.\nCoglie quindi l'opportunit\u00e0 offertale dal QBIK, societ\u00e0 svedese con sede a Karlstad che milita in Damallsvenskan, livello di vertice del locale campionato femminile, trasferendosi dall'estate 2006 per giocare nella seconda parte della stagione, conclusa la quale decide di tornare in Germania.\nDopo il ritorno a Potsdam, le due successive stagioni non risultarono altrettanto positive, raggiungendo solamente il terzo posto, ma al termine della combattuta stagione 2008-2009 ritorna a vincere il campionato, strappato al giunto appaiato a 54 punti ma con una rete in meno. In quell'occasione Mittag risulta, con 21 reti segnate, il secondo miglior marcatore della stagione. Le successive due stagioni portano altri due titoli nazionali, con Mittag sempre miglior bomber della formazione, e nel 2010 ha raggiunto la finale della UEFA Women's Champions League, dove il 20 maggio supera le francesi dell'Olympique Lione ai calci di rigore.\nNel 2011 Mittag decide di lasciare il Turbine Potsdam, sottoscrivendo il 19 dicembre un contratto biennale con il LdB FC Malm\u00f6, che alla fine della sytagione 2013 muta denominazione in . Per il suo primo incontro ufficiale con il nuovo club deve aspettare la fine di marzo di quell'anno quando, impiegata nella partita con il Kopparbergs/G\u00f6teborg per la Supercupen, risulta determinante nella conquista del titolo, segnando la rete del definitivo 2-1 sullo scadere del secondo tempo. La stagione 2012 inizia l'8 aprile, e Mittag che scende in campo da titolare fin dal primo incontro giocato contro lo Jitex e vinto per 4-1 sulle avversarie; in quell'occasione realizza la sua prima rete in campionato, al 68', per il parziale 3-1 Alla 4\u00aa giornata di campionato, il successivo 1\u00ba maggio, sigla quattro delle sette reti con cui il LdB FC Malm\u00f6 si impone, per 7-1, sull'Ume\u00e5, prestazione che risulta la pi\u00f9 incisiva per Mittag fino al termine della stagione, la quale la incoroner\u00e0, con 21 reti complessive realizzate, capocannoniere del campionato, la prima giocatrice tedesca a raggiungere tale risultato in Damallsvenskan.\nLa stagione successiva il LdB FC Malm\u00f6 vince il campionato, con sette punti sul Tyres\u00f6 campione uscente, ottavo titolo complessivo (con quelli conquistati come Malm\u00f6) stabilendo il nuovo record e sopravanzando l'Ume\u00e5 rimasta a sette. Mittag realizza 13 reti, terza migliore realizzatrice del torneo a pari merito con l'islandese Margr\u00e9t L\u00e1ra Vi\u00f0arsd\u00f3ttir e prima nella classifica per gli assist.\nPer la stagione 2014 la societ\u00e0 decide di associarsi con un club maschile, cambia quindi la denominazione assumendo quella della squadra del quartiere di Malm\u00f6, senza tuttavia stravolgere il proprio organico. Ancora una volta Mittag risulta determinante, contribuendo a riconquistare il campionato a tre giornate dalla fine, con la partita con cui si impone sul Kopparbergs/G\u00f6teborg per 3-2 e dove segna due delle reti che garantiscono la vittoria alla squadra. Con 21 reti realizzate riconquista il titolo di capocannoniere della Damallsvenskan e il titolo della calciatrice dell'anno.\nLa stagione 2015 inizia con la conquista della Supercupen femminile, dove il 15 marzo gioca nella partita con cui il Roseng\u00e5rd supera le avversarie del Link\u00f6pings per 1-0. Tuttavia durante l'estate decide di trasferirsi in Francia accettando l'offerta fattale dal Paris Saint-Germain. Con le francesi rimane una sola stagione non riuscendo a superare le rivali dell'Olympique Lione n\u00e9 in campionato n\u00e9 in coppa e n\u00e9 Champions League. Al termine della stagione decide di lasciare la societ\u00e0 con un tabellino personale di 10 reti siglate in 18 partite.\nDurante il calciomercato estivo trova un accordo con il Wolfsburg per tornare a giocare in Frauen-Bundesliga dopo cinque stagioni all'estero.\nHa chiuso la carriera tornando in Svezia tra le fila del , club per il quale aveva gi\u00e0 giocato in passato, disputando due stagioni (2017 e 2018) e iniziando la prima parte della stagione 2019. Si \u00e8 ritirata dal calcio giocato sul finire del mese di maggio 2019."}
{"id": "1910651", "revid": "56818", "url": "https://it.wikipedia.org/wiki?curid=1910651", "title": "Storia del criocongelamento di ovociti", "text": ""}
{"id": "1910655", "revid": "21880", "url": "https://it.wikipedia.org/wiki?curid=1910655", "title": "Allotipo", "text": "Allotipo \u00e8 un termine principalmente utilizzato in immunologia e si riferisce alla diversit\u00e0 di sequenza di determinate regioni di un gene tra membri della stessa specie. In particolare \u00e8 possibile definire allotipo un prodotto proteico che, se presente all'interno di un individuo differente da quello d'origine, pu\u00f2 essere riconosciuto come antigene dal sistema immunitario dell'individuo ricevente."}
{"id": "1910656", "revid": "26503", "url": "https://it.wikipedia.org/wiki?curid=1910656", "title": "Cattedrale di She Shan", "text": ""}
{"id": "1910658", "revid": "1833487", "url": "https://it.wikipedia.org/wiki?curid=1910658", "title": "Zichi", "text": "Lo Zichi \u00e8 un tipico pane sardo originario di Bonorva, centro abitato del Logudoro, nella Sardegna settentrionale.\nCaratteristiche.\nPane circolare in spianate sottili, morbido o croccante.\nIngredienti.\nGli ingredienti sono farina di grano duro, acqua, sale e Lievito naturale.\nPreparazione.\nLa sera si prepara \u201csa madrighe\u201d (biga) utilizzando \u201csu fremmentalzu\u201d (pasta conservata da una panificazione precedente) che viene sciolta in acqua tiepida con aggiunta di farina e lasciato lievitare tutta la notte. La mattina si impasta farina con acqua salata e si aggiunge \u201csa madrighe\u201d fino a ottenere un impasto liscio e omogeneo. Si formano dei cerchi di mezzo centimetro di spessore e 35-40 centimetri di diametro, si lascia lievitare 6 - 12 ore a seconda del periodo. In passato veneviva cucinato esclusivamente in forni a legna.\nConsumo.\nLo zichi morbido fatto indurire e \ntagliato a pezzi viene cucinato in\nbrodo di pecora bollente o in un brodo ottenuto con lardo e\nprezzemolo.\nUltimamente ne vengono presentate altre varianti alla sagra dedicata nel comune originario Bonorva. Queste varianti si presentano sotto forma di condimento che pu\u00f2 andare dai frutti di mare al pesto genovese al nero di seppia."}
{"id": "1910662", "revid": "767487", "url": "https://it.wikipedia.org/wiki?curid=1910662", "title": "Siedlnica", "text": "Siedlnica \u00e8 una frazione della Polonia occidentale, nel voivodato di Lubusz, nel distretto di Wschowa, nel comune di Wschowa.\nFino alla seconda guerra mondiale faceva parte della Germania. Secondo le ultime stime (2009) ha una popolazione di circa 882 abitanti. Nell'abitato sono presenti alcuni monumenti ed edifici antichi come una chiesa dal XIII secolo intitolata a Santa Maria Nascente e a San Giovanni Battista. Vi si possono ammirare anche due palazzi storici in discreto stato di conservazione: il primo del XVII e il secondo del XVIII secolo. Fino a qualche anno fa si trovava nell'abitato un antico mulino a vento, oggi distrutto.\nLa bellezza della verde campagna circostante richiama un discreto numero di visitatori dalla vicina Germania e dalle regioni polacche limitrofe."}
{"id": "1910663", "revid": "729019", "url": "https://it.wikipedia.org/wiki?curid=1910663", "title": "Aeroporto di Copenaghen", "text": "L'aeroporto di Copenaghen, Kastrup (in danese K\u00f8benhavns Lufthavn, Kastrup, ), meglio noto semplicemente come aeroporto di Copenaghen, \u00e8 il principale aeroporto danese e il 20\u00ba in Europa, \u00e8 situato vicino alla citt\u00e0 di Copenaghen e serve anche la citt\u00e0 svedese di Malm\u00f6 attraverso il Ponte di \u00d8resund.\nL'aeroporto \u00e8 dotato di quattro terminal passeggeri, ed \u00e8 l'hub della Scandinavian Airlines System e della Jet Time.\nTerminal.\nTerminal 2.\nViene utilizzato per i voli internazionali, sia Schengen sia non-Schengen.\nTerminal 3.\nViene in gran parte utilizzato dalle compagnie facenti parte di Star Alliance.\nCPH Go.\nCPH Go \u00e8 il terminal low-cost dell'aeroporto di Copenaghen, ed \u00e8 stato inaugurato il 31 ottobre 2010."}
{"id": "1910665", "revid": "615299", "url": "https://it.wikipedia.org/wiki?curid=1910665", "title": "Copenhagen Airport", "text": ""}
{"id": "1910667", "revid": "729019", "url": "https://it.wikipedia.org/wiki?curid=1910667", "title": "Tumore dell'ano", "text": "Il tumore dell'ano, spesso di origine maligna, \u00e8 un cancro che colpisce l'ano, ossia il tratto terminale dell'intestino.\nTra le possibili tipologie troviamo il carcinoma squamocellare (il pi\u00f9 diffuso con l'80% dei casi), il carcinoma cloacogenico, l'adenocarcinoma, il carcinoma a cellule basali e il melanoma.\nEpidemiologia.\nUno dei principali fattori di rischio per il cancro dell'ano \u00e8 l'infezione da Papilloma virus umano (HPV), responsabile anche di altri tumori, in particolare quello della cervice uterina.\nNon tutti i ceppi di HPV sono cancerogeni, in molti casi infatti le difese immunitarie dell'organismo sono sufficienti a eliminare l'infezione. Alcuni ceppi tuttavia (soprattutto il 16 e il 18) sono cancerogeni e aumentano il rischio di sviluppare il tumore. Dal momento che per contrarre l'infezione \u00e8 sufficiente il contatto tra due zone infette, l'uso del preservativo non protegge dal contagio (anche se lo riduce) che avviene soprattutto attraverso i rapporti sessuali con partner infetti.\nL'infezione da HPV non \u00e8 l'unico fattore di rischio per il tumore dell'ano: hanno un maggior rischio di ammalarsi anche i fumatori, le persone con un numero elevato di partner sessuali nel corso della vita, quelle con un sistema immunitario particolarmente debole (dopo trapianto di organo o a causa dell'infezione da HIV), con una storia clinica di lesioni benigne frequenti all'ano e al retto (verruche, ascessi, emorroidi) e quelle con precedenti diagnosi di altri tumori (cervice, vulva, vagina, pene) in genere legati al virus HPV.\nInfine il rischio di sviluppare un tumore dell'ano aumenta con l'aumentare dell'et\u00e0.\nIncidenza.\nL'incidenza \u00e8 di 1-6 unit\u00e0 ogni 100.000, nelle donne doppia rispetto agli uomini.\nTipologie.\nCarcinoma anale cloacogenico.\nIl carcinoma anale cloacogenico (nomi alternativi: carcinoma basalioide, carcinoma transizionale) \u00e8 un particolare istotipo di carcinoma epidermoide, originato dall'area transizionale del canale anale non cheratinizzata."}
{"id": "1910669", "revid": "4175", "url": "https://it.wikipedia.org/wiki?curid=1910669", "title": "Stadio Lesdigui\u00e8res", "text": "Lo stadio Lesdigui\u00e8res () \u00e8 un impianto sportivo multifunzione francese di Grenoble.\nInaugurato nel 1921 e capace di circa spettatori, in passato fu dedicato principalmente al rugby: dalla sua origine fino al 2014 fu infatti la sede degli incontri interni del locale club FC Grenoble, oltre a ospitare anche il club calcistico del Grenoble Foot 38.\nCon lo spostamento dei suddetti club allo Stade des Alpes, Lesdigui\u00e8res \u00e8 divenuto il terreno interno della formazione di football americano del .\nOspit\u00f2 anche una gara della fase ai gironi della e la finale di Coppa Europa di rugby 1995-97 tra e .\n\u00c8 intitolato a Fran\u00e7ois de Bonne de Lesdigui\u00e8res, ultimo connestabile di Francia e luogotenente generale del Delfinato, di cui Grenoble faceva parte.\nStoria.\nLo stadio nacque nel 1921 grazie all'iniziativa di uno dei fondatori del , Jean Coin, che invest\u00ec proprio denaro nell'acquisto del terreno dove fu costruita la struttura.\nFino al 1991, con la costruzione della tribuna Li\u00e8nard, lo stadio non ebbe ristrutturazioni di rilievo: i lavori furono necessari perch\u00e9 Grenoble fu una delle sedi messe a disposizione dalla Francia all'organizzazione della che, bench\u00e9 in capo all' come federazione organizzatrice, utilizz\u00f2 strutture di Paesi limitrofi.\nLesdigui\u00e8res ospit\u00f2 soltanto un incontro nella fase a gironi, quello tra i padroni di casa della e ; a parte la formazione dei \"Bleues\", la squadra che pi\u00f9 ha disputato incontri internazionali di rugby in tale stadio \u00e8 l', che affront\u00f2 4 volte la squadra di casa, la prima volta nel 1955 e l'ultima nel 1997, per quella che fu la prima vittoria in assoluto degli Azzurri sui transalpini (40-32), che valse loro la vittoria in Coppa Europa e, soprattutto il lasciapassare del comitato organizzatore dell'allora Cinque Nazioni all'ammissione dell' al torneo.\nNel 2013 lo stadio fu interessato da nuovi lavori di ristrutturazione con ampliamento della tribuna ovest tramite ricostruzione; tuttavia nel 2014 il migr\u00f2 al nuovo Stade des Alpes lasciando nelle strutture del Lesdigui\u00e8res soltanto la sede sociale del club.\nNel 2012 Lesdigui\u00e8res ospit\u00f2 per la prima volta il club di football americano del e dal 2016 \u00e8 una delle sedi di gara di tale squadra."}
{"id": "1910671", "revid": "614400", "url": "https://it.wikipedia.org/wiki?curid=1910671", "title": "Assar Lindbeck", "text": "I suoi studi si incentrano soprattutto sulla disoccupazione (fu autore, insieme a Dennis Snower della teoria insider-outsider), sulle riforme economiche in Cina, sul \"welfare state\" e sul mercato delle abitazioni. Insegn\u00f2 economia presso l'Universit\u00e0 di Stoccolma e l'Institutet f\u00f6r N\u00e4ringslivsforskning."}
{"id": "1910673", "revid": "51323", "url": "https://it.wikipedia.org/wiki?curid=1910673", "title": "Carl Assar Eug\u00e9n Lindbeck", "text": ""}
{"id": "1910674", "revid": "51323", "url": "https://it.wikipedia.org/wiki?curid=1910674", "title": "Carl Assar Eugen Lindbeck", "text": ""}
{"id": "1910675", "revid": "51323", "url": "https://it.wikipedia.org/wiki?curid=1910675", "title": "Carl Assar Lindbeck", "text": ""}
{"id": "1910676", "revid": "767487", "url": "https://it.wikipedia.org/wiki?curid=1910676", "title": "Riccardo Innocenti", "text": "Carriera.\nCresciuto calcisticamente nella squadra del suo paese, Innocenti passa, sul finire degli anni '50, al Sondrio che, nel 1961, lo fa esordire in Serie D a 18 anni. nel 1962 passa al in Serie B ed in riva al lago resta tre stagioni realizzando, nel 1964 12 reti che rappresentano il suo record assoluto.\nParadossalmente, proprio successivamente ad una stagione pi\u00f9 grigia di quella precedente, passa in Serie A nel 1965 alla neo promossa . Il presidente dei biancoazzurri, Paolo Mazza, viene deriso per l'acquisto del ventiduenne Innocenti, giunto a Ferrara assieme al difensore Antonio Colombo ed al centrocampista Franco Carrera, ma ancora una volta il mago di campagna non si sbaglier\u00e0: dopo un esordio negativo, sconfitta a Napoli per 4 a 2 il 3 settembre 1965, il centravanti lombardo si inserir\u00e0 perfettamente nell'attacco spallino ed accanto a Massei, Capello, Reja e Muzzio trover\u00e0 la vena giusta andando in rete ben 10 volte, la prima delle quali a Ferrara contro la in un infuocato 2 a 2 il 24 ottobre 1965. Proprio con Muzzio e Massei l'intesa sar\u00e0 perfetta, il veneziano verr\u00e0 spostato all'ala sinistra, Innocenti al centro e l'argentino a centrocampo; in tutto i tre segneranno 29 reti.\nNel 1966 la grande occasione. Mazza, che ha acquistato in compropriet\u00e0 Innocenti, tenta di riscattarlo ma, di fronte alle altissime pretese dei lecchesi, si riduce a vendere la propria met\u00e0 ad un prezzo molto alto ad una societ\u00e0 con la quale solitamente non faceva affari ma molto legata al Lecco: il . Innocenti, tra i rossoneri allenati da Arturo Silvestri, giocher\u00e0 14 partite di campionato, 3 in Coppa delle Alpi ed 1 di Coppa Italia, segnando una sola rete, il 5 marzo 1967, contro il Lanerossi Vicenza.\nTorna quindi in Serie B a Lecco dove disputa due stagioni. Pare aver perso il senso del goal ma trover\u00e0 una nuova rivitalizzazione quando passer\u00e0, nel 1969, al , squadra in cui ritrover\u00e0 l'ex compagno del fortunato campionato alla SPAL Olivieri oltre all'altro ex spallino Montenovo e dove verr\u00e0 trasformato in interno da Mazzetti. Dopo cinque stagioni fra i \"Grifoni\", in cui sar\u00e0 anche capitano della squadra per lungo tempo, abbandoner\u00e0 il calcio professionistico nel 1974.\nA livello di Nazionale, era stato inserito nella rosa dei 22 giocatori che nel settembre 1964 si stavano preparando per la partecipazione ai Giochi Olimpici di Tokyo, poi non effettuata per l'accusa di professionismo rivolta ad alcuni componenti da parte del C.I.O. (Comitato Olimpico Internazionale).\nIn carriera ha totalizzato complessivamente 47 presenze e 11 reti in Serie A e 314 presenze e 57 reti in Serie B."}
{"id": "1910678", "revid": "78149", "url": "https://it.wikipedia.org/wiki?curid=1910678", "title": "Orto botanico di Ferrara", "text": ""}
{"id": "1910681", "revid": "1851848", "url": "https://it.wikipedia.org/wiki?curid=1910681", "title": "Tomasz Jod\u0142owiec", "text": "Carriera.\nClub.\nCresciuto nelle giovanili del Koszarawa \u017bywiec, debutta nei campionati professionistici nel 2004 con la maglia del , collezionando 4 presenze. Dopo brevi esperienze al \u0141KS \u0141\u00f3d\u017a e al Podbeskidzie, nel 2006 passa al Dyskobolia con cui colleziona 43 presenze nella Ekstraklasa, la massima divisione polacca. A partire dal 2008, a seguito della fusione tra il Dyskobolia e il , milita nel sodalizio della capitale polacca.\nNazionale.\nEsordisce in Nazionale maggiore l'11 ottobre 2008 nella match contro la Repubblica Ceca, valida per le qualificazioni ai Mondiali 2010.\nViene convocato per gli Europei 2016 in Francia."}
{"id": "1910685", "revid": "149727", "url": "https://it.wikipedia.org/wiki?curid=1910685", "title": "\u0141ukow", "text": ""}
{"id": "1910695", "revid": "433605", "url": "https://it.wikipedia.org/wiki?curid=1910695", "title": "Tu chi sei?/Eugenio", "text": "Tu chi sei?/Eugenio sono due canzoni di Edoardo Bennato, pubblicate su un cd singolo nel 1993 dalla Virgin.\nEntrambe le canzoni risentono del clima di disfacimento della cosiddetta Prima Repubblica, che vedr\u00e0 nel giro di pochi anni modificato il sistema dei partiti allora al Governo. Nella prima traccia a tempo di marcetta, dove predomina l'uso del kazoo, Edoardo sembra rivolgersi sia ai politici inquisiti, sia al magistrato Antonio Di Pietro che operava con il suo pool nell'operazione cosiddetta Mani pulite. Nella seconda traccia, musicalmente pi\u00f9 dura, con ironia si rivolge a suo fratello dicendogli di essere stato anche lui inquisito e indagato, ma di avere come unica cosa da farsi perdonare la malattia per il rock'n'roll.\nQuesti due brani, con i relativi video, aprono un VHS intitolato \"Persone pulite\" che contiene alcuni classici (riproposti in presa diretta) del repertorio di Edo, scelti tenendo fede al tema dei due inediti. Una delle intuizioni, sempre a sfondo satirico, rappresenta l'incubo di una Italia spaccata in tre parti: regno del Nord, nuovo Regno delle Due Sicilie, e Stato Pontificio.\nQuesto prodotto cos\u00ec concepito non vedr\u00e0 luce su nessun altro supporto al di l\u00e0 del cd singolo."}
{"id": "1910696", "revid": "287204", "url": "https://it.wikipedia.org/wiki?curid=1910696", "title": "Tomasz Jodlowiec", "text": ""}
{"id": "1910700", "revid": "726373", "url": "https://it.wikipedia.org/wiki?curid=1910700", "title": "Biblioteca Economica Newton", "text": "Elenco delle uscite della serie Biblioteca Economica della casa editrice Newton Compton.\nAlcune uscite, di cui non \u00e8 stato possibile reperire il titolo, sono contrassegnate con un trattino (-)."}
{"id": "1910701", "revid": "2128848", "url": "https://it.wikipedia.org/wiki?curid=1910701", "title": "Purble Place", "text": "Purble Place \u00e8 un gioco per computer sviluppato da Oberon Games incluso in Windows Vista e Windows 7. \u00c8 un gioco educativo per bambini, che insegna a riconoscere colori e forme.\nContenuti.\nLe tipologie di gioco incluse sono tre: \"Comfy Cakes\", \"Purble Shop\" e \"Purble Pairs\", ognuna con tre diversi livelli di difficolt\u00e0 (Principiante, Intermedio ed Avanzato).\nComfy Cakes.\n\"Comfy Cakes\" \u00e8 l'edificio centrale di Purble Place. L'obiettivo \u00e8 portare a termine tutti gli ordini di torte in maniera corretta. La torta da confezionare deve essere uguale a quella visualizzata. Il primo passo \u00e8 scegliere la forma della torta tra cerchio, quadrato e cuore; poi si passa a scegliere il gusto tra cioccolato, fragola e vaniglia. Negli strati intermedi va aggiunta una crema, che pu\u00f2 essere fragola, menta o vaniglia. In seguito viene inserita la glassa e le decorazioni, che possono essere a forma di caramelle gusto limone-mirtillo-fragola, cuore gusto fragola, faccina sorridente gusto limone e trifoglio gusto menta. Nel livello avanzato sono disponibili ulteriori decorazioni come la glassa caramellata e lo zucchero a velo. Dopo il completamento della torta, questa viene spostata in una sezione con disegnata una stella per la spedizione. Se la torta non \u00e8 creata correttamente, il giocatore viene penalizzato e la torta buttata via. Se vengono spediti due ordini sbagliati, il gioco finisce. Dopo un certo numero di ordini esatti, il giocatore vince il gioco ed il punteggio viene calcolato e memorizzato. Il punteggio finale dipende dal numero di torte confezionate, dal numero di ordini errati e dall'efficienza del giocatore durante la partita.\nPurble Pairs.\n\"Purble Pairs\" \u00e8 un gioco in stile Memoria che include uno \"sneak peek\" bonus che permette al giocatore di vedere il retro delle tessere riducendo una piccola parte del tempo a disposizione.\nSi pu\u00f2 scegliere tra tre differenti livelli di gioco sempre pi\u00f9 difficili: aumentando il livello il gioco diventa a tempo, le griglie aumentano in numero e dimensione e le figure diventano meno distinguibili. Sono presenti numerose carte speciali che servono da bonus, come i jolly che, girata una carta, trovano l'altra identica, una carta della macchina del ghiaccio di \"Comfy Cakes\" che mischia tutte le tessere quando ne viene trovata una coppia, o una carta del Master Chief che, quando una coppia viene scoperta, trova e rimuove tutte le carte che contengono una torta a caso. Se perdi \u00e8 finito il gioco e devi ricominciare da capo.\nPurble Shop.\n\"Purble Shop\" \u00e8 un gioco simile a Mastermind. In questo gioco viene fatta una selezione casuale di caratteristiche facciali (occhi, naso e bocca), che vengono nascoste al giocatore. Questi sceglie un set di caratteristiche ed ottiene in risposta il numero di oggetti corretti. Se s'indovinano correttamente tutte le caratteristiche entro un certo numero limitato di tentativi, viene concesso un titolo onorario che varia a seconda della velocit\u00e0 di risoluzione e del numero di tentativi. Quando si gioca con il livello intermedio e avanzato, le caratteristiche e i colori da indovinare aumentano."}
{"id": "1910708", "revid": "204012", "url": "https://it.wikipedia.org/wiki?curid=1910708", "title": "Nevralgia post-erpetica", "text": ""}
{"id": "1910709", "revid": "91533", "url": "https://it.wikipedia.org/wiki?curid=1910709", "title": "Friend of a friend", "text": ""}
{"id": "1910711", "revid": "125117979", "url": "https://it.wikipedia.org/wiki?curid=1910711", "title": "Egisto Sarnelli", "text": "Biografia.\nPenultimo dei nove figli, dopo i primi rudimenti musicali, nella seconda met\u00e0 degli anni cinquanta si trasfer\u00ec a Parigi. Conquistato dall'espressivit\u00e0 degli chansonieres francesi \u2013 tra i quali Yves Montand, Jacques Brel e Gilbert B\u00e9caud \u2013 ne avrebbe imitato in seguito le suggestioni che, mescolate allo spirito della canzone napoletana, diedero vita al suo stile interpretativo.\nPur non disponendo di particolari qualit\u00e0 tecniche, Sarnelli era dotato di una voce profonda ed espressiva (il giornalista Mimmo Liguoro l'avrebbe definita in varie occasioni \u00abvoce di tufo e pietra lavica\u00bb) e di una notevole vis comunicativa; caratteristiche che gli consentivano di riuscire a instaurare un intenso rapporto con il pubblico.\nNel 1971, dopo l'incisione di alcuni 45 giri, in collaborazione con il maestro Eduardo Caliendo pubblic\u00f2 il primo LP con la Decca. Negli anni successivi Sarnelli realizz\u00f2 in collaborazione con il chitarrista Mario Sarria tre 33 giri prodotti dalla Phonotipe, dal titolo \"Egisto Sarnelli... ed \u00e8 subito Napoli, vol. 1-2-3\". Con la stessa etichetta, nei primi anni ottanta, incise 12 canzoni umoristiche originali, scritte da Salvatore Tolino e Armando Ferraro, contenute in un LP dal titolo \u201cResatelle \u2018e spiccio \u2018e spiccio\u201d. \u00c8 del 1986, invece, il suo sesto lavoro discografico intitolato \u201cNapoli: questa!\u201d prodotto dalla Mea Sud.\nA met\u00e0 tra gli anni settanta e ottanta Sarnelli divent\u00f2 popolare grazie a una serie di trasmissioni dedicate alla canzone napoletana (ad esempio \u201cC'era una volta il Festival\u201d), trasmesse da Canale 21.\nIn quegli stessi anni, il cantante strinse rapporti di collaborazione e amicizia con vari musicisti, poeti, giornalisti e cultori della musica partenopea, aderendo a iniziative di studio e approfondimento della canzone napoletana, in collaborazione con il poeta Ettore De Mura e i giornalisti Gianni Cesarini e Mimmo Liguoro.\nGrazie alle notevoli capacit\u00e0 interpretative, recita anche in alcuni sceneggiati televisivi tra i quali \"L'eredit\u00e0 della priora\" e \"Il sentiero delle bacche velenose\".\nTra la fine degli anni ottanta e l'inizio degli anni novanta, prese parte a uno spettacolo dal titolo \u201cChitarre in concerto\u201d, con la regia di Antonio Casagrande, insieme a Roberto Murolo, Tony Sigillo e Mario Maglione.\nIl suo ultimo CD intitolato \"Luna nova - Omaggio a Salvatore Di Giacomo\" risale al 1995: costituito da 22 brani del poeta, tra canzoni e poesie, \u00e8 realizzato in collaborazione con il maestro Gianni Palazzo; Sarnelli mor\u00ec un anno dopo.\nLa vocazione musicale di famiglia, sebbene improntata su un altro genere, viene proseguita dal figlio, Vincenzo Sarnelli noto con il nome d'arte di Tony Tammaro."}
{"id": "1910713", "revid": "297031", "url": "https://it.wikipedia.org/wiki?curid=1910713", "title": "Benjamin Whichcote", "text": " \nAnglicano, rettore del King's College di Cambridge, \u00e8 considerato il fondatore della Scuola platonica di Cambridge. Suo allievo fu il filosofo John Smith che fu membro della scuola.\nBiografia.\nNato a Stoke nello Shropshire, entr\u00f2 all'Emmanuel College dell'Universit\u00e0 di Cambridge nel 1628, divenendo \"fellow\" nel 1633. Nel 1637 fu ordinato diacono, nel 1643 si spos\u00f2 e fu pastore a North Cadbury, nel Somerset. Nel 1644 divenne rettore del King's College, del quale fu vice-cancelliere nel 1650. Malgrado le sue idee politico-religiose, egli fu l'unico dei nuovi parlamentari della Camera a non aderire ai Covenanti e nel 1650, durante l'Interregno, egli mise al corrente Oliver Cromwell della questione riguardante la tolleranza degli ebrei.\nDurante la Restaurazione monarchica fu rimosso dal suo incarico al King's College, ma fu reinserito quando nel 1662 accett\u00f2 l'\u00abAct of Uniformity\u00bb, che ristabiliva nel servizio ecclesiale i riti previsti nel \"Book of Common Prayer\". Da allora Whichcote fu pastore nella chiesa di Sant'Anna a Blackfriars, fino al 1666, anno nel quale la chiesa fu distrutta da un incendio. Nel 1668 fu nominato vicario della chiesa di St. Lawrence Jewry.\nPensiero.\nWhichcote ebbe vedute liberali ma fu contrario al puritanesimo e alla sua dottrina della depravazione totale - avendo per questo motivo una breve controversia con Anthony Tuckney - e si afferm\u00f2 su posizioni vicine al semipelagianesimo. Afferm\u00f2 che l'uomo si comporta come un \"bambino della ragione\", in quanto il peccato originale ha reso problematico il corretto uso della ragione che tuttavia resta lo strumento umano di eccellenza, in grado di pervenire alle verit\u00e0 divine.\nPoich\u00e9 nell'uomo esistono alcune domande che vanno oltre le possibilit\u00e0 razionali, cos\u00ec che chi professa una religione si d\u00e0 le risposte attraverso la fede, diviene necessario, secondo Whichcote, ammettere la tolleranza religiosa. Per questo motivo Whichcote fu anche accusato di essere un arminiano, un sociniano e un latitudinariano.\nOpere.\nI suoi lavori sono stati quasi tutti pubblicati dopo la sua morte ed includono: "}
{"id": "1910724", "revid": "2221454", "url": "https://it.wikipedia.org/wiki?curid=1910724", "title": "Words Without Borders", "text": "Words Without Borders (WWB) \u00e8 una rivista statunitense online nata nel 2003, specializzata nella traduzione, pubblicazione e promozione degli autori pi\u00f9 significativi della letteratura mondiale (la maggioranza dei quali di solito non di facile fruizione per i lettori di lingua inglese).\nStoria editoriale.\nOltre a pubblicare brani selezionati di prosa o poesia sul web, WWB organizza incontri speciali per mettere in contatto gli autori stranieri con il pubblico, sviluppa materiale didattico per scuole e universit\u00e0, e sta peraltro allestendo un \"online resource center\" di scrittura contemporanea mondiale. Partner del \"Center for Literary Translation\" della Columbia University, \u00e8 supportato dalla \"National Endowment for the Arts,\" la \"New York State Council on the Arts\" e il \"New York Council for the Humanities\". La \"founding editor\" \u00e8 Alane Salierno Mason, traduttrice americana di Elio Vittorini.\nDavid Orr, sul New York Times, ricorda \"intelligence and idealism\" di WWB come giornale online capace di sviluppare e tradurre i pi\u00f9 originali contenuti della letterature extra-statunitensi, comprese quelle africane ed asiatiche."}
{"id": "1910728", "revid": "287204", "url": "https://it.wikipedia.org/wiki?curid=1910728", "title": "Trebabu", "text": ""}
{"id": "1910731", "revid": "536103", "url": "https://it.wikipedia.org/wiki?curid=1910731", "title": "Landau in der Pfalz", "text": "Landau in der Pfalz (letteralmente \"Landau nel Palatinato\"; in tedesco palatino \"Landach\") \u00e8 una citt\u00e0 extracircondariale (targa LD) di abitanti della Renania-Palatinato, in Germania.\nPur essendo una citt\u00e0 extracircondariale, ospita la sede amministrativa del circondario (\"Landkreis\") della Weinstra\u00dfe Meridionale.\nStoria.\nDal 1515 al 1648 ha fatto parte della Decapoli alsaziana, le dieci citt\u00e0 libere dell'Alsazia. In seguito, Landau fece parte del Regno di Francia dal 1680 - quando venne annessa da Luigi XIV - al 1815 - con la sconfitta francese e le conseguenti perdite territoriali dovute al Congresso di Vienna. Durante il periodo francese ricevette le sue moderne fortificazioni grazie a Vauban, l'ingegnere militare del Re Sole, nel 1688\u201399, il che resero il piccolo centro abitato (che nel 1789 aveva una popolazione di soli 5.000 abitanti circa) una delle cittadelle pi\u00f9 fortificate d'Europa. Nella guerra di successione spagnola Landau sub\u00ec ben 4 assedi. Dopo il 1\u00b0 assedio di Landau (1702), che venne perso dai francesi, una guarnigione imperiale di sei battaglioni al comando del conte Friesen venne installata a Landau. Con il 2\u00b0 assedio di Landau (1703), dal 13 ottobre al 15 novembre 1703 i francesi riconquistarono la citt\u00e0, cosa che permise loro di vincere la battaglia dello Speyerbach. Il 3\u00b0 assedio di Landau (1704) inizi\u00f2 12 settembre 1704 ad opera di Luigi Guglielmo di Baden-Baden, e termin\u00f2 il 23 novembre 1704 con la sconfitta francese. Durante quest'ultimo assedio Giuseppe I d'Asburgo arriv\u00f2 a Landau da Vienna in una carrozza da poco costruita e che divenne molto popolare, nota in lingua italiana come land\u00f2 o \"Landauer\" in tedesco. I francesi ripresero Landau dopo il 4\u00b0 assedio di Landau (1713) che venne condotto dal 6 giugno al 20 agosto 1713 dal maggior generale Villars.&lt;br&gt;Con il trattato di Parigi (1815) Landau venne ceduta dalla Francia al Regno di Baviera.\nSuddivisione amministrativa.\nLandau si divide in 9 zone corrispondenti all'area urbana e a 8 frazioni (\"Ortsteil\"):\nAmministrazione.\nGemellaggi.\nLandau \u00e8 gemellata con:"}
{"id": "1910735", "revid": "104458", "url": "https://it.wikipedia.org/wiki?curid=1910735", "title": "Dominique Gisin", "text": "\u00c8 sorella di Marc e Michelle, anche loro sciatori della nazionale elvetica.\nBiografia.\nStagioni 2001-2009.\nAttiva in gare FIS dal gennaio del 2001, la Gisin esord\u00ec in Coppa Europa l'8 gennaio 2005 a Leukerbad, senza completare lo slalom speciale in programma, e in Coppa del Mondo il 1\u00ba dicembre 2006 nella localit\u00e0 canadese di Lake Louise, dove concluse 37\u00aa in discesa libera.\nIl 13 gennaio 2007, sulle nevi austriache di Altenmarkt-Zauchensee, sal\u00ec per la prima volta sul podio in Coppa del Mondo giungendo 2\u00aa, dietro alla campionessa di casa Renate G\u00f6tschl, sempre in discesa libera. Un mese dopo partecip\u00f2 ai Mondiali di \u00c5re in Svezia, sua prima presenza iridata, dove conquist\u00f2 la medaglia di bronzo nella gara a squadre, ottenne il 5\u00ba posto nella discesa libera e non complet\u00f2 la supercombinata. Il 13 dicembre 2008 colse a Sankt Moritz in supergigante il suo unico podio in Coppa Europa (3\u00aa), mentre il 18 gennaio 2009 vinse la sua prima gara di Coppa del Mondo, la discesa libera di Altenmarkt-Zauchensee a pari merito con Anja P\u00e4rson. Il mese successivo ai Mondiali di Val-d'Is\u00e8re non concluse la discesa libera.\nStagioni 2010-2015.\nEsord\u00ec ai Giochi olimpici invernali a , dove non concluse la discesa libera; il 7 marzo successivo a Crans-Montana ottenne la sua ultima vittoria in Coppa del Mondo, in supergigante. L'anno dopo ai Mondiali di Garmisch-Partenkirchen si piazz\u00f2 8\u00aa nella discesa libera, 4\u00aa nella supercombinata e non complet\u00f2 il supergigante. Il 2 dicembre 2011 a Lake Louise in discesa libera sal\u00ec per l'ultima volta sul podio in Coppa del Mondo (3\u00aa) e nella rassegna iridata di Schladming 2013 fu 10\u00aa sia nel supergigante sia nella supercombinata, mentre non concluse le altre prove cui prese parte (discesa libera e slalom gigante).\nIl 12 febbraio 2014 si aggiudic\u00f2, \"ex aequo\" con la slovena Tina Maze, la medaglia d'oro nella discesa libera ai XXII Giochi olimpici invernali di . In quel suo congedo olimpico si classific\u00f2 inoltre 10\u00aa nello slalom gigante, 5\u00aa nella supercombinata e non concluse il supergigante. Ai Mondiali di Vail/Beaver Creek 2015, sua ultima presenza iridata, fu 19\u00aa nello slalom gigante. Il 15 marzo successivo la sciatrice annunci\u00f2 il suo ritiro dalle competizioni al termine della stagione 2014-2015; la sua ultima gara di Coppa del Mondo fu lo slalom gigante di M\u00e9ribel del 22 marzo, in cui fu 11\u00aa, mentre la sua ultima gara in carriera fu lo slalom gigante dei Campionati svizzeri 2015, il 29 marzo, che vinse.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "1910737", "revid": "1540383", "url": "https://it.wikipedia.org/wiki?curid=1910737", "title": "Michela Rodella", "text": "Nella sua ultradecennale carriera ha vinto uno Scudetto e tre Coppe Italia, indossando inoltre la maglia azzurra delle nazionali italiane sia nelle giovanili, vincendo con la Under-19 gli Europei di Francia 2008, che nella nazionale maggiore.\nBiografia.\nMichela Rodella nasce a Rovigo ma cresce nella casa dei genitori ad Arqu\u00e0 Polesine dove studia nelle locali scuole dell'obbligo.\nCarriera.\nClub.\nRodella cresce calcisticamente nelle giovanili del G.S. San Marco Arqu\u00e0 Polesine, la squadra maschile del comune polesano, giocando con i colleghi fino al compimento dei 14 anni, et\u00e0 in cui le ragazze possono accedere ai campionati di lega femminile dilettanti. Nel 2003 si accorda con la squadra femminile del Solesino, in provincia di Padova, che partecipa alla Serie D e le sue qualit\u00e0 tecniche le consentono di segnare numerose reti attirando l'attenzione degli osservatori delle societ\u00e0 calcistiche dei campionati femminili delle serie superiori.\nIl Gordige Calcio Ragazze, societ\u00e0 con sede a Cavarzere in provincia di Venezia, riesce ad accordarsi con la giocatrice per inserirla in rosa nella stagione di Serie B 2004-2005 dove gioca da titolare e dove si mette in luce ricevendo la sua prima convocazione in nazionale Under-19. Con il Gordige giocher\u00e0 due stagioni fino a cogliere l'opportunit\u00e0 di salire alla serie superiore datale dal .\nCon le gialloblu inizia il campionato di Serie A 2006-2007, contribuendo ad assicurare alla squadra della provincia veronese il suo secondo scudetto, la sua seconda Coppa Italia e la Coppa Disciplina.\nLa stagione successiva decide di passare al Venezia 1984 che milita nel Girone A del campionato Serie A2 2007-2008. Con le veneziane riesce a conquistare il primo posto nel girone ed accedere cos\u00ec alla prima stagione in Serie A della squadra arancio-nero-verde, tuttavia a fine stagione il Tavagnacco riesce ad accordarsi per farla giocare nella squadra friulana.\nAl termine della stagione 2013-2014 decide di non rinnovare il contratto con il Tavagnacco accordandosi con la societ\u00e0 viola Firenze.\nNella stagione 2014-2015 contribuisce, con 21 presenze su 26 incontri, a far raggiungere alla societ\u00e0 la quarta posizione in campionato, maggiore risultato fino a quel momento della societ\u00e0 toscana.\nNell'estate 2015, a seguito della fondazione della Fiorentina Women's come sezione femminile affiliata all'omonimo club maschile e da accordi con il Firenze, viene inserita in rosa nella nuova squadra che ha partecipato alla stagione di Serie A 2015-2016. Rodella gioca con la nuova societ\u00e0 20 incontri di campionato ai quali si aggiungono i 2 di Coppa Italia, contribuendo a raggiungere il terzo posto in classifica nel primo, perdendo la possibilit\u00e0 di accedere alla Champions League proprio all'ultima giornata, e venendo eliminate ai sedicesimi di finale in Coppa.\nNell'estate 2016 si concretizza il suo trasferimento all'AGSM Verona, facendo ritorno ai colori gialloblu che le hanno permesso di conquistare il titolo nazionale. Durante la stagione 2016-2017 Rodella scende in campo in tutti gli incontri giocati dalla sua squadra, risultato che divide con Aurora Galli: la Supercoppa, persa 2-0 in partita secca con il , le 22 partite di campionato, dove il 12 novembre 2016, alla quinta giornata di campionato, segna la rete del parziale 1-0 sul , incontro poi terminato 5-0 per le veronesi, le 5 di Coppa Italia, fino all'eliminazione da parte del Tavagnacco ai quarti di finale, e le due di Champions League, eliminate dalle kazake del gi\u00e0 agli ottavi di finale.\nDurante il calciomercato estivo 2017 sottoscrive un accordo con il neopromosso in Serie B, tornando a giocare nel capoluogo toscano per un terzo club dopo e . Con le nuove compagne condivide la stagione che vede la squadra protagonista del girone A, prima vincitrice del girone, imbattuta con 24 vittorie e 4 pareggi, dove Rodella \u00e8 anche autrice di una rete nell'incontro dove il Florentia si impone 12-1 sulle avversarie della , e vede conquistare l'accesso alla Serie A nello spareggio promozione ai danni della con vittoria per 3-0.\nNazionale.\nViene convocata alle selezioni per le giovanili della nazionale di calcio femminile italiana e gioca la sua prima partita internazionale con la maglia azzurra della Under-19 il 27 settembre del 2007, nel match vinto dall'Italia per 7 a 0 contro la pari rappresentativa dell'Irlanda del Nord nel primo turno di qualificazione per gli Europei di Francia 2008. Condivide con le compagne l'accesso alla fase finale e, impiegata in tutti i cinque incontri, nel luglio 2008 la vittoria del torneo, superando in finale allo Stade Vall\u00e9e du Cher di Tours le avversarie della Norvegia per 1-0.\nNel gennaio 2011 il commissario tecnico Pietro Ghedin la convoca nella nazionale maggiore per le qualificazioni del Campionato europeo di calcio femminile 2013 dove, inserita nel gruppo 1, si dovr\u00e0 scontrare con le nazionali di Bosnia ed Erzegovina, Grecia, Macedonia, Polonia e Russia. Debutta nella competizione il 22 ottobre 2011, rilevando dal 46\u00ba minuto Roberta D'Adda, partita titolare, nella partita Macedonia-Italia disputata allo Stadio Goce Del\u010dev di Prilep, match terminato con la vittoria delle Azzurre per 9 a 0.\nQuando nel 2012 Antonio Cabrini rileva il compito di ct della nazionale rinnova la fiducia a Rodella e la riconvoca nel raduno del giugno 2012 giocando altre due partite prima dell'eliminazione delle Azzurre dal torneo.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "1910744", "revid": "71433", "url": "https://it.wikipedia.org/wiki?curid=1910744", "title": "Only You - Amore a Prima Vista", "text": ""}
{"id": "1910749", "revid": "253269", "url": "https://it.wikipedia.org/wiki?curid=1910749", "title": "Philip Dunne", "text": "Biografia.\nNato a New York, suo padre, Finley Peter Dunne, era un editorialista originario di Chicago, mentre sua madre, Margaret Abbott, era figlia del critico letterario e romanziere Mary Ives Abbott, collaboratrice assidua del Chicago Tribune.\nSebbene di famiglia cattolica, Dunne studi\u00f2 alla Middlesex School, di stampo protestante, e prosegu\u00ec all'Universit\u00e0 di Harvard dove termin\u00f2 gli studi nel 1929. Subito dopo il diploma di laurea prese il primo treno per Hollywood e poco tempo dopo scrisse la sua prima sceneggiatura, non accreditato, per la pellicola \"Me and My Gal\" (1932), mentre la sua prima sceneggiatura accreditata fu per il film \"Il Conte di Montecristo\" (1934), del regista Rowland V. Lee. Dopo aver collaborato con diversi studios, pass\u00f2 nel 1937 alla 20th Century Fox, con la quale avrebbe lavorato, tranne pochi intervalli, ininterrottamente per 25 anni, scrivendo la sceneggiatura di 36 pellicole e dirigendone 10. \nDunne fu uno dei dirigenti della Screen Writers Guild, il sindacato degli sceneggiatori hollywoodiani fondato nel 1933, e dopo la Seconda guerra mondiale scrisse discorsi elettorali per i candidati democratici alla presidenza, quali Adlai Ewing Stevenson II e John Fitzgerald Kennedy."}
{"id": "1910750", "revid": "767487", "url": "https://it.wikipedia.org/wiki?curid=1910750", "title": "Cocaine", "text": "Cocaine \u00e8 un brano musicale scritto, registrato e pubblicato da J.J. Cale nel 1976 sull'album \"Troubadour\", uscita in seguito come singolo in diverse edizioni maggiormente conosciuta nella versione pubblicata da Eric Clapton nell'album \"Slowhand\" del 1977.\nSecondo la All Music Guide, la versione di Clapton \u00e8 una delle canzoni pi\u00f9 popolari dell'artista britannico, \u00abanche per un artista come Clapton, che ha prodotto una gran mole di canzoni di alta qualit\u00e0, \"Cocaine\" va annoverata tra le sue migliori produzioni\u00bb. Questa versione, pubblicata con l'album del 1977 \"Slowhand\" e come singolo nel 1980, fu prodotta da Glyn Johns (che aveva collaborato anche con gli Who, con i Led Zeppelin e con i Rolling Stones).\nIl brano.\nClapton descrive \"Cocaine\" come una canzone contro la droga. \u00abI fan ascoltano solo il ritornello \"\u00abShe don't lie, cocaine\u00bb\" (\"la cocaina, lei non mente\"), ma la canzone dice anche \"\u00abIf you wanna get down, down on the ground, cocaine\"\u00bb (\"se vuoi cadere, cadere per terra, cocaina\"). Clapton ha sostenuto che \u00e8 preferibile una canzone che sia contro la droga in maniera allusiva, piuttosto che diretta, perch\u00e9 questo le garantisce un effetto dissuasivo che verrebbe meno nel caso in cui fosse percepita come una canzone dal messaggio moralistico o paternalistico.\nA causa del suo messaggio ambiguo, Clapton non ha eseguito la canzone in molti dei suoi concerti, ma nel corso degli anni, Clapton ha aggiunto le parole \"that dirty cocaine\" (quella sporca cocaina) in spettacoli dal vivo per sottolineare il messaggio anti-droga della canzone."}
{"id": "1910752", "revid": "599013", "url": "https://it.wikipedia.org/wiki?curid=1910752", "title": "Campionato europeo di calcio Under-19 2006", "text": "Il Campionato europeo di calcio Under-19 2006, 54\u00aa edizione del Campionato europeo di calcio Under-19 organizzato dalla UEFA, si svolge in Polonia dal 18 al 29 luglio 2006.\nGli stadi.\nSono sei gli stadi scelti per ospitare la manifestazione:\nClassifica marcatori.\n5 gol\n4 gol\n3 gol\n2 gol\n1 gol\n1 autorete"}
{"id": "1910760", "revid": "712828", "url": "https://it.wikipedia.org/wiki?curid=1910760", "title": "Megane", "text": ""}
{"id": "1910761", "revid": "536103", "url": "https://it.wikipedia.org/wiki?curid=1910761", "title": "Pirmasens", "text": "Pirmasens \u00e8 una citt\u00e0 extracircondariale (targa PS) di abitanti della Renania-Palatinato, in Germania.\nPur essendo una citt\u00e0 extracircondariale, ospita la sede amministrativa del circondario (\"Landkreis\") del Palatinato sudoccidentale.\nCultura.\nNel parco cittadino di Pirmasens, \u00e8 collocata una grande statua di Villi Bossi, intitolata \"Fiume di lacrime sulla Storia\", creata durante un simposio nell'anno 1998."}
{"id": "1910764", "revid": "712828", "url": "https://it.wikipedia.org/wiki?curid=1910764", "title": "Kakugari", "text": ""}
{"id": "1910767", "revid": "1632387", "url": "https://it.wikipedia.org/wiki?curid=1910767", "title": "Sovrapesca", "text": "Viene definito con il termine sovrapesca (dall'inglese \"Overfishing\") il depauperamento delle risorse ittiche causato da un'eccessiva e non razionale attivit\u00e0 di pesca. Questo fenomeno pu\u00f2 verificarsi in qualsiasi ecosistema acquatico, dai torrenti, ai laghi, agli oceani.\nUna specie \u00e8 oggetto di sovrapesca quando viene pescata pi\u00f9 velocemente di quanto riesca a riprodursi. Non \u00e8 sempre facile determinare i ruoli giocati rispettivamente dalla pesca e dai fattori ambientali (specialmente climatici o legati all'inquinamento) nella diminuzione delle dimensioni degli stock ittici.\nAll'ultimo stadio, la sovrapesca ha gi\u00e0 provocato in alcuni casi la diminuzione dei ritmi biologici di crescita e condurre verso livelli critici tali da compromettere la ripresa delle popolazioni ittiche con ripercussioni ecologiche sugli ecosistemi nonch\u00e9 economiche sulle industrie ittiche. In particolare al sovrasfruttamento degli squali \u00e8 dovuta la situazione di dissesto di interi ecosistemi marini.\nLivelli accettabili di pesca.\nLa nozione di sovrapesca si basa su quello che viene definito come livello accettabile di prelievo attraverso la pesca. Termini biologici e bioeconomici pi\u00f9 precisi definiscono il livello accettabile in questa maniera:\nRegola di controllo del prelievo.\nAttualmente un modello ampiamente utilizzato per stabilire livelli accettabili di prelievo \u00e8 la Regola di Controllo del Prelievo (HCR, dall'inglese \"Harvest Control Rule\"). Questa rappresenta una variabile sulla quale i processi di gestione hanno qualche controllo diretto come funzione di alcuni indicatori dello status degli stock ittici. La cattura costante e la mortalit\u00e0 costante dovuta alle attivit\u00e0 di pesca sono due tipi di semplici regole di controllo del prelievo.\nOfferta e domanda di pesce.\nIl fenomeno della sovrapesca a livello mondiale ha cominciato a manifestarsi con l'avvento dell'industria ittica moderna: con lo sviluppo di navi e reti sempre pi\u00f9 grosse, con tecnologie pi\u00f9 sofisticate che permettono di trovare i banchi di pesci e pescare in fondali anche scogliosi dove un tempo sarebbe stato impossibile, con la corsa concorrenziale a racimolare in ogni angolo del globo tutto il pescabile, con normative e controlli facilmente elusi.\nUn importante studio scientifico internazionale pubblicato nel novembre 2006 sulla rivista Science ha messo in evidenza come un terzo delle risorse ittiche mondiali abbiano subito un collasso, intendendo con quest'ultimo termine una diminuzione fino a meno del 10% della loro abbondanza massima osservata. Inoltre lo studio avverte che se l'attuale andamento dovesse continuare, tutte le risorse ittiche distribuite sul pianeta collasserebbero nell'arco dei prossimi 50 anni.\nIl rapporto compilato dalla FAO nel 2004 sullo stato mondiale delle industrie ittiche e di acquacultura (\"FAO State of World Fisheries and Aquaculture\"), riferendosi ai maggiori stock ittici per i quali esistono stime di abbondanza attendibili, afferma che nel 2003 approssimativamente un quarto di tali risorse risultavano sovrasfruttate, esaurite o in fase di ripresa da situazioni di esaurimento (rispettivamente 16%, 7% e 1%) e presentavano necessit\u00e0 di recupero.\nLa minaccia della sovrapesca non incombe solamente sulle specie di interesse commerciale. Dal momento che nelle reti finiscono anche specie non desiderate che vengono spesso ributtate morte inoltre i motopescherecci commerciali a strascico con le nuove strumentazioni attingono in acque sempre pi\u00f9 profonde per riempire le loro reti, cominciando a minacciare delicati ecosistemi di acque profonde e le specie ittiche che vi abitano, come il celacanto. Myers e Worm in un articolo pubblicato sulla rivista Nature nel maggio 2003 stimavano che l'attuale biomassa dei grandi pesci predatori presenti negli oceani di tutto il mondo rappresenti solamente il 10% di quella presente nel periodo precedente lo sviluppo dell'industria ittica. Alcuni esperti di biologia della pesca tuttavia considerano esagerata questa affermazione qualora ci si riferisca alle popolazioni di tonno.\nDal 1950 al 1969 la produzione di pescato \u00e8 cresciuta di circa 5% ogni anno passando da 18 a 56 milioni di tonnellate; dal 1969 in poi la produzione \u00e8 cresciuta annualmente dell'8%. Ci si attende che la domanda di prodotti ittici continui ad aumentare e nel 2002 la compagnia \"MariCulture Systems\" ha previsto che entro il 2010 la produzione dovrebbe crescere di oltre 15.5 milioni di tonnellate per soddisfare i bisogni della crescente popolazione umana del pianeta. \u00c8 probabile che questo faccia aggravare ulteriormente il problema della sovrappesca, a meno che l'espansione delle tecnologie di acquacoltura non riesca a soddisfare, almeno in parte questa richiesta.\nLa sovrapesca ha impoverito le popolazioni ittiche fino al punto che le attivit\u00e0 di pesca in tutto il mondo attualmente non sono pi\u00f9 in grado di sostenersi senza l'assistenza dei governi. Gli economisti hanno stimato che dagli anni 1980, per ogni dollaro guadagnato attraverso le attivit\u00e0 di pesca, sono stati spesi 1.77 dollari per catturare e commerciare il pescato. Alcuni stock ittici sono cos\u00ec impoveriti che specie meno appetite vengono contrassegnate e vendute col nome di altre pi\u00f9 richieste e costose. Questo fenomeno viene definito \"sostituzione delle specie\". Ad esempio, attraverso analisi genetiche, \u00e8 stato dimostrato che circa il 75% del pesce venduto come \"red snapper\" (\"Lutjanus campechanus\"), che ha un prezzo molto alto, in realt\u00e0 \u00e8 costituito da altre specie.\nEsempi di sovrapesca.\nEsempi delle conseguenze derivanti da situazioni di sovrapesca si trovano in aree come il Mare del Nord e i Grandi Banchi del Nord America. In queste regioni la sovrapesca non si \u00e8 dimostrata solamente disastrosa per gli stock ittici ma anche per le comunit\u00e0 di pescatori la cui sussistenza era strettamente legata a tali risorse. Come altre attivit\u00e0 estrattive come la caccia e la selvicoltura, la pesca \u00e8 soggetta a interazioni economiche tra la propriet\u00e0 o la gestione e la sostenibilit\u00e0 altrimenti note con il nome di \"Tragedy of the commons\", dal titolo di un articolo scritto da Garrett Hardin e pubblicato sulla rivista Science nel 1968. Questo articolo descrive un dilemma nel quale molti individui, agendo indipendentemente nel proprio esclusivo interesse possono alla fine distruggere completamente una risorsa comune anche quando risulta chiaro che questo non sar\u00e0 nell'interesse a lungo termine di nessuno.\nL'industria peschiera peruviana dell'acciuga croll\u00f2 negli anni 1970 a causa di una situazione di sovrapesca successiva a una stagione influenzata da El Ni\u00f1o che aveva prodotto un'ampia diminuzione di questi pesci. Le acciughe erano state fino a quegli anni una risorsa naturale molto importante per l'economia del Per\u00f9. Nel 1971 la produzione annuale di acciughe ammontava a 10.2 milioni di tonnellate. Tuttavia nei 5 anni successivi la quantit\u00e0 di pesce catturato annualmente dall'intera flotta raggiunse solo 4 milioni di tonnellate. Questo rappresent\u00f2 una perdita molto rilevante per l'economia peruviana.\nLa fine dello stock ittico che ha portato al collasso l'industria ittica del merluzzo nell'area di mare al largo delle coste di Terranova considerata storicamente come la pi\u00f9 pescosa della specie e la decisione presa nel 1992 dal Canada di imporre una moratoria indefinita per la pesca sui Grandi Banchi, rappresentano un esempio drammatico delle conseguenze delle sovrapesca.\nSecondo il Piano di azione per la biodiversit\u00e0 (\"Biodiversity Action Plan\") ufficiale del governo britannico, l'industria della pesca della sogliola comune nel Mare d'Irlanda e in altre regioni ha raggiunto livelli tali di sovrapesca da consentire di parlare ormai di virtuale collasso di tale attivit\u00e0. Il Regno Unito ha introdotto in tale piano d'azione provvedimenti atti a recuperare questo settore peschiero, ma la crescente popolazione globale umana e la conseguente crescita della domanda di pesce \u00e8 arrivata al punto in cui la richiesta di cibo minaccia la stabilit\u00e0 delle industrie ittiche in crisi se non addirittura la sopravvivenza stessa delle specie soggette a prelievo."}
{"id": "1910768", "revid": "1123126", "url": "https://it.wikipedia.org/wiki?curid=1910768", "title": "Chibi", "text": " \u00e8 un vocabolo giapponese tipico del parlato che significa \"persona bassa\" o \"bambino piccolo\". Tale termine \u00e8 infatti utilizzato per indicare una persona o un animale di piccole dimensioni. Pu\u00f2 essere tradotto come \"piccolo\", ma non viene utilizzato allo stesso modo di .\nLa parola \u00e8 diventata molto utilizzata attraverso il mondo dei manga e degli anime. Infatti spesso alcuni personaggi di diverse opere indicano con tale termine una persona piccola di statura, ma il motivo per cui \u00e8 principalmente conosciuta \u00e8 lo stile di disegno a cui fa riferimento, ovvero disegnare i personaggi della storia in proporzioni pi\u00f9 piccole rispetto all'originale. Lo stile \"chibi\" \u00e8 molto popolare nei manga, mentre negli anime \u00e8 utilizzato solitamente in scene carine e/o divertenti, ed \u00e8 estremamente raro che venga usato per una serie intera.\nDistinzione da \"super deformed\".\nIn lingua inglese il termine \"chibi\" \u00e8 stato quasi fuso con il \"super deformed\", anche se quest'ultimo presenta uno stile di disegno dei personaggi con teste di grandi dimensioni o pu\u00f2 essere usato per descrivere la versione-bambino di alcuni personaggi di vari fumetti o anime.\nEsempi di opere con apparizioni chibi.\nNel popolare manga di genere \"sh\u014djo\" \"Sailor Moon\" \u00e8 presente un tipico esempio dell'uso della parola: \u00e8 Chibiusa, formata da \"chibi usagi\" (\"piccolo coniglio\"), che dall'aspetto richiama una versione rimpicciolita della protagonista, ovvero Usagi Tsukino alias Sailor Moon.\nAltro esempio \u00e8 ritrovabile nelle serie TV anime \"Angeloid - Sora no otoshimono\", oltre al relativo film, dove spesso il protagonista Tomoki Sakurai, oltre all'Angeloid Ikaros e agli altri protagonisti, appare in versione chibi durante le scene pi\u00f9 demenziali (tipiche del genere ecchi) o divertenti.\nNel cartone animato \"Ultimate Spider-Man\", una delle gag ricorrenti sta nel fatto che appare una versione minuscola di Spider-Man durante le sue fantasie.\nNella serie Miraculous - Chibi Shorts sulla Serie TV Miraculous - Le storie di Ladybug e Chat Noir"}
{"id": "1910778", "revid": "536103", "url": "https://it.wikipedia.org/wiki?curid=1910778", "title": "Zweibr\u00fccken", "text": "Zweibr\u00fccken (\"Zweebrigge\" in tedesco palatino, \"Deux-Ponts\" in francese) \u00e8 una citt\u00e0 extracircondariale di abitanti della Renania-Palatinato, in Germania. \u00c8 la citt\u00e0 extracircondariale meno popolata della Germania.\nAmministrazione.\nGemellaggi.\nZweibr\u00fccken \u00e8 gemellata con:\ned intrattiene rapporti di cooperazione regionale con:"}
{"id": "1910780", "revid": "148782", "url": "https://it.wikipedia.org/wiki?curid=1910780", "title": "Ninfa Egeria", "text": ""}
{"id": "1910783", "revid": "120229632", "url": "https://it.wikipedia.org/wiki?curid=1910783", "title": "Consiglio capi", "text": "Il consiglio capi \u00e8 un organo di un reparto scout formato dai capipattuglia (o Capi Squadriglia) e dai capireparto.\nConsiglio capi nell'AGESCI.\nNe fanno parte i capi squadriglia, i capi reparto e l'assistente ecclesiastico. In alcuni casi \u00e8 ammessa la partecipazione anche degli aiuto capo unit\u00e0 e dei vice capo squadriglia.\nSi riunisce regolarmente per verificare e organizzare la vita di reparto e delle squadriglie: analizza la situazione e le necessit\u00e0 del reparto; pianifica il programma delle attivit\u00e0 e lo verifica; prepara il Consiglio della Legge; segue il Sentiero di tutti gli Esploratori e le Guide.\nIl consiglio capi \u00e8 uno strumento che permette ai capi squadriglia di sperimentare la cogestione del reparto. Inoltre hanno l'opportunit\u00e0 di crescere nella responsabilit\u00e0, in un'ottica di servizio, collaborazione, solidariet\u00e0.\nCorte d'onore negli Scout d'Europa.\nIl consiglio capi definisce in maniera dettagliata come realizzare concretamente gli orientamenti della Corte d'onore.\nEsso presenta la stessa composizione della Corte d'onore: Capo Riparto, Assistente spirituale, Capi Squadriglia. Qualche volta, verso la fine dell'anno, pu\u00f2 essere utile invitare anche i Vice Capi Squadriglia, perch\u00e9 inizino ad imparare per quando saranno Capi Squadriglia.\nObiettivi educativi.\nUnitamente alla Corte d'onore, il consiglio capi \u00e8 uno dei migliori strumenti a disposizione dello scautismo per affidare delle responsabilit\u00e0 concrete ai ragazzi, insegnando loro ad agire in maniera pratica come capi. I Capi Squadriglia hanno l'opportunit\u00e0 di:\nQuando.\nIl consiglio capi ha luogo in media una volta alla settimana o ogni due, e si svolge secondo un programma ben definito, in maniera da tenere sotto controllo i programmi di Riparto e le varie priorit\u00e0. Al campo estivo il consiglio capi si svolge tutti i giorni.\nCome.\nOgni Capo Squadriglia porta il punto di vista della propria Squadriglia nel consiglio capi, e riporta i piani e le decisioni del consiglio capi in Squadriglia. In questo modo, ogni scout del riparto pu\u00f2 dire la sua e contribuire alla gestione del Riparto. Nel consiglio capi, in base agli obiettivi stabiliti dalla Corte d'onore, si definiscono:\nIl ruolo del Capo Riparto \u00e8 quello di stimolare l'interesse e la discussione costruttiva fra i suoi Capi Squadriglia."}
{"id": "1910788", "revid": "287204", "url": "https://it.wikipedia.org/wiki?curid=1910788", "title": "Pithecia", "text": "Pithecia (Desmarest, 1804) \u00e8 un genere di primati platirrini della famiglia dei Pitecidi: assieme ai generi \"Cacajao\" e \"Chiropotes\" va a comporre la sottofamiglia dei Pitheciinae.\nAl genere vengono ascritte quelle conosciute col nome comune collettivo di pitecie o saki.\nGli appartenenti al genere vivono in America Meridionale, dalla Colombia meridionale a nord alla Bolivia settentrionale a sud, fino alle foci del Rio delle Amazzoni ad est.\nSi tratta di animali lunghi circa un metro in totale, con la coda non prensile e lunga quanto il corpo: il pelo, lungo e setoloso, ha colori scuri come il nero o il bruno, a seconda della specie.\nLe pitecie sono animali diurni ed arboricoli: vivono in gruppi familiari composti da coppie rigorosamente monogame, coi loro cuccioli. Tali gruppi delimitano e difendono un proprio territorio, utilizzando in occasione di intrusioni delle particolari vocalizzazioni simili a ruggiti. Sono tuttavia solitamente animali assai cauti e timorosi, che scompaiono nella vegetazione folta al minimo sentore di pericolo.\nSi nutrono di frutta, con una particolare predilezione per i frutti non ancora maturi (caratteristica di tutti i Pitheciinae): alla bisogna, non disdegnano di mangiare anche fiori, foglie, insetti ed occasionalmente anche piccoli vertebrati.\nLa gestazione dura sei mesi, al termine dei quali viene dato alla luce un unico cucciolo, che viene svezzato a quattro mesi e si affranca dai genitori a tre anni d'et\u00e0. Non sembra esserci un ciclo stagionale delle nascite, quindi si possono osservare femmine con cuccioli durante tutto l'anno.\nIn cattivit\u00e0, questi animali vivono pi\u00f9 di trent'anni.\nTassonomia.\nAl genere vengono correntemente ascritte cinque specie:"}
{"id": "1910789", "revid": "1305772", "url": "https://it.wikipedia.org/wiki?curid=1910789", "title": "Composizioni di Alban Berg", "text": "Lista delle composizioni di Alban Berg (1885-1935), ordinate per data di composizione."}
{"id": "1910791", "revid": "287204", "url": "https://it.wikipedia.org/wiki?curid=1910791", "title": "Anselme Gaetan Desmarest", "text": ""}
{"id": "1910795", "revid": "1833487", "url": "https://it.wikipedia.org/wiki?curid=1910795", "title": "Ordine Figli d'Italia in America", "text": "L'Ordine Figli d'Italia in America (Inglese: Order Sons of Italy in America, OSIA) \u00e8 la pi\u00f9 grande ed antica organizzazione fraterna italoamericana negli Stati Uniti d'America. Un'organizzazione simile esiste anche in Canada.\nStoria.\nL'Ordine Figli d'Italia in America \u00e8 stato fondato il 22 giugno 1905 dal dottor Vincenzo Sellaro per aiutare gli italiani nella societ\u00e0 americana durante il boom dell'immigrazione del XX secolo. Nel 1928 Sellaro ha ricevuto la chiave di New York nel riconoscimento dei suoi successi sociali e medici.\nNel corso della storia, l'OSIA \u00e8 stata coinvolta nella promozione della legge sull'immigrazione, nell'assistere al processo di assimilazione, sostenere la cooperazione, il commercio, i rapporti diplomatici tra Stati Uniti e Italia, iniziative sociali ed eventi fraterni, incoraggiare l'istruzione attraverso borse di studio, servire le comunit\u00e0 locali attraverso una variet\u00e0 di eventi culturali e la raccolta di fondi per associazioni locali e fornendo a basso costo gruppi di investimenti finanziari e assicurativi.\nL'Ordine Figli d'Italia in America ha due filiali:"}
{"id": "1910807", "revid": "1632387", "url": "https://it.wikipedia.org/wiki?curid=1910807", "title": "Rock for Light", "text": "Rock for Light \u00e8 il secondo album della band statunitense Bad Brains, pubblicato nel 1983. Un primo album eponimo era stato pubblicato l'anno prima per la ROIR, etichetta di N.Y. che pubblicava solo su musicassette. Quindi questo fu il primo album della band ad essere rilasciato su vinile.\nIl disco.\nLa maggior parte dei pezzi \u00e8 una nuova versione dei pezzi pubblicati nel 1982. Il disco fu prodotto in studio da Ric Ocasek della pop band The Cars.\nSebbene la maggior parte dei pezzi sia un chiaro esempio di furioso punk hardcore, vi sono diversi pezzi con sonorit\u00e0 puramente dub e reggae. Essendo la band composta da rastafariani neri di origine giamaicana, diversi testi del disco parlano o fanno riferimento alla dottrina dei devoti di Jah.\nNel 1991 l'album \u00e8 stato ristampato su CD in una nuova versione totalmente rimasterizzata da Ocasek e dal bassista Darryl Jenifer. Questa ristampa risulta diversa per un diverso ordine delle tracce, un missaggio finale molto diverso, extra tracks, ma soprattutto per un'alterazione della velocit\u00e0 dei pezzi che risultano essere pi\u00f9 veloci e simili alle versioni che la band suonava dal vivo.\nPur essendo riconosciuto da sempre come uno degli album fondamentali nella storia del punk hardcore, ai tempi dell'uscita del disco molti sostenitori della band ne diedero un giudizio poco favorevole: continuavano a preferire le versioni dell'album pubblicato su cassetta, in quanto le nuove versioni risultavano meglio registrate e avevano forti influenze metal negli assoli e nelle parti di chitarra."}
{"id": "1910808", "revid": "27723", "url": "https://it.wikipedia.org/wiki?curid=1910808", "title": "Stazione di Schivenoglia", "text": "La stazione di Schivenoglia \u00e8 una stazione ferroviaria della linea ferroviaria Suzzara-Ferrara, gestita da Ferrovie Emilia Romagna (FER). Divide il centro di Schivenoglia dalla frazione di Brazzuolo.\nStoria.\nLa stazione fu aperta il 1\u00ba luglio 1888 con l'inaugurazione del tronco Suzzara-Sermide della linea Suzzara-Ferrara.\nCaratteristiche.\nL'edificio del fabbricato viaggiatori si presenta con una struttura a due livelli in muratura e a pianta rettangolare. Al piano terra del lato ferrovia sono presenti tre porte che permettono l'accesso al deposito bagagli (non pi\u00f9 attivo), alla sala d'aspetto e all'ufficio movimento. Il secondo piano \u00e8 dotato di tre aperture lungo i lati maggiori, simmetriche per entrambi i fronti. Ai lati minori sono presenti due finestre al primo piano e una finestra e una porta al piano terra.\nIl piazzale \u00e8 composto dal solo binario di corsa della linea principale.\nMovimento.\nLa stazione \u00e8 servita dai treni regionali di Trenitalia Tper delle relazioni Suzzara-Ferrara, Suzzara-Rimini, Suzzara-Sermide, svolti nell'ambito del contratto di servizio stipulato con la Regione Emilia-Romagna.\nNei giorni festivi il servizio ferroviario \u00e8 sostituito da tre coppie di autocorse.\nA novembre 2019, la stazione risultava frequentata da un traffico giornaliero medio di circa 61 persone (32 saliti + 29 discesi)."}
{"id": "1910813", "revid": "1414688", "url": "https://it.wikipedia.org/wiki?curid=1910813", "title": "Olimpiadi degli scacchi del 1972", "text": "Le Olimpiadi degli scacchi del 1972 si svolsero a Skopje, in Jugoslavia (oggi Repubblica di Macedonia) dal 18 settembre al 13 ottobre. Furono la prima edizione della competizione in cui si svolsero contemporaneamente il torneo \"open\" e quello femminile. La numerazione delle due competizioni fu tuttavia separata, e queste furono quindi la ventesima Olimpiade \"open\" e la quinta femminile. Contestualmente fu tenuto anche un congresso della FIDE.\nTorneo open.\nAl torneo open parteciparono 63 nazioni, per un totale di 373 giocatori divisi in squadre da sei giocatori ciascuna (quattro titolari e due riserve). Rhodesia e Sudafrica non poterono partecipare perch\u00e9 le autorit\u00e0 iugoslave, a causa dell'apartheid presente nei due paesi, ne rifiutarono l'ingresso; la FIDE, durante il proprio congresso, stabil\u00ec che l'assegnazione delle Olimpiadi successive sarebbe stata subordinata all'impegno a far partecipare chiunque ne facesse richiesta.\nLe squadre furono divise in 8 gironi da 8 squadre ciascuno (eccetto il primo); le prime due classificate di ogni girone erano qualificate per la finale principale a 16, mentre altri tre gruppi (finali B, C e D) furono stabiliti rispettivamente per la terza e la quarta, la quinta e la sesta e le ultime due della classifica generale.\nFu la prima Olimpiade in cui era presente il punteggio Elo, che venne usato per formare i gruppi della prima fase.\nDiverse assenze si contarono tra i partecipanti: in particolare mancarono i due sfidanti per il titolo mondiale, Robert Fischer e Boris Spasskij. Per la prima volta nella squadra sovietica fu presente un giocatore privo del titolo di Grande maestro (la seconda riserva Volodymyr Savon). Susan Grumer, riserva delle Isole Vergini, fu l'unica donna a partecipare al torneo \"open\".\nL'Albania, nella seconda fase, si rifiut\u00f2 di giocare contro Israele all'undicesimo turno della seconda fase e abbandon\u00f2 il torneo. Di conseguenza le partite gi\u00e0 giocate contro di essa non furono contate ai fini del punteggio, e l'Albania stessa fu esclusa dalla classifica.\nPrima fase.\nNella tabella seguente sono elencati i gruppi in cui vennero divise le squadre. In grassetto e corsivo sono evidenziate le squadre qualificate alla finale A, in solo grassetto le qualificate alla finale B, in \"solo corsivo\" le qualificate alla finale C.\nIl primo girone fu dominato dall'Unione Sovietica, che stacc\u00f2 di ben sette punti la Danimarca che, pur priva di Bent Larsen, riusc\u00ec a qualificarsi per la finale battendo il Belgio e la Finlandia e pareggiando cn Cuba all'ultima partita. Nel secondo gruppo il Per\u00f9, a sorpresa, fu sul punto di ottenere uno storico secondo posto ai danni di Inghilterra e Svizzera, ma, giunti a pari merito con quest'ultima, furono esclusi per spareggio tecnico. Nel terzo girone la Norvegia non riusc\u00ec ad inserirsi tra Polonia e Ungheria, mentre l'Argentina riusc\u00ec ad arrivare nella finale dal gruppo 4 nonostante molte assenze e una pesante sconfitta per 4-0 contro la Germania Ovest al primo turno; nello stesso gruppo, la Francia, nonostante la qualit\u00e0 dei giocatori, fu relegata alla finale D.\nNel quinto gruppo, dopo alcuni risultati sorprendenti nei primi turni, la Cecoslovacchia e la Spagna si qualificarono a spese di Israele e della Mongolia, mentre nel sesto girone il Canada, perdendo contro la Germania Est, permise alla Svezia di passare in finale. Nel gruppo 7 l'Albania and\u00f2 vicina a qualificarsi per la finale alle spese della Bulgaria e dei Paesi Bassi, finendo solamente mezzo punto dietro quest'ultima e costringendo l'Australia a disputare la finale C. Gli Stati Uniti, nonostante molte assenze, vinsero l'ultimo gruppo davanti alla Romania, mentre le Filippine non riuscirono a qualificarsi.\nSeconda fase.\nLa finale si apr\u00ec con la vittoria dell'Ungheria sull'Unione Sovietica, la quale dopo quattro turni si ritrov\u00f2 quarta, a tre punti dalla Jugoslavia che era in testa. I sovietici recuperarono fino a superare la Cecoslovacchia e i padroni da casa, che a tre turni dal termine si ritrovarono saldamente al terzo posto, 2,5 punti sopra la Cecoslovacchia ma 3,5 punti dietro ai sovietici e agli ungheresi; nel frattempo la Germania Est, una delle possibili medaglie, dopo sei sconfitte consecutive si rialz\u00f2 al nono posto e l'Argentina, vincitore di diverse medaglie nelle passate edizioni, continuava ad essere terzultima.\nPer la prima volta da quando l'Unione Sovietica partecipava alle Olimpiadi, l'ultimo turno fu decisivo: i sovietici avevano infatti mezzo punto di vantaggio sugli ungheresi; questi ultimi, tuttavia, pareggiando con la Germania Ovest, vinsero la medaglia d'argento.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita.\nTorneo femminile.\nAl torneo femminile parteciparono 23 squadre composte da tre giocatrici (due titolari ed una riserva). Le squadre vennero divise in quattro gironi da sei squadre (eccetto il primo, di cinque nazioni), ed in seguito in tre finali con otto, otto e sette partecipanti.\nPrima fase.\nNella tabella seguente sono elencati i gruppi in cui vennero divise le squadre. In grassetto sono evidenziate le squadre qualificate alla finale A, in \"corsivo\" quelle qualificate alla finale B.\nRisultati individuali.\nFurono assegnate medaglie alle giocatrici di ogni scacchiera con le tre migliori percentuali di punti per partita."}
{"id": "1910818", "revid": "155634", "url": "https://it.wikipedia.org/wiki?curid=1910818", "title": "Tennis ai Giochi della XXIX Olimpiade - Singolare femminile", "text": "Il torneo di singolare femminile alle Olimpiadi di Pechino 2008 si \u00e8 svolto dal 10 al 16 agosto all'Olympic Green Tennis Centre su campi di cemento outdoor. I match si sono svolti al meglio dei due set su tre. Non \u00e8 previsto il tiebreak nei set finali."}
{"id": "1910820", "revid": "226458", "url": "https://it.wikipedia.org/wiki?curid=1910820", "title": "Sollevamento pesi ai Giochi della XXIX Olimpiade - 48 kg femminile", "text": ""}
{"id": "1910828", "revid": "767487", "url": "https://it.wikipedia.org/wiki?curid=1910828", "title": "Paolino Stanzial", "text": "Carriera.\nGiocatore.\nClub.\nTerzino di fascia (ma all'occorrenza anche mediano), cresce calcisticamente nel Povegliano di Verona, da cui passa nel 1967 alle giovanili della , con cui conquista il De Martino nel 1968. Nella stessa stagione (1967-1968) esordisce in Serie A, il 12 novembre 1967, nella vittoria dei biancoazzurri a Bologna per 3-2. A fine stagione la formazione ferrarese retrocede in Serie B, e Stanzial chiude con 20 presenze e una rete, il gol della vittoria a Mantova il 14 aprile 1968.\nNella stagione successiva passa alla Fiorentina, ma tra i viola non riesce a conquistare il posto di titolare in una formazione allenata da Bruno Pesaola che conquista lo scudetto, a cui contribuisce con 7 presenze; colleziona anche 3 presenze nella Coppa delle Fiere 1968-1969. Viene mandato in prestito in Serie B al per tornare a Firenze nel 1970, disputando altre 6 partite nella 1970-1971.\nA fine stagione viene ceduto definitivamente al Lanerossi Vicenza. Con i veneti gioca due stagioni da titolare nella massima serie, totalizzando 54 presenze senza reti, e nel 1973 scende in Serie B con il . Vi rimane per due stagioni, contribuendo da titolare a un quinto posto e a una salvezza.\nViene poi acquistato dalla in Serie C e quindi dal , sempre in terza serie. Inizialmente riconfermato, gioca tre partite nella Coppa Italia Semiprofessionisti e poi entra in disaccordo economico con la societ\u00e0, che lo esclude dalla rosa. Chiude quindi la carriera professionistica nel 1978.\nNazionale.\nEsordisce 16 aprile 1969, nell'Under 21 in una vittoriosa gara contro i pari et\u00e0 rumeni. Quella rimane la sua unica presenza nelle nazionali azzurre.\nAllenatore.\nHa fatto parte dello staff tecnico del Legnago, tra il 2006 e il 2008, come preparatore dei portieri. In seguito allena anche le Officine Bra di Quinto, il Cerea (come allenatore in seconda), le giovanili dell'Arena il Pozzo, il Raldon e le giovanili del Villafranca, tutte formazioni dilettantistiche veronesi."}
{"id": "1910831", "revid": "659234", "url": "https://it.wikipedia.org/wiki?curid=1910831", "title": "Lupin III - Le tattiche degli angeli", "text": " (lett. \"Lupin III - Le tattiche degli angeli ~I frammenti del sogno sono il profumo dell'assassinio~\") \u00e8 il diciassettesimo special televisivo giapponese con protagonista Lupin III, il celebre ladro creato dalla mente di Monkey Punch, trasmesso per la prima volta in Giappone su Nippon Television il 22 luglio 2005.\n\u00c8 stato trasmesso in prima visione da Italia 1 il 9 dicembre 2007 alle 14:30. Questo special \u00e8 stato trasmesso in Italia prima di \"Lupin III - Tutti i tesori del mondo\", quando dovrebbe essere stato trasmesso dopo, in ordine di produzione originale.\nTrama.\nLupin III \u00e8 intenzionato a rubare un frammento di un UFO schiantatosi a Roswell e ora custodito nell'Area 51, fatto di un materiale sconosciuto molto resistente, chiamato \"Metallo originale\". Vi riesce travestendosi da scienziato pazzo. \u00c8 per\u00f2 ostacolato da Zenigata e dalle \"Bloody Angels\", un gruppo di moderne amazzoni terroriste, tra cui spiccano Linda la dinamitarda, Sophie la velenosa, Kaoru la squartatrice (una donna \"samurai\" in possesso di una spada antica che dar\u00e0 filo da torcere a Goemon) e la sensuale Lady Joe.\nDurante la storia, Sophie si innamora di Lupin e quindi decide di aiutarlo, ma quando sta per rivelare l'identit\u00e0 del capo delle terroriste, viene uccisa da Emily O'Brian, giovane collega di Zenigata. Quest'ultima rivela, dopo essere stata scoperta da Lupin, di essere il capo delle \"Bloody Angels\", Emily il ragno, e di aver usato sin dall'inizio Zenigata per avere il frammento di Metallo originale. Il frammento dell'UFO \u00e8 in realt\u00e0 un'arma militare all'avanguardia, che le Bloody Angels vogliono prendere per poterlo vendere ai migliori offerenti stranieri, in modo da creare armi da usare per sconfiggere con successo gli Stati Uniti d'America nelle guerre.\nA quel punto, Lupin e Zenigata si alleano, combattendo contro l'organizzazione insieme a Jigen, Goemon e Fujiko. Dopo una lunga lotta, Goemon riesce a uccidere Kaoru grazie al frammento di UFO, che \u00e8 stato usato da un mastro forgiatore di spade per riaffilare la \"Zantetsuken\" rovinata; mentre Jigen e Fujiko si sbarazzano delle altre Bloody Angels, Zenigata stesso ferisce Emily e la chiama \"ragazzina\", incredulo davanti al massacro che ha compiuto. Ora Jigen, Goemon e Lupin hanno la donna sotto tiro. Quest'ultimo inizialmente impietosito si trattiene dallo spararle. Ma quando lei tenta di ucciderlo estraendo la pistola, Lupin d\u00e0 il colpo di grazia a Emily, salvandosi la vita e vendicando Sophie. Alla fine, l'ispettore estrae il Metallo originale dal fondo del mare, mentre Lupin e Fujiko si godono il sole su una barca.\nDoppiaggio.\nQuesto \u00e8 l'ultimo special doppiato da Roberto Del Giudice nel ruolo di Lupin III, prima della sua morte avvenuta il 25 novembre 2007. Dal successivo special, \"La lacrima della Dea\", il personaggio \u00e8 doppiato da Stefano Onofri.\nEdizioni home video.\nDVD.\nIl DVD \u00e8 uscito, per la prima volta, in edicola il 30 agosto 2008, edito da De Agostini (in collaborazione con Yamato Video), e contiene:\nIl film \u00e8 poi stato ristampato anche da Yamato Video il 10 febbraio 2009 e da \"La Gazzetta dello Sport\" il 13 aprile 2012.\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta ."}
{"id": "1910832", "revid": "767487", "url": "https://it.wikipedia.org/wiki?curid=1910832", "title": "Parco Bagshot", "text": "Bagshot Park sorge a Bagshot, a 17 chilometri a sud di Windsor.\nStoria dell'edificio.\nCi\u00f2 che oggi conosciamo come il \"Parco Bagshot\" un tempo veniva impiegato, dai reali inglesi, come dimora durante la stagione della caccia. Nel XIX secolo venne ampliato e restaurato, quando vi risiedevano il Duca e la Duchessa di Gloucester, poich\u00e9 era in avanzato stato di degrado. L'opera di restauro venne affidata a John Nash. Nel XX secolo venne ripristinato il suo utilizzo come dimora reale, tanto che ora \u00e8 la residenza del principe Edoardo e sua moglie, i Conti di Wessex ed i loro figli Lady Louise e James, visconte Severn, anche se una parte della residenza \u00e8 destinata ad azienda agricola.\nVi abit\u00f2 la regina Vittoria d'Inghilterra. Nel 1875 essa fece costruire una nuova ala nella propriet\u00e0, per il suo terzogenito, il principe Arturo, duca di Connaught. Il Duca vi abit\u00f2 dal 1880 fino alla sua morte avvenuta nel 1942. Il principe Arturo volle che alcune stanze fossero realizzate in puro stile indiano, importando tendaggi statue e ornamenti vari dall'India, compresa la manodopera. Un'ala prende appunto il nome di \"Indian Room\"."}
{"id": "1910848", "revid": "2519", "url": "https://it.wikipedia.org/wiki?curid=1910848", "title": "Distretto di Adaklu-Anyigbe", "text": "Il distretto di Adaklu-Anyigbe (ufficialmente Adaklu-Anyigbe District, in inglese) era un distretto della Regione del Volta del Ghana. Soppresso nel 2012 il suo territorio \u00e8 stato diviso nei distretti di Agotime-Ziope (capoluogo: Agortime-Kpetoe) e Adaklu (capoluogo: Adaklu Waya). "}
{"id": "1910850", "revid": "2519", "url": "https://it.wikipedia.org/wiki?curid=1910850", "title": "Distretto di Akatsi", "text": "Il distretto di Akatsi (ufficialmente Akatsi District, in inglese) era un distretto della Regione del Volta del Ghana.\nNel 2012 \u00e8 stato soppresso, il territorio \u00e8 stato suddiviso nei distretti di Akatsi Sud (capoluogo: Akatsi) e Akatsi Nord (capoluogo: Ave Dakpa)."}
{"id": "1910851", "revid": "2519", "url": "https://it.wikipedia.org/wiki?curid=1910851", "title": "Distretto municipale di Ho", "text": "Il distretto municipale di Ho (ufficialmente Ho Municipal District, in inglese) \u00e8 un distretto municipale della Regione del Volta del Ghana."}
{"id": "1910852", "revid": "2519", "url": "https://it.wikipedia.org/wiki?curid=1910852", "title": "Distretto municipale di Hohoe", "text": "Il distretto municipale di Hohoe (ufficialmente Hohoe Municipal District, in inglese) \u00e8 un distretto della Regione del Volta del Ghana."}
{"id": "1910854", "revid": "2519", "url": "https://it.wikipedia.org/wiki?curid=1910854", "title": "Distretto di Jasikan", "text": "Il distretto di Jasikan (ufficialmente Jasikan District, in inglese) \u00e8 un distretto della Regione di Oti del Ghana. Tra le citt\u00e0 pi\u00f9 importanti del distretto ci sono Teteman, Bodada e Nsuta."}
{"id": "1910857", "revid": "124166538", "url": "https://it.wikipedia.org/wiki?curid=1910857", "title": "Lupin III - Tutti i tesori del mondo", "text": " \u00e8 il sedicesimo special televisivo giapponese con protagonista Lupin III, il celebre ladro creato da Monkey Punch, trasmesso per la prima volta in Giappone su Nippon Television il 30 luglio 2004.\n\u00c8 stato mandato in onda, in prima visione, diviso in 4 parti su Italia 1 da luned\u00ec 30 giugno 2008 a gioved\u00ec 3 luglio 2008.\nTrama.\nJoseph Malchovich, un noto criminale, vuole possedere la \"Collezione Lupin\", un'immensa raccolta che consiste in tutto ci\u00f2 che il ladro ha rubato in tutta la sua carriera. Sulle sue tracce c'\u00e8 una giovane ladra, Becky, figlia di Cat, un tempo collega e fiamma di Lupin (tanto che il gruppo pensa ad una probabile paternit\u00e0 del protagonista); la donna \u00e8 stata uccisa da Malchovich tentando di rubare una pietra chiamata \"Occhio del Toro\" e la figlia desidera vendicarsi, Lupin e la sua banda (anche loro sulle tracce dell'Occhio del Toro) saranno coinvolti loro malgrado. Alla fine Lupin rivela il suo nascondiglio: Bosquito, un paesino di campagna nel nord della Francia, in cui gli abitanti espongono gli oggetti facendoli passare per comuni imitazioni o anticaglie, in piena vista; a sorpresa Lupin far\u00e0 esplodere tutto per non lasciare i suoi bottini in mani avide o indegne come quelle di Malchovich e del suo mandante e socio Brian Murphy, vice-capo dell'Interpol il quale tradisce Malchovich, uccidendolo per avere solo per s\u00e9 la collezione Lupin, e rivelandosi essere il vero assassino di Cat.\nLupin riuscir\u00e0 a fermarlo dall'uccidere Becky e in seguito lo legher\u00e0 per poi farlo impazzire dopo avergli messo una maschera col suo viso, facendogli credere di essere Lupin stesso, dopodich\u00e9 avvertir\u00e0 Zenigata che si prender\u00e0 la soddisfazione di arrestarlo mentre Murphy passer\u00e0 il resto della sua vita in carcere a delirare di essere Lupin. Lupin e soci riveleranno a Fujiko che la collezione Lupin non esiste e che tutti i pezzi presenti nel villaggio erano falsi che hanno usato come esca per attirare i loro nemici per liberarsi di loro. Infine Lupin e soci si rifaranno tornando al castello che custodisce l'Occhio del Toro, posseduto in segreto sempre da Murphy insieme ad altri pezzi unici.\nEdizioni home video.\nDVD.\nLa Yamato Video ha pubblicato il DVD dello special il 7 marzo 2009. Per le edicole \u00e8 uscito con De Agostini il 18 luglio nello stesso anno e con \"La Gazzetta dello Sport\" il 6 aprile 2012.\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta ."}
{"id": "1910858", "revid": "2519", "url": "https://it.wikipedia.org/wiki?curid=1910858", "title": "Distretto di Kadjebi", "text": "Il distretto di Kadjebi (ufficialmente Kadjebi District, in inglese) \u00e8 un distretto della Regione di Oti del Ghana."}
{"id": "1910859", "revid": "2519", "url": "https://it.wikipedia.org/wiki?curid=1910859", "title": "Distretto municipale di Keta", "text": "Il distretto municipale di Keta (ufficialmente Keta Municipal District, in inglese) \u00e8 un distretto della Regione del Volta del Ghana."}
{"id": "1910860", "revid": "2519", "url": "https://it.wikipedia.org/wiki?curid=1910860", "title": "Distretto municipale di Ketu Sud", "text": "Il distretto municipale di Ketu Sud (ufficialmente Ketu South Municipal District, in inglese) \u00e8 un distretto della Regione del Volta del Ghana."}
{"id": "1910864", "revid": "2519", "url": "https://it.wikipedia.org/wiki?curid=1910864", "title": "Distretto municipale di Kpando", "text": "Il distretto municipale di Kpando (ufficialmente Kpando Municipal District, in inglese) \u00e8 un distretto della Regione del Volta del Ghana."}
{"id": "1910866", "revid": "2519", "url": "https://it.wikipedia.org/wiki?curid=1910866", "title": "Distretto di Krachi Ovest", "text": "Il distretto di Krachi Ovest (ufficialmente Krachi West District, in inglese) \u00e8 un distretto della Regione di Oti del Ghana."}
{"id": "1910869", "revid": "2519", "url": "https://it.wikipedia.org/wiki?curid=1910869", "title": "Distretto municipale di Krachi Est", "text": "Il distretto municipale di Krachi Est (ufficialmente Krachi East Municipal District, in inglese) \u00e8 un distretto della Regione di Oti del Ghana."}
{"id": "1910873", "revid": "729019", "url": "https://it.wikipedia.org/wiki?curid=1910873", "title": "Amylin Pharmaceuticals", "text": "Amylin Pharmaceuticals \u00e8 una societ\u00e0 biofarmaceutica con sede a San Diego, California, che \u00e8 stata fondata nel 1987. Attualmente, la Amylin produce due farmaci, il Symlin (acetato di pramlintide) e il Byetta (exenatide). La Amylin sta sviluppando la produzione di un farmaco basato sulla leptina. Amylin fa parte della NASDAQ-100."}
{"id": "1910874", "revid": "2519", "url": "https://it.wikipedia.org/wiki?curid=1910874", "title": "Distretto di Nkwanta", "text": "Il distretto di Nkwanta (ufficialmente Nkwanta District, in inglese) era un distretto della Regione del Volta del Ghana.\nNel 2008 \u00e8 stato soppresso, il territorio \u00e8 stato suddiviso nei distretti di Nkwanta Sud (capoluogo: Nkwanta) e Nkwanta Nord (capoluogo: Kpassa). "}
{"id": "1910875", "revid": "110157", "url": "https://it.wikipedia.org/wiki?curid=1910875", "title": "A Little Moonlight", "text": "A little moonlight \u00e8 un album del 2003 di Dianne Reeves che ha raggiunto la quinta posizione nella classifica Jazz Albums."}
{"id": "1910876", "revid": "2519", "url": "https://it.wikipedia.org/wiki?curid=1910876", "title": "Distretto di Tongu Nord", "text": "Il distretto di Tongu Nord (ufficialmente North Tongu District, in inglese) \u00e8 un distretto della Regione del Volta del Ghana."}
{"id": "1910877", "revid": "547034", "url": "https://it.wikipedia.org/wiki?curid=1910877", "title": "Stanislav Grof", "text": "Biografia.\nStanislav Grof \u00e8 uno psichiatra e ricercatore nel campo degli stati di coscienza non ordinari. Si laurea in Medicina all'Accademia Ceca delle Scienze di Praga, dove inizi\u00f2 la formazione come psicoanalista freudiano. In questo contesto inizia i suoi primi esperimenti con l'LSD, all'epoca legale, come mezzo per indurre stati di coscienza non ordinari in futuri terapeuti.\nViene quindi invitato in America dalla Johns Hopkins University di Baltimora, e rimane in America durante gli eventi della Primavera di Praga. Divenne quindi Direttore del reparto di Ricerca Psichiatrica al Centro di Ricerca Psichiatrica del Maryland, dove lavor\u00f2, fra gli altri, con Walter Pahnke e Bill Richards e speriment\u00f2 l'LSD come mezzo per alleviare le sofferenze dei malati di cancro terminali. Nel 1973, Grof fu invitato dall'Esalen Institute di Big Sur, California, e visse qui fino al 1987 come insegnante residente. Ha fatto la conoscenza di studiosi come Joseph Campbell, Abraham Maslow, John Weir Perry, Fritjof Capra, Gregory Bateson e altri, che avevano sviluppato interessi, conoscenze e una visione della psiche molto vicini alla sua.\nLa nascita della psicologia transpersonale.\nIn seguito a questi incontri, ai suoi studi sugli stati non ordinari di coscienza e a un'intensa attivit\u00e0 seminariale che si svolgeva nel centro di Esalen in California, Grof, insoddisfatto dello stato attuale della psicologia che, a suo parere, non prendeva dovutamente in considerazione la sfera spirituale della psiche, fond\u00f2, insieme a Maslow, Anthony Sutich e ad altri ricercatori, la psicologia transpersonale, definendola la Quarta Forza della psicologia (le prime tre erano il comportamentismo, la psicoanalisi e la psicologia umanistica).\nGli studi.\nDopo vari anni di studi e ricerche, Grof svilupp\u00f2 una nuova tecnica di evoluzione della coscienza denominata Respirazione olotropica (Holotropic Breathwork) (dal greco: che tende verso la totalit\u00e0), che sarebbe a suo parere in grado di provocare stati non ordinari di coscienza attraverso mezzi naturali quali la respirazione, la musica evocativa e il lavoro sul corpo.\nSecondo le teorie di Grof, che hanno avuto riscontri scientifico-accademici, le esperienze che emergono durante questa attivazione dell'inconscio possiederebbero qualit\u00e0 terapeutiche in quanto, attraverso la \"rimozione dei blocchi psicologici\", potrebbero far emergere contenuti inconsci dotati di una forte carica emotiva.\nAttraverso l'osservazione degli stati non ordinari di coscienza Grof ritiene di aver ampliato alcuni aspetti descrittivi metapsicologici, aggiungendo al livello biografico due livelli da lui detti \"transbiografici\": il livello perinatale (relazionato con l'esperienza della nascita), e il livello transpersonale (che implicherebbe il superamento del confine spazio-temporale). \nLa sua psicologia presuppone un paradigma scientifico della realt\u00e0 che oltrepassa alcuni limiti del pensiero newtoniano-cartesiano e deriva da alcune fra le pi\u00f9 recenti scoperte della scienza moderna: la fisica quantistica, la teoria dei sistemi, il pensiero olonomico, etc.\nLe conseguenze delle sue scoperte.\nSecondo Grof, alcuni stati psichici dotati di grande potenziale evolutivo (da lui definiti \"emergenza spirituale\"), verrebbero letti riduttivamente dal solo inquadramento diagnostico psichiatrico, mentre potrebbero avviare ed esprimere, se opportunamente elaborati, anche un naturale processo di guarigione e sviluppo psicologico. Grof riconosce in alcuni di questi episodi, spesso drammatici, un notevole potenziale evolutivo e di rinnovamento interiore."}
{"id": "1910878", "revid": "2519", "url": "https://it.wikipedia.org/wiki?curid=1910878", "title": "Distretto di Dayi Sud", "text": "Il distretto di Dayi Sud (ufficialmente South Dayi District, in inglese) \u00e8 un distretto della Regione del Volta del Ghana."}
{"id": "1910880", "revid": "2519", "url": "https://it.wikipedia.org/wiki?curid=1910880", "title": "Distretto di Tongu Sud", "text": "Il distretto di Tongu Sud (ufficialmente South Tongu District, in inglese) \u00e8 un distretto della Regione del Volta del Ghana."}
{"id": "1910883", "revid": "984922", "url": "https://it.wikipedia.org/wiki?curid=1910883", "title": "Grotta della Salp\u00eatri\u00e8re", "text": "La grotta della Salp\u00eatri\u00e8re \u00e8 una gola profonda, situata 200 metri a valle rispetto al ponte del Gard, nel territorio comunale di Remoulins (Gard). Essa conserva una delle stratigrafie pi\u00f9 complete del Paleolitico superiore nel meridione mediterraneo della Francia.\nI numerosi scavi condotti a partire dal 1872 hanno, tuttavia, pressoch\u00e9 esaurito il giacimento. Le ultime campagne hanno permesso di riconoscere:\ne a definire almeno una nuova \"cultura\" paleolitica:"}
{"id": "1910884", "revid": "767487", "url": "https://it.wikipedia.org/wiki?curid=1910884", "title": "Il seme della discordia", "text": "Il seme della discordia \u00e8 un film del 2008 diretto da Pappi Corsicato, liberamente tratto dal racconto lungo \"La marchesa di O...\" di Heinrich von Kleist.\n\u00c8 stato presentato in concorso alla 65\u00aa Mostra internazionale d'arte cinematografica di Venezia.\nTrama.\nNapoli. Nel giorno stesso in cui suo marito Mario scopre con certezza di essere sterile, Veronica rimane incinta, nonostante non abbia avuto rapporti sessuali con altri uomini. Nei suoi tentativi di capire come ci\u00f2 sia potuto accadere, la donna finisce per incappare nelle pi\u00f9 svariate e talvolta assurde situazioni.\nColonna sonora.\nIl brano \"Canta ragazzina\", inciso nel 1967 da Mina, viene utilizzato nella colonna sonora nel film. Allo stesso tempo, per la scena in cui Veronica cerca di essere pi\u00f9 seducente con Mario, viene usato un brano di Piero Piccioni tratto dalla colonna sonora della pellicola \"C'era una volta\" sempre del 1967."}
{"id": "1910889", "revid": "38120", "url": "https://it.wikipedia.org/wiki?curid=1910889", "title": "Consiglio Capi", "text": ""}
{"id": "1910890", "revid": "791427", "url": "https://it.wikipedia.org/wiki?curid=1910890", "title": "Baiano (Spoleto)", "text": "Madonna di Baiano \u00e8 una frazione del comune di Spoleto, in provincia di Perugia, situata in pianura a 324 .\nSecondo i dati del censimento Istat del 2001, gli abitanti sono 922.\nQuesto piccolo centro ha conosciuto un rapido sviluppo nel XX secolo attorno al locale stabilimento militare di munizionamento terrestre (S.M.M.T.), gi\u00e0 assurto alle cronache nazionali per essere stato sede di smantellamento dell'arsenale italiano di mine antiuomo e oggetto di una esplosione accidentale il 10 aprile 2005.\nAltro luogo di interesse \u00e8 Villa Gelosi (oggi Leonetti), eretta tra il XV e il XVI secolo, in una stanza sono conservati affreschi della \"Storia dell'arca di No\u00e8\" (1572) de Lo Spagnolo . Vi dorm\u00ec Galileo Galilei in viaggio per Roma.\nLa frazione \u00e8 servita dalla stazione ferroviaria \"Baiano di Spoleto\" posta sulla linea Roma-Ancona."}
{"id": "1910892", "revid": "339392", "url": "https://it.wikipedia.org/wiki?curid=1910892", "title": "NK Interblock Lubiana", "text": ""}
{"id": "1910894", "revid": "339392", "url": "https://it.wikipedia.org/wiki?curid=1910894", "title": "Interblock Lubiana", "text": ""}
{"id": "1910899", "revid": "339392", "url": "https://it.wikipedia.org/wiki?curid=1910899", "title": "Coppa di Slovenia (calcio)", "text": ""}
{"id": "1910900", "revid": "339392", "url": "https://it.wikipedia.org/wiki?curid=1910900", "title": "Coppa di Serbia (calcio)", "text": ""}
{"id": "1910902", "revid": "486946", "url": "https://it.wikipedia.org/wiki?curid=1910902", "title": "Coppa di Croazia (calcio)", "text": ""}
{"id": "1910903", "revid": "2033069", "url": "https://it.wikipedia.org/wiki?curid=1910903", "title": "Knight Rider (serie televisiva 2008)", "text": "Knight Rider \u00e8 una serie televisiva statunitense trasmessa da NBC tra la fine del 2008 e l'inizio del 2009.\nLa serie \u00e8 il sequel della serie degli anni ottanta \"Supercar\", ed \u00e8 stata creata dopo l'omonimo film per la televisione \"Knight Rider\", trasmesso il 17 febbraio 2008.\nJustin Bruening \u00e8 Mike Traceur, il figlio allontanato di Michael Knight. Deanna Russo \u00e8 Sarah Graiman, figlia di Charles Graiman ed ex ragazza di Traceur. Bruce Davison interpreta Graiman, creatore della nuova generazione di KITT (Knight Industries Three Thousand), dispositivo cui Val Kilmer presta la voce.\nA causa dei bassi ascolti e delle critiche non positive, nel dicembre 2008 la NBC ha deciso di non rinnovare la serie per una seconda stagione.\nTrama.\nVenticinque anni dopo le avventure di Michael Knight, suo figlio Mike Traceur (che pi\u00f9 tardi cambia nome in Mike Knight) diventa il pilota della nuova generazione di KITT, una Shelby Mustang GT500 KR."}
{"id": "1910906", "revid": "309289", "url": "https://it.wikipedia.org/wiki?curid=1910906", "title": "Mogo\u010da", "text": "Mogo\u010da \u00e8 una citt\u00e0 della Russia siberiana sudorientale (kraj Zabajkal'skij), situata presso la confluenza del fiume omonimo con l'Amazar, 709\u00a0km a nordest del capoluogo \u010cita; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1910907", "revid": "486946", "url": "https://it.wikipedia.org/wiki?curid=1910907", "title": "Coppa di Finlandia (calcio)", "text": ""}
{"id": "1910908", "revid": "287204", "url": "https://it.wikipedia.org/wiki?curid=1910908", "title": "Mogoca", "text": ""}
{"id": "1910909", "revid": "80339", "url": "https://it.wikipedia.org/wiki?curid=1910909", "title": "Mogocha", "text": ""}
{"id": "1910910", "revid": "729019", "url": "https://it.wikipedia.org/wiki?curid=1910910", "title": "Castello di Balmoral", "text": "Il castello di Balmoral \u00e8 situato nella zona dell'Aberdeenshire, in Scozia.\nAcquistato dal re Roberto II di Scozia (1316-1390), che lo us\u00f2 come residenza di caccia, nel 1390 fu di Sir William Drummond.\nDivenne residenza reale nel 1848 quando la regina Vittoria e il principe Alberto decisero di trascorrervi il periodo estivo. Trovando il castello consono alle loro esigenze il principe Alberto decise di ampliare l'edificio, tanto che la prima pietra dell'ampliamento venne deposta dalla regina Vittoria nel 1853. Visto il passaggio di generazione la propriet\u00e0 oggi si espande per circa 260 chilometri quadrati. Per tutta la vita la regina Elisabetta II e il duca di Edimburgo ne hanno fatto uso come residenza privata estiva.\nIl Castello di Balmoral non \u00e8 da ritenersi a nessun effetto una \"residenza reale\" in quanto la residenza reale ufficiale \u00e8 il Palazzo di Holyroodhouse a Edimburgo (quando la Famiglia Reale \u00e8 in Scozia). Anche se unit\u00e0 ufficiali dell'esercito della Corona prestano servizio di guardia a Balmoral, il castello rimane una residenza privata della Famiglia Reale e la Sovrana non svolge in esso alcuna attivit\u00e0 pubblica ufficiale, proprio come avviene nel caso della Royal Lodge di Sandringham. Il castello nei mesi primaverili e estivi (ma non dal 31 luglio all'inizio di settembre circa, quando la Famiglia Reale \u00e8 presente) \u00e8 aperto al pubblico per visite.\nStoria.\nI primi passaggi di propriet\u00e0.\nLa residenza di Balmoral inizi\u00f2 ad essere costruita da Sir William Drummond nel 1390. La residenza venne acquistata da re Roberto II di Scozia (1316\u00a0\u2013 1390) nel suo ultimo anno di regno e qui egli vi install\u00f2 una tenuta di caccia. Il castello venne successivamente venduto ad Alexander Gordon, III conte di Huntly, nel XV secolo, la cui famiglia lo mantenne sino alla vendita nel 1622 ai Farquharsons di Invery. Quest'ultima famiglia vendette la propriet\u00e0 nel 1798 al II conte di Fife i quali la vendettero in ultima istanza a re Giorgio IV.\nResidenza reale.\nBalmoral fu uno dei ritiri estivi preferiti della regina Elisabetta II e del duca di Edimburgo e tale tradizione \u00e8 datata al 1848 quando qui venne per la prima volta a trascorrere le vacanze la regina Vittoria con il principe Alberto. Il principe consorte incominci\u00f2 subito a progettare una ristrutturazione completa della struttura avvalendosi dell'architetto William Smith di modo anche da allargare l'originale castello del XV secolo e renderlo una residenza adatta ad accogliere tutta la famiglia reale. Il castello venne completato nel 1856.\nLa pietra di fondazione venne posta dalla regina Vittoria in persona il 28 settembre 1853 e si pu\u00f2 ancora oggi trovare in basso sul muro della facciata occidentale, adiacente al portico d'entrata. Come da tradizione, la prima pietra venne scavata all'interno abbastanza da potervi porre una bottiglia contenente un documento autografo della regina ricordante la fondazione del castello e alcune monete.\nAssieme a Sandringham House, il castello di Balmoral \u00e8 ancora oggi una delle residenze private della Regina e come tale non \u00e8 da ritenersi propriet\u00e0 statale. A dimostrazione di ci\u00f2, all'abdicazione di Edoardo VIII a lui andarono comunque le propriet\u00e0 private del padre e come tale suo fratello Giorgio VI dovette acquistare il castello di Balmoral e tutte le altre propriet\u00e0 private per continuare ad usufruirne assieme alla famiglia reale.\nIl castello di Balmoral fu anche il luogo ove nacque la regina Vittoria Eugenia di Spagna, nipote della regina Vittoria e sovrana di Spagna.\nLa residenza.\nLa residenza \u00e8 attualmente attiva, ed occupa una superficie totale di 20.000 ettari di terre di cui 18.659 sono distribuiti sui territori di Balmoral, Birkhall e Glen Doll, 2.940 a Corgarff e 4.688 ettari corrispondono a diritti utilizzati per dotazioni ed istituzioni su terreni vicini. Della propriet\u00e0, 300 ettari sono costituiti da boschi e 222 sono coltivati e sfruttati per l'allevamento delle oltre 100 Highland cattle, una razza di bovini (mucche) originarie e tipiche di questo luogo. Esso \u00e8 anche il luogo di lavoro per molti locali: a tempo pieno vi lavorano 50 persone, mentre 50-100 persone sono assunte part-time per mantenere in particolare il settore agricolo della tenuta, ed in occasione della visita annuale della regina al castello.\n1.000 ettari sono costituiti dalla Ballochbuie Forest, una delle pi\u00f9 importanti aree verdi della zona che venne acquistata nel 1878 dalla regina Vittoria per salvarla dalla distruzione, il che ha consentito di preservare ed estendere in ambiente gli ultimi esemplari di pino della Caledonia, nativo proprio della Scozia. Per la salvaguardia di questa specie, nel 1979 il duca di Edimburgo ha diretto personalmente alcune operazioni che hanno consentito di espandere questa specie dai 20 ettari originari sino a 300 ettari nel 1992, ed ancor oggi in estensione. Tale area \u00e8 tuttora monitorata dall'Institute for Terrestrial Ecology (ITE).\nIl castello costituisce anche la principale attrazione turistica e motore economico della zona, con circa 85.000 visitatori ogni anno che si distribuiscono nella visita alla residenza ed i giardini retrostanti. Sempre per il turismo, nel 1974 \u00e8 stata inaugurata un'area protetta attorno al Loch Muick ed a Lochnagar come riserva naturale, per far conoscere ai visitatori anche le bellezze naturalistiche della regione. Numerose sono anche le possibili escursioni montane nelle aree circostanti.\nLa residenza nel suo complesso \u00e8 divenuta fondamentale per la salvaguardia della fauna locale: un censimento del 1998 ha registrato la presenza di 3.300 cervi rossi. Nel 1999 ne sono stati contati appena 1.650, il che ha reso necessario un programma di attivit\u00e0 di cura per il ripopolamento della zona.\nNumismatica.\nIl castello di Balmoral, dal 1987, si trova sulle banconote da 100 sterline emesse dalla Royal Bank of Scotland."}
{"id": "1910912", "revid": "239447", "url": "https://it.wikipedia.org/wiki?curid=1910912", "title": "Coppa d'Austria (calcio)", "text": ""}
{"id": "1910913", "revid": "1442080", "url": "https://it.wikipedia.org/wiki?curid=1910913", "title": "Triangolo della morte (Emilia)", "text": "La locuzione Triangolo della morte (o Triangolo rosso), di origine giornalistica, indica un'area del nord Italia ove, tra il settembre del 1943 e il 1949, si registr\u00f2 un numero particolarmente elevato di omicidi a sfondo politico, attribuiti a estremisti di sinistra e a militanti di formazioni di matrice comunista. Alcuni autori indicano in circa 2.500 i morti causati dalla \"giustizia partigiana\" scatenatasi alla fine della seconda guerra mondiale nel Triangolo della morte.\nStoria.\nSecondo il giornalista Francesco Malgeri, l'espressione era originariamente riferita al triangolo di territorio compreso tra Castelfranco Emilia, Mirandola e Carpi, mentre il giornalista Giampaolo Pansa indica la zona del modenese, corrispondente al triangolo compreso fra Castelfranco Emilia e due sue frazioni, Piumazzo e Manzolino. In seguito, l'espressione \u00e8 stata ripresa per indicare aree di volta in volta pi\u00f9 ampie sia dentro che fuori dalla regione ma con epicentro l'Emilia, ad esempio il triangolo Bologna-Reggio Emilia-Ferrara.\nGiovanni Fantozzi, autore di libri sugli scontri postbellici nel modenese, sostiene che nel dopoguerra, dall'aprile del 1945 alla fine del 1946, nella provincia di Modena gli omicidi politici furono diverse centinaia, probabilmente oltre il migliaio, stando alle stime dell'allora prefetto di Modena Giovanni Battista Laura, del resto non molto dissimili da quelle dei Carabinieri. Sempre secondo Fantozzi i responsabili di tali delitti politici nel modenese furono, nella stragrande maggioranza dei casi, ex partigiani iscritti o militanti del Partito Comunista Italiano (PCI), ma solo una piccola parte tra le loro vittime era realmente fascista (quelle uccise cio\u00e8 nell'immediato dopoguerra). Tra i delitti andrebbero inseriti anche quelli commessi da ladri e delinquenti comuni che approfittarono della confusione per compiere numerose azioni criminali, facendo cadere poi la colpa sui comunisti. Altri omicidi furono invece vendette personali.\nLo storico e saggista Massimo Caprara, ex segretario di Palmiro Togliatti, guida del PCI e padre costituente, condann\u00f2 l'omicidio del sacerdote Umberto Pessina, dicendo: \u00abA capo delle liste furono collocati i religiosi. Valga il caso cruento del sacerdote don Umberto Pessina, parroco di S. Martino di Correggio, ucciso il 18 giugno 1946. L\u2019ex deputato comunista e comandante di un distaccamento partigiano, Giannetto Magnanini, ha rivelato in un libro recente che il delitto, allora rimasto oscuro, fu opera precisamente della ronda comandata dal dirigente provinciale comunista di Reggio Emilia. Il Partito Comunista non solo fu diretto esecutore ma anche paradossale accusatore, provocando la condanna di falsi colpevoli nelle persone di Germano Nicolini, Elio Ferretti e Antonio Prodi, innocenti. Don Pessina aveva tentato di difendersi: fu colpito nel corso della colluttazione e impietosamente finito\u00bb.\nIl numero dei morti resta indefinito: Ferruccio Parri, antifascista e presidente del Consiglio, valut\u00f2 il numero degli uccisi in 30.000, il ministro degli Interni Mario Scelba in 17.000, Giorgio Bocca, pi\u00f9 recentemente, in 15.000.\nIl particolare \"clima emiliano\".\nLa situazione politica emiliana nel periodo immediatamente precedente e successivo alla fine della guerra fu particolarmente violenta. Alla primitiva contrapposizione fra fascisti e antifascisti si aggiunse una forte istanza di trasformazione dei rapporti sociali tra detentori della propriet\u00e0 fondiaria e i contadini, per lo pi\u00f9 legati a contratti di mezzadria. Le zone interessate dai delitti nel dopoguerra erano gi\u00e0 state teatro di uno squadrismo agrario-fascista estremamente violento durante il biennio rosso e i primi anni di presa del potere del regime, e ci\u00f2 aveva fortemente accentuato un conflitto di classe e ideologico che si scaten\u00f2 nel dopoguerra, essendo viste la borghesia agraria e la chiesa corresponsabili in chiave anticomunista delle violenze fasciste. \nUn particolare aspetto fu rappresentato dalla figura dei sacerdoti della Chiesa Cattolica che vede insieme esperienze come quella di don Zeno Saltini, che voleva una chiesa schierata con le istanze della sinistra, ma anche una visione pi\u00f9 conservatrice che port\u00f2 alcuni sacerdoti ad essere uccisi.\nEsiti giudiziari.\nLe indagini nei primi tempi languirono: l'uccisione di religiosi e laici, esponenti di partiti aderenti alla Resistenza ma su posizioni moderate, ebbe un consistente influsso nei rapporti tra i partiti che collaboravano nel governo espresso dal CLN. Con l'uscita dei comunisti dal governo De Gasperi ebbe un atteggiamento pi\u00f9 fermo: furono inviati rinforzi di polizia, le indagini furono riprese e vari responsabili delle uccisioni furono individuati, anche se non mancarono clamorosi errori giudiziari come nel caso di Germano Nicolini ed Egidio Baraldi, condannati per gli assassini don Pessina e Mirotti, e riabilitati soltanto alla fine degli anni novanta.\nConseguenze politiche.\nNel 1947 la collaborazione tra i partiti aderenti al CLN non resse alla prova del dopoguerra. I mutati equilibri internazionali, con la rottura fra potenze occidentali e Unione Sovietica provoc\u00f2 anche in Italia la fine dei governi di unit\u00e0 nazionale e l'uscita dei comunisti dal governo.\nAntonio Pallante, autore dell'attentato a Palmiro Togliatti del 14 luglio 1948, tra le motivazioni addusse il fatto di considerare il segretario del PCI come \"\u00abmandante delle stragi di fascisti\u00bb\" e di \"\u00abitaliani al Nord\u00bb\", oltre che pericoloso per l'Italia.\nOscuramento delle notizie.\nNella primavera del 1990 alcuni parenti delle vittime scrissero una lettera aperta, chiedendo almeno di sapere dove fossero stati sepolti i loro familiari per poterli umanamente seppellire.\nAlcuni mesi dopo, il 29 agosto il dirigente del PCI ex-partigiano ed ex-deputato Otello Montanari rispose con un articolo su \"Il Resto del Carlino\" nel quale sostenne che bisognava distinguere tra \"omicidi politici\", ovvero commessi in ragione del ruolo esercitato dalla persona uccisa, ed \"esecuzioni sommarie\", ovvero uccisioni indiscriminate di avversari politici e oppositori, e invit\u00f2 chiunque sapesse come ritrovare le spoglie delle persone uccise a dare le necessarie informazioni. Per questo ebbe gravi difficolt\u00e0 all'interno del partito, dove venne aspramente contestato, e venne inoltre escluso dal Comitato Provinciale dell'ANPI, dalla Presidenza dell'Istituto Cervi (a cui in seguito venne riammesso) e dalla Commissione regionale di controllo. Ci vollero diversi anni prima che la sua figura venisse ufficialmente riabilitata. L'invito ebbe in risposta una croce piantata nel comune di Campagnola Emilia, dove furono trovati i resti di alcune persone trucidate, vittime della guerra interna al CLN."}
{"id": "1910914", "revid": "48344", "url": "https://it.wikipedia.org/wiki?curid=1910914", "title": "Coppa d'Islanda (calcio)", "text": ""}
{"id": "1910919", "revid": "339392", "url": "https://it.wikipedia.org/wiki?curid=1910919", "title": "Coppa d'Andorra (calcio)", "text": ""}
{"id": "1910920", "revid": "81103", "url": "https://it.wikipedia.org/wiki?curid=1910920", "title": "Coppa d'Albania (calcio)", "text": ""}
{"id": "1910921", "revid": "122246", "url": "https://it.wikipedia.org/wiki?curid=1910921", "title": "Nazionale di pallavolo femminile dell'Estonia", "text": "La nazionale di pallavolo femminile dell'Estonia \u00e8 una squadra europea composta dalle migliori giocatrici di pallavolo dell'Estonia ed \u00e8 posta sotto l'egida della Federazione pallavolistica dell'Estonia.\nRosa.\nSegue la rosa delle giocatrici convocate per il campionato europeo 2019."}
{"id": "1910928", "revid": "18007170", "url": "https://it.wikipedia.org/wiki?curid=1910928", "title": "London Luton Airport", "text": ""}
{"id": "1910933", "revid": "110157", "url": "https://it.wikipedia.org/wiki?curid=1910933", "title": "Chiesa di San Lorenzo (Isone)", "text": "La chiesa parrocchiale di San Lorenzo, ad Isone, \u00e8 documentata solo a partire dal 1452.\nStoria.\nL'odierna costruzione risale al secolo XVI e al secolo XVII. Nel 1906 la navata fu prolungata con il coro poligonale. La chiesa fu restaurata negli anni 1975, 1989-1990.\nDescrizione.\nDella struttura originaria si conserva solo il campanile romanico del secolo XII e la sagrestia con l'antico arco trionfale con figure tardogotiche di \"profeti\". \nIl campanile ha tre campane del 1874, realizzate della fonderia Bizzozero di Varese.\nLa decorazione all'interno della navata, coperta con volta a botte \u00e8 stata rifatta negli anni 1907-1927. Sono ancora presenti tuttavia statue in stucco del secolo XVII, affreschi seicenteschi, un affresco rinascimentale staccato, raffigurante la \"Madonna in trono col Bambino\" dell'inizio secolo XVI e l'altare maggiore in marmo di Viggi\u00f9 del 1807. "}
{"id": "1910935", "revid": "767487", "url": "https://it.wikipedia.org/wiki?curid=1910935", "title": "Embrace (gruppo musicale britannico)", "text": "Gli Embrace sono un gruppo musicale indie rock britannico proveniente da Leeds.\nStoria del gruppo.\nGli Embrace debuttarono nel panorama musicale britannico nella seconda met\u00e0 degli anni novanta, un decennio caratterizzato dall'esplosione del britpop, genere portato in quegli anni alla ribalta da gruppi quali Oasis, Blur, The Verve, Suede e Pulp. Il primo album del gruppo, intitolato \"The Good Will Out\" e pubblicato nel 1998, gli Embrace si presentano dunque come l'ennesima band inglese di stampo britpop, il loro album d'esordio viene di fatto etichettato come il perfetto mix tra le sonorit\u00e0 di Oasis e The Verve. Il primo singolo estratto dall'album, \"Come Back to What You Know\", pu\u00f2 essere senza dubbio considerato il loro primo vero grande successo che nell'estate del 1998 li fece conoscere al grande pubblico inglese.\nCon la fine del decennio e il declino del genere, gli Embrace furono costretti ad apportare modificare al proprio sound: con la pubblicazione del secondo album in studio \"Drawn from Memory\", avvenuta nel 2000 il gruppo accentu\u00f2 l'uso della tastiera. Nel 2001 il gruppo pubblic\u00f2 il terzo album \"If You've Never Been\", pi\u00f9 intimista e caratterizzato dalla presenza di ballate e dolci melodie indie.\nCon \"Out of Nothing\", uscito nel 2004, gli Embrace tornarono in parte alle sonorit\u00e0 britpop degli esordi, mantenendo comunque le influenze rock alternativo. L'album venne anticipato dal singolo \"Gravity\", composto originariamente dal frontman dei Coldplay Chris Martin, il quale decise di donarlo al gruppo in segno di ringraziamento del supporto ricevuto da questi ultimi ed anche per il fatto che, secondo quanto affermato dallo stesso Martin, il brano sembrava pi\u00f9 adatto agli Embrace che non ai Coldplay. \"Gravity\" venne comunque registrato dai Coldplay ed inserita come b-side del singolo \"Talk\". Il secondo estratto fu \"Ashes\", il quale, nonostante sia riuscito a raggiungere l'undicesimo posto nelle classifiche di vendita, \u00e8 da molti ritenuto il cavallo di battaglia del gruppo.\nCon il quinto album \"This New Day\" gli Embrace abbandonarono qualsiasi traccia di britpop, dando spazio a sonorit\u00e0 prettamente indie rock con l'eccezione di alcune ballad accompagnate come dal pianoforte di Mickey Dale. Da questo album \u00e8 stato estratto \"Nature's Law\", che nel marzo 2006 entr\u00f2 alla seconda posizione della classifica britannica dei singoli, alle spalle di \"So Sick\" di Ne-Yo. Nello stesso anno \"World at Your Feet\" venne scelta come canzone ufficiale dell'Inghilterra ai mondiali di calcio in Germania."}
{"id": "1910936", "revid": "1372005", "url": "https://it.wikipedia.org/wiki?curid=1910936", "title": "Guglielmo IV di Provenza", "text": "Origine.\nFiglio primogenito del conte di Provenza, Guglielmo II e della moglie Gerberga di Borgogna (?-1026), figlia del conte e duca Ottone I Guglielmo di Borgogna, come testimonia il monaco cluniacense e cronista, Rodolfo il Glabro (958-1026) e di Ermentrude di Reims (950-?), Contessa di M\u00e2con e Besan\u00e7on.Guglielmo II di Provenza era figlio del conte d'Avignone, conte di Provenza e marchese di Provenza, Guglielmo I e della prima moglie (come viene sostenuto dalle \"Europ\u00e4ische Stammtafeln\", vol II, 187 (non consultate), Arsenda di Comminges (come risulta dal documento n\u00b0 598 del \"Cartoulaire de l'abbaye de Saint-Victor de Marseille, tome I\", dell'aprile 970, in cui, Guglielmo e la moglie, la contessa Arsinda, fanno congiuntamente una donazione all'abbazia stessa) (ca.950- dopo il 979 anno in cui compare per l'ultima volta citata in un documento), che secondo lo storico Szabolcs de Vajay era figlia del conte Arnaldo di Comminges e della contessa Arsenda di Carcassonne. Sempre secondo Szabolcs de Vajay Arsenda era anche la sorella della viscontessa di Narbonne, Adelaide, che la cita nel suo testamento del 978 (documento n\u00b0 130 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\".\nBiografia.\nGuglielmo viene citato, ancora giovane, per la prima volta, nel documento n\u00b0 646 del \"Cartoulaire de l'abbaye de Saint-Victor de Marseille\", inerente ad una donazione fatta dai suoi genitori in favore dell'abbazia di San Vittorio di Marsiglia.\nNel 1018, Guglielmo succedette al padre, come conte di Provenza assieme ai fratelli, Folco Bertrando I e Goffredo I. A Guglielmo viene assegnato l'ordinale IV, perch\u00e9 l'ordinale III \u00e8 stato assegnato ad un suo cugino, della dinastia bosonide, (Guglielmo III di Provenza), che, nel 1014, durante il regno di suo padre, Guglielmo II, era divenuto marchese di Provenza.Subito dopo la morte del padre, Guglielmo II, in quello stesso anno, sua madre, Gerberga, unitamente a Guglielmo IV, citato come conte, e ai suoi fratelli, Folco Bertrando e Goffredo e alla matrigna di Guglielmo II, Adelaide d'Angi\u00f2 (947-1026), fece una prima donazione, in suffragio dell'anima del marito, Guglielmo II; subito dopo, ancora nel 1018, ne fece una seconda, sempre assieme a Guglielmo IV ed ai suoi fratelli; ed infine una terza, ancora con Guglielmo IV ed i suoi fratelli. Infine, ancora nel 1019, secondo il \"Cartulaire de Saint-Andr\u00e9-l\u00e8s-Avignon\", a pagina 32, risulta un'ulteriore donazione al monastero di Saint-Andr\u00e9-l\u00e8s-Avignon.\nDi Guglielmo IV non si hanno molte informazioni, si sa soltanto che mor\u00ec ancor giovane, prima del 1030, perch\u00e9 una donazione di quell'anno fatta da suo fratello, Folco Bertrando I, riportata dal \"Cartoulaire de l'abbaye de Saint-Victor de Marseille, tome II\", non solo Guglielmo non viene menzionato, ma Folco Bertrando I \u00e8 citato col titolo di conte.La contea di Provenza and\u00f2 al fratello Folco Bertrando I che la govern\u00f2 con l'altro fratello, Goffredo I; mentre il marchesato rimase al cugino Guglielmo III.\nDiscendenza.\nGuglielmo mor\u00ec senza lasciare discendenza."}
{"id": "1910941", "revid": "1079233", "url": "https://it.wikipedia.org/wiki?curid=1910941", "title": "Birkhall", "text": "Birkhall \u00e8 una propriet\u00e0 di 210 chilometri quadrati che si trova nell'Aberdeenshire, in Scozia. Sorge accanto al fiume Muick al sud-ovest di Ballater. La propriet\u00e0 \u00e8 stata acquistata dalla famiglia Gordon, dal principe Alberto, consorte della regina Vittoria del Regno Unito. Non si hanno molte notizie in merito alla propriet\u00e0 se non che vi soggiornava la regina Madre Elisabetta, e che successivamente divenne di propriet\u00e0 del nipote il principe Carlo, il quale trascorse qui la sua luna di miele con la duchessa di Cornovaglia.\nLa propriet\u00e0 \u00e8 situata all'interno della tenuta in cui si trova anche il castello di Balmoral ed \u00e8 abituale residenza estiva del principe di Galles (che in Scozia viene appellato con il titolo di duca di Rothesay)"}
{"id": "1910944", "revid": "132266", "url": "https://it.wikipedia.org/wiki?curid=1910944", "title": "Stato Citt\u00e0 del Vaticano", "text": ""}
{"id": "1910948", "revid": "183694", "url": "https://it.wikipedia.org/wiki?curid=1910948", "title": "Karl Theodor von Inama-Sternegg", "text": "Biografia.\nKarl Theodor Inama von Sternegg proveniva dalla famiglia degli Inama che aveva le sue radici nella Val di Non. Studi\u00f2 storia, economia e diritto all'Universit\u00e0 di Monaco dove nel 1865 ottenne il titolo di dottorato con il suo lavoro \"Le conseguenze economiche della Guerra dei Trent'anni\". Sempre a Monaco nel 1867 consegu\u00ec l'abilitazione. Nel 1868 si trasfer\u00ec all'Universit\u00e0 di Innsbruck dove inizi\u00f2 a insegnare economia politica e nel 1880 venne chiamato all'Universit\u00e0 di Praga.\nNel 1881 venne nominato direttore delle statistiche amministrative dell'ufficio statistico nazionale austriaco, istituto di cui divenne presidente nel 1884.\nAllo stesso tempo fu professore onorario all'Universit\u00e0 di Vienna e si occup\u00f2 dell'organizzazione nel 1890 del primo censimento austriaco in cui fecero comparsa macchine elettriche.\nVita privata.\nNel 1869 si spos\u00f2 a Innsbruck con Henriette Aigner von Aigenhofen (1849\u20131917) dalla quale ebbe due figlie e due figli, tra cui la pittrice Fanny Inama von Sternegg e lo studioso di araldica e genealogia Karl Inama von Sternegg.\nOpere e pubblicazioni.\nLasci\u00f2 buon nome nel campo pratico della statistica, disciplina alla quale s'era dedicato attivamente fondando la \"Statistiche Monatsschrift\". Fu il fondatore delle pubblicazioni ufficiali dell'ufficio centrale di statistica nonch\u00e9 curatore di \"\u00d6sterreichische Statistik\", \"Statistisches Handbuch\" e \"\u00d6sterreichisches St\u00e4dtebuch\". Inoltre fu coeditore di \"Zeitschrift f\u00fcr Volkswirtschaft, Sozialpolitik und Verwaltung\" (Periodico di economia nazionale, politiche sociali e amministrazione).\nScritti.\nNumerose furono le sue pubblicazioni, ma la pi\u00f9 importante \u00e8 la \"Deutsche Wirtschaftgeschichte\"."}
{"id": "1910952", "revid": "775372", "url": "https://it.wikipedia.org/wiki?curid=1910952", "title": "Regione delle Isole", "text": "La regione delle Isole \u00e8 una regione della Papua Nuova Guinea. \u00c8 composta da cinque province:"}
{"id": "1910954", "revid": "712828", "url": "https://it.wikipedia.org/wiki?curid=1910954", "title": "Toki (Ken il guerriero)", "text": ""}
{"id": "1910955", "revid": "729019", "url": "https://it.wikipedia.org/wiki?curid=1910955", "title": "Gatcombe Park", "text": "Gatcombe Park \u00e8 la residenza della principessa Anna. \u00c8 situato nel Gloucestershire, tra i centri abitati di Minchinhampton e Avening, circa 8 chilometri a sud di Stroud e 10 chilometri a nord di Highgrove, la residenza di suo fratello il principe Carlo. La propriet\u00e0 \u00e8 stata acquistata dalla regina Elisabetta II nel 1976 per la principessa Anna ed il capitano Mark Phillips. Nel 1978 la residenza \u00e8 stata ampliata con l'acquisto di un'azienda agricola, contenente all'interno un proprio laghetto, ancora oggi usato per la pesca. Oggi la principessa Anna vive all'interno della propriet\u00e0 con il suo secondo marito, mentre i due figli, avuti nel precedente matrimonio, vivono in cottage personali all'interno del parco.\nNell'800 questa tenuta appartenne a David Ricardo, che vi mor\u00ec nel 1823."}
{"id": "1910956", "revid": "88740", "url": "https://it.wikipedia.org/wiki?curid=1910956", "title": "Schizzanello", "text": "Schizzanello \u00e8 una frazione di Roma Capitale (zona \"O\" 71), situata in zona Z. XXVI Castel di Decima, nel territorio del Municipio Roma IX (ex Municipio Roma XII).\nSorge circa al quindicesimo km di via Laurentina, a cavallo di essa. L'area a est, ricadente in zona Z. XXIII Castel di Leva, \u00e8 detta \"Santa Serena\", per la presenza della cappella omonima.\nStoria.\nIl territorio \u00e8 documentato almeno dal secolo V quando venne donato alla chiesa dei SS. Bonifacio e Alessio all'Aventino. Questa la teneva ancora agli inizi dell'XI secolo, quando nel 1074 fu donato da papa Gregorio VII al monastero di San Paolo f.l.m., che lo detenne fino al XVI secolo quando pass\u00f2 alla famiglia Soderini.\nOdonimia.\nLe strade di Schizzanello sono dedicate a comuni della Campania, con l'esclusione di via S. Serena posta nel settore est della frazione."}
{"id": "1910957", "revid": "88740", "url": "https://it.wikipedia.org/wiki?curid=1910957", "title": "Colle dei Pini", "text": "Colle dei Pini \u00e8 una frazione di Roma Capitale, situata in zona Z. XXVI Castel di Decima, nel territorio del Municipio Roma IX (ex Municipio Roma XII).\nSorge circa al diciottesimo km di via Laurentina, sul lato ovest di essa.\nOdonimia.\nEsclusa via Fosso di Radicelli, che riporta una denominazione locale, le strade sono dedicate a comuni della Campania."}
{"id": "1910959", "revid": "95049", "url": "https://it.wikipedia.org/wiki?curid=1910959", "title": "Monte Migliore", "text": "Monte Migliore \u00e8 una frazione di Roma Capitale (zona \"O\" 52), situata in zona Z. XXVI Castel di Decima, nel territorio del Municipio Roma IX (ex Municipio Roma XII).\nSorge circa al ventunesimo km di via Laurentina, sul lato ovest di questa, a circa 800 metri a ovest della frazione di Selvotta.\nOdonimia.\nLe vie di questa borgata, divisa in due parti (\"Strampelli\", che si sviluppa sulla dorsale via Nazareno Strampelli, e \"Villaggetto\", che si sviluppa sul lato sinistro di Vittorio Alpe), sono dedicate ad agronomi, biologi, entomologi e zoologi, oltre a due strade dedicate una al criceto e l'altra alla crisopa, insetto utile nella lotta contro gli afidi."}
{"id": "1910960", "revid": "2128848", "url": "https://it.wikipedia.org/wiki?curid=1910960", "title": "Selvotta", "text": " \nSelvotta \u00e8 una frazione di Roma Capitale (zona \"O\" 81), situata in zona Z. XXIII Castel di Leva, nel territorio del Municipio Roma IX (ex Municipio Roma XII).\nSorge circa al ventiduesimo km di via Laurentina, sul lato est di questa, a circa 800 metri a est della frazione di Monte Migliore.\nOdonimia.\nLe strade di Selvotta sono dedicate a comuni della Campania, con l'esclusione di via di Selvotta, dedicata alla tenuta omonima."}
{"id": "1910961", "revid": "1494380", "url": "https://it.wikipedia.org/wiki?curid=1910961", "title": "Castello dell'Uscibene", "text": "Il Castello dell'Uscibene, detto anche Palazzo Scibene o palazzo dello Scibene, \u00e8 uno storico palazzo arabo-normanno di Palermo, oggi in stato di abbandono. \u00c8 situato nel quartiere Altarello di Baida.\nStoria.\nLa sua costruzione sarebbe databile secondo alcune interpretazioni tra il 1130 ed il 1154 in pieno periodo ruggeriano, ma \u00e8 anche possibile che la sua costruzione sia ritardabile di alcuni decenni nel periodo compreso tra il 1154 ed il 1189. Si tratta di un luogo di sollazzo estivo della curia situato nella parte ovest della citt\u00e0, probabilmente venne abitato da alcuni arcivescovi palermitani.\nIl monumento \u00e8 il frutto di una storia stratificata di trasformazioni e di restauri che lo hanno interessato dall'Ottocento ad oggi. Nel 2018 un dibattito tra le istituzioni e la citt\u00e0, ha rimesso in primo piano l'esigenza di un progetto di restauro del monumento, che comprenda il restauro dell'intero complesso architettonico e la valorizzazione del paesaggio urbano e agricolo che lo contiene. Dibattito animato anche da contributi scientifici, sull'intero complesso architettonico, che restituiscono una ricca presenza di personaggi importanti per la storia del restauro siciliana, quali Francesco Saverio Cavallari, Francesco Valenti, Mario Guiotto e Giovan Battista Filippo Basile, uniti a osservazioni e rilievi dello stato attuale, studio ancor pi\u00f9 significativo se inquadrato alla luce del rinnovato riconoscimento dei monumenti \u00abarabo\u2013normanni\u00bb di Palermo da parte dell\u2019UNESCO.\nDescrizione.\nAl centro \u00e8 presente una fontana simile a quella del castello della Zisa e si trova in una sala cruciforme, vi sono anche delle piccole volte di tipo orientale poste anche in altri edifici contemporanei. Ad una estremit\u00e0 dell'edificio c'\u00e8 una piccola chiesa con volte a botte.\nCriticit\u00e0.\nL'edificio \u00e8 in totale stato di abbandono, stritolato dalla vegetazione e dai detriti. Necessiterebbe di interventi di manutenzione e ripristino. Inoltre la cappella \u00e8 stata posta sotto sequestro per mancata tutela nel 2014. Il monumento \u00e8 stato riaperto in occasione dell'evento Le vie dei tesori tenutasi nel 2017, che ha riaperto per la prima volta il monumento al pubblico."}
{"id": "1910962", "revid": "1543377", "url": "https://it.wikipedia.org/wiki?curid=1910962", "title": "Irruzione di via Fracchia", "text": "L' irruzione di via Fracchia fu un episodio degli anni di piombo avvenuto a Genova, in un appartamento in via Umberto Fracchia 12 nella notte del 28 marzo 1980. Grazie alle informazioni fornite dal militante delle Brigate Rosse Patrizio Peci, arrestato nel febbraio 1980 a Torino, i carabinieri del Generale Carlo Alberto dalla Chiesa poterono individuare l'importante base dell'organizzazione terroristica e organizzare di notte un'irruzione all'interno dell'appartamento.\nL'azione si concluse con un violento conflitto a fuoco che provoc\u00f2 la morte dei quattro brigatisti presenti, tre militanti clandestini delle colonne genovese e torinese e la giovane proprietaria dell'appartamento, oltre al ferimento del Maresciallo dei Carabinieri Rinaldo Ben\u00e0. Le modalit\u00e0 dell'irruzione e l'esatta dinamica dei fatti rimasero non del tutto chiari e suscitarono polemiche, facendo sorgere dubbi sull'operato dei Carabinieri e sull'effettiva necessit\u00e0 di uccidere tutti i brigatisti sorpresi nell'appartamento.\nL'irruzione di via Fracchia ebbe conseguenze decisive a Genova e provoc\u00f2 il rapido collasso della pericolosa organizzazione brigatista presente nella citt\u00e0 che, a partire dal 1976, si era resa protagonista di una lunga e cruenta serie di attentati contro magistrati, politici, dirigenti industriali e forze dell'ordine.\nLe Brigate Rosse a Genova.\nLe Brigate Rosse, dopo aver esteso la loro attivit\u00e0 inizialmente a Milano e Torino, avevano sequestrato a Genova nella primavera del 1974 il magistrato Mario Sossi; una vera colonna brigatista tuttavia non venne costituita fino al 1976 dopo l'intervento nella citt\u00e0 di due importanti e capaci militanti dell'organizzazione, Mario Moretti e Rocco Micaletto. Fu a Genova che i brigatisti organizzarono e portarono a termine per la prima volta un attentato mortale uccidendo l'8 giugno 1976 il giudice Francesco Coco e i due uomini della sua scorta. La nuova colonna genovese delle Brigate Rosse si caratterizz\u00f2 subito per la dura efficienza clandestina, per la rigida compartimentazione e per il suo costante tentativo di sviluppare la propaganda e il proselitismo all'interno delle grandi fabbriche della citt\u00e0, cercando di ottenere l'adesione alla lotta armata delle frange estremistiche operaie ed entrando in aspro conflitto con la potente struttura organizzativa del PCI.\nI principali dirigenti della colonna organizzarono a Genova una struttura particolarmente rigida, con una dura disciplina tra i militanti e con una buona capacit\u00e0 militare, che fu in grado di potenziare progressivamente la sua attivit\u00e0 terroristica senza cedimenti e senza che le forze dell'ordine riuscissero a individuare e arrestare i componenti n\u00e9 fermarne l'azione. I militanti clandestini pi\u00f9 importanti erano persone completamente sconosciute agli inquirenti, come Riccardo Dura \"Roberto\" personalit\u00e0 estremamente radicale dalla violenta carica ideologica, mentre alcuni dei componenti principali della colonna, Rocco Micaletto \"Lucio\" e Luca Nicolotti \"Valentino\", erano dirigenti particolarmente determinati trasferitisi temporaneamente da Torino.\nMentre dal punto di vista dell'efficienza militare la colonna genovese per quattro anni a partire dal 1976 dispieg\u00f2 una continua e crescente attivit\u00e0 terroristica con un impressionante numero di ferimenti e omicidi, dal punto di vista politico i brigatisti non riuscirono a scardinare la predominante influenza del PCI sulla forte base operaia delle grandi fabbriche e del porto. La esasperata conflittualit\u00e0 dei brigatisti contro il PCI giunse al punto di provocare attacchi dell'organizzazione contro dirigenti dell'industria di stato legati al partito e soprattutto fu una delle cause principali dell'attentato contro il sindacalista comunista Guido Rossa che, accusato di delazione all'interno dell'Italsider, venne ucciso nel gennaio 1979 in via Fracchia, nei pressi della sua abitazione in via Ischia, da un nucleo armato guidato da Riccardo Dura.\nNonostante il sostanziale rifiuto da parte della base operaia delle istanze estremistiche delle Brigate Rosse e il conseguente loro crescente isolamento, i brigatisti della colonna genovese continuarono nell'inverno 1979-1980 a moltiplicare gli attacchi sempre pi\u00f9 cruenti che colpirono le cosiddette \"strutture dell'apparato repressivo dello stato\" e in particolare i carabinieri; a dicembre 1979 e gennaio 1980 quattro militari dell'Arma vennero uccisi in due sanguinosi agguati, a Sampierdarena e in via Riboli, da gruppi di fuoco dell'organizzazione.\nMentre le altre colonne brigatiste, soprattutto a Torino e Milano, erano sottoposte alla sempre pi\u00f9 efficace pressione delle forze dell'ordine che aveva provocato la cattura di numerosi militanti e la scoperta di basi dell'organizzazione, le Brigate Rosse genovesi mantenevano la loro capacit\u00e0 di attacco e non davano segni di cedimento militare; nessun importante membro della colonna era stato catturato e i brigatisti disponevano di basi sicure all'interno della citt\u00e0. La situazione dei brigatisti, in particolare a Torino, era divenuta cos\u00ec critica, a causa dell'azione di contrasto delle forze di polizia, che due militanti della colonna torinese, Lorenzo Betassa \"Antonio\" e Piero Panciarelli \"Pasquale\", avevano abbandonato la citt\u00e0 e si erano trasferiti a Genova, ritenuto centro ancora relativamente sicuro. Fu quindi proprio a Genova che le Brigate Rosse organizzarono, nel dicembre 1979, un'importante riunione della \"Direzione Strategica\" con la partecipazione di militanti di tutte le colonne attive in Italia.\nL'incontro si svolse in un ampio appartamento al piano terra di un edificio in via Umberto Fracchia 12 nel quartiere Oregina, di propriet\u00e0 di Annamaria Ludmann \"Cecilia\", trentaduenne militante regolare non clandestina dell'organizzazione, che contemporaneamente alla sua attivit\u00e0 nella lotta armata aveva mantenuto la sua vita apparentemente normale di impiegata presso una scuola svizzera, il centro culturale Galliera. In precedenza nel suo appartamento in via Fracchia, ritenuto assolutamente sicuro, la Ludmann aveva ospitato numerosi militanti clandestini della colonna tra cui Micaletto e Nicolotti.\nAlla riunione della \"Direzione Strategica\" in via Fracchia 12 nell'appartamento della Ludmann parteciparono tutti i clandestini pi\u00f9 importanti dell'organizzazione: per la colonna milanese Mario Moretti e Barbara Balzerani \"Sara\", per il Veneto Vincenzo Guagliardo \"Pippo\" e Nadia Ponti \"Marta\", per la colonna genovese Dura, Nicolotti e Francesco Lo Bianco \"Giuseppe\", per la colonna romana Bruno Seghetti \"Claudio\", Maurizio Iannelli e Antonio Savasta \"Diego\". Da Torino arrivarono in via Fracchia, oltre a Lorenzo Betassa, i due dirigenti pi\u00f9 esperti rimasti della colonna, Rocco Micaletto e Patrizio Peci \"Mauro\".\nGenova 28 marzo 1980.\nAntefatti.\nIl 19 febbraio 1980 a Torino, in Piazza Vittorio, i carabinieri del generale Carlo Alberto dalla Chiesa arrestarono prima Patrizio Peci e quindi Rocco Micaletto; anche se Peci nelle sue memorie ritiene che la cattura avvenne per un caso fortuito, in realt\u00e0 i carabinieri da alcuni mesi avevano individuato e controllato i due importanti dirigenti della colonna torinese. Dopo alcune settimane di detenzione, Patrizio Peci prese la sorprendente e inattesa decisione di collaborare con i carabinieri; il brigatista ebbe anche un colloquio con il generale dalla Chiesa, quindi incominci\u00f2 a fornire al colonnello Nicol\u00f2 Bozzo, uno dei principali collaboratori del generale, informazioni dettagliate sulla struttura dell'organizzazione, le sue basi, i suoi militanti e i responsabili degli attentati di cui era a conoscenza. Egli era soprattutto informato sulle vicende delle Brigate Rosse a Torino ma, avendo partecipato alla \"Direzione Strategica\" del dicembre 1979 a Genova, ricordava anche sommariamente il luogo dove si era svolta quella riunione.\nPeci avrebbe riferito al colonnello Bozzo che, dopo essere giunto alla stazione di Genova, era stato accompagnato su un autobus da due brigatisti fino a un appartamento al piano terreno lungo una strada in salita il cui nome, via Fracchia, egli ricordava in quanto lo collegava con un personaggio dell'attore Paolo Villaggio. Peci ricordava inoltre che l'appartamento era gestito da una donna. Altre fonti hanno supposto che Peci accompagn\u00f2 direttamente i carabinieri in un sopralluogo dello stabile e conferm\u00f2 la presenza di una base delle Brigate Rosse. Secondo il colonnello Bozzo invece le informazioni di Peci furono confermate anche da precedenti indizi raccolti sulla possibile presenza di un \"covo\" brigatista, in base alle testimonianze fornite dopo l'assassinio di Guido Rossa avvenuto l'anno prima nella stessa via.\nDopo l'individuazione dell'appartamento, la base brigatista venne sorvegliata per alcuni giorni dagli uomini delle forze dell'ordine; in origine l'irruzione all'interno avrebbe dovuto essere affidata agli agenti dell'UCIGOS e l'azione venne pianificata per la notte del 27 marzo, ma infine il generale dalla Chiesa intervenne e ottenne che l'operazione fosse affidata ai carabinieri che erano stati sanguinosamente colpiti dai brigatisti nei mesi precedenti. L'irruzione in via Fracchia sarebbe stata effettuata la notte del 28 marzo in connessione e contemporaneamente con un'operazione globale antiterrorismo in tutta l'Italia settentrionale condotta dai carabinieri sulla base delle importanti e precise informazioni fornite da Peci, la cui delazione, iniziata da alcuni giorni, era stata mantenuta strettamente segreta.\nLa sera di gioved\u00ec 27 marzo Annamaria Ludmann venne osservata rincasare intorno alle ore 19:00, e subito dopo arrivarono altri due giovani sconosciuti; Peci aveva descritto le caratteristiche generali dell'appartamento e aveva evidenziato come fosse adibito anche a deposito di armi ed esplosivi e vi fossero disponibili attrezzature per la fabbricazione di targhe contraffatte. Egli non era a conoscenza di chi fossero gli occupanti abituali della base oltre alla giovane proprietaria, ma i carabinieri ritennero che l'appartamento ospitasse parecchi militanti particolarmente pericolosi dell'organizzazione. Il generale dalla Chiesa riferir\u00e0 nel maggio 1980 che non si pensava di trovare la Ludmann all'interno dell'abitazione, mentre si ipotizzava che fossero presenti due latitanti e due \"regolari\".\nIn effetti sembrerebbe evidente che i carabinieri ignoravano chi fossero i brigatisti presenti nella base e che l'irruzione venne effettuata in fretta senza una preliminare e accurata preparazione come era previsto dalle tecniche investigative del nucleo antiterrorismo del generale. Secondo Michele Riccio, che fu l'ufficiale dei carabinieri che diresse l'irruzione, l'azione venne affrettata soprattutto per coordinarla con le previste operazioni contro le Brigate Rosse in Piemonte che erano in corso di svolgimento; egli inoltre avrebbe preferito attendere il primo mattino per arrestare prima la Ludmann all'uscita dall'appartamento; sarebbe stato il generale dalla Chiesa in persona a ordinare l'assalto in piena notte.\nL'irruzione secondo la relazione dei carabinieri.\nL'edificio n. 12 di via Umberto Fracchia comprendeva diciassette appartamenti in totale; l'interno 1, la base delle Brigate Rosse di propriet\u00e0 di Annamaria Ludmann, si trovava nel seminterrato a cui si accedeva, dopo aver raggiunto, salendo sette scalini, l'androne di ingresso, e scendendo poi una rampa di dodici scalini. Nella stanza del seminterrato si trovavano due porte, una che dava accesso a cinque cantine e una, quella di sinistra, che era la porta d'ingresso dell'appartamento; sul campanello c'era la scritta \"Corrado Ludmann\", il padre deceduto di Annamaria. L'appartamento, ampio circa 120 metri quadrati, era composto da un ingresso, un lungo e stretto corridoio e sei stanze che si aprivano sul corridoio: la cucina, la sala da pranzo, il bagno, una camera da letto, un ripostiglio e sulla sinistra in fondo al corridoio, un salone; il locale disponeva anche di un giardino, a cui si accedeva dalla cucina e dalla sala da pranzo, che conduceva alla parte posteriore dell'edificio. L'appartamento, situato sotto il livello del suolo e senza vie d'uscita alternative, era ubicato in uno spazio ristretto e non si prestava facilmente a un'irruzione di sorpresa; il rischio di un conflitto a fuoco era elevato in caso di resistenza dei brigatisti.\nIl colonnello Bozzo affid\u00f2 la direzione dell'operazione al capitano Michele Riccio il quale ebbe a disposizione il personale del nucleo operativo della Legione carabinieri di Genova; gli uomini incaricati dell'irruzione circondarono preliminarmente in forze tutta la zona equipaggiati con giubbotti antiproiettile, pistole mitragliatrici Beretta M12 e caschi protettivi; vennero messe a disposizione anche armi pesanti tra cui un fucile a pompa Benelli in grado di frantumare le pareti divisorie dell'appartamento; essendo possibile una resistenza con le armi dei brigatisti e quindi uno scontro a fuoco venne anche predisposta la presenza di due ambulanze. All'operazione prese parte anche personale dei carabinieri in borghese del nucleo antiterrorismo. Nel cuore della notte del 28 marzo 1980, sotto una pioggia torrenziale con tuoni e lampi, alcuni abitanti dello stabile videro delle ombre muoversi intorno all'edificio; l'irruzione, secondo la relazione ufficiale ebbe luogo alle ore 04:30 nel buio e con una densa foschia.\nLa notte del 28 marzo 1980 in via Fracchia 12, interno 1 si trovavano, oltre ad Annamaria Ludmann, i due brigatisti clandestini provenienti da Torino, Lorenzo Betassa e Piero Panciarelli, e Riccardo Dura che era il principale dirigente della colonna genovese e da alcuni mesi era anche uno dei componenti del Comitato Esecutivo dell'organizzazione, insieme con Mario Moretti e Bruno Seghetti. Dura generalmente abitava in via Zella 11 a Rivarolo nell'insospettabile appartamento abitato da Caterina Picasso, una simpatizzante delle Brigate Rosse di 73 anni. Successivamente ai fatti si ipotizz\u00f2 che i tre clandestini si fossero riuniti quella notte in via Fracchia per preparare un imminente attentato contro l'ingegnere dell'Ansaldo Giobatta Clavarino, forse previsto per la mattina successiva.\nIl 4 aprile 1980 la Procura della Repubblica di Genova emise un comunicato in cui era riportato il resoconto ufficiale dell'Arma riguardo l'irruzione e i fatti accaduti. Secondo i carabinieri, il nucleo operativo, equipaggiato in assetto da guerra, entr\u00f2 nella palazzina, discese le scale, raggiunse la porta d'ingresso dell'appartamento e intim\u00f2 ripetutamente agli occupanti di aprire. Dall'interno dell'appartamento sarebbero giunte manifestazioni verbali di pronta collaborazione non seguite da fatti concreti, quindi gli uomini delle forze dell'ordine avrebbe colpito la porta che si sarebbe aperta dando accesso al corridoio che, immerso nell'oscurit\u00e0, non permise di vedere bene. I carabinieri richiesero la resa a cui i brigatisti avrebbero risposto di rinunciare alla resistenza e dichiarando di essere disarmati.\nSubito dopo tuttavia dal fondo del corridoio venne esploso un colpo di pistola da uno dei terroristi che colp\u00ec il maresciallo Rinaldo Ben\u00e0, di 41 anni, che era entrato per primo oltre il portone e che, forse per vedere meglio, aveva sollevato la visiera del casco protettivo. Il maresciallo venne seriamente colpito al volto e cadde a terra. I carabinieri aprirono quindi il fuoco dall'ingresso con le pistole mitragliatrici e subito dopo il brigatista che aveva sparato fu abbattuto; a questo punto il capitano Riccio intim\u00f2 di nuovo la resa e vennero scorti due uomini e una donna che si muovevano carponi lungo il corridoio; grazie all'impiego di un faro a disposizione degli uomini del nucleo operativo, i carabinieri poterono illuminare la scena e vedere i terroristi di cui uno armato di pistola e la donna con una bomba a mano. I carabinieri riaprirono il fuoco con tutte le armi a disposizione contro i brigatisti lungo il corridoio che vennero tutti uccisi. In realt\u00e0 il fuoco delle pistole mitragliatrici raggiunse solo tre dei brigatisti, come da rapporti autoptici dei periti, la Luddmann, Panciarelli e Betassa le cui irreparabili ferite a polmoni, cuore, addome, oltre che al capo, ne provocarono la morte. Dura fu invece colpito da un proiettile unico sparatogli alla regione occipitale, dal dietro in avanti e dall'alto in basso, da pi\u00f9 di 30 centimetri, morendo di encefalite acuta per quell'unico colpo, certamente in modo diverso dagli altri tre, circostanza che ha prodotto la riapertura delle indagini dopo trentasette anni da parte della Procura della Repubblica di Genova per ipotesi di omicidio volontario.\nIl racconto del colonnello Bozzo non si discosta dalla relazione originaria dei carabinieri; secondo l'ufficiale i brigatisti finsero di collaborare, ma nel momento in cui il maresciallo Ben\u00e0 entr\u00f2 egli venne colpito da un proiettile sparato dal corridoio; i colleghi, credendolo morto, scatenarono un violento fuoco con le pistole mitragliatrici e con il fucile a pompa, uccidendo tre uomini. Il capitano Riccio diede ordine di cessare il fuoco ma, alla luce di una torcia, venne individuata una donna che strisciava sul pavimento con una bomba a mano; quindi si riprese a sparare uccidendo anche l'ultima terrorista. L'azione sarebbe durata in tutto nove minuti.\nInfine si dispone del resoconto del capitano Michele Riccio che guid\u00f2 l'irruzione; anche secondo questa ricostruzione i carabinieri avrebbero intimato di aprire la porta, quindi, non ottenendo risposta, forzarono le serrature ed entrarono; dal corridoio uno degli occupanti spar\u00f2 un colpo di pistola che fer\u00ec il maresciallo Ben\u00e0. I carabinieri aprirono il fuoco e \"inizi\u00f2 l'inferno\"; dopo tre minuti di fuoco con i mitra e il fucile a pompa, gli uomini dell'Arma incominciarono a perlustrare l'abitazione. Riccio aggiunge il particolare singolare che poco dopo squill\u00f2 il telefono dell'appartamento, si sarebbe trattato di un altro brigatista della colonna genovese, Livio Baistrocchi, che chiamava per l'appuntamento del mattino. Rispose il capitano ma il terrorista riattacc\u00f2 subito.\nL'operazione era terminata; i carabinieri provvidero a sbarrare l'accesso allo stabile e ordinarono alle persone che abitavano negli altri appartamenti, che erano fortemente impressionati dal violento conflitto a fuoco, di rimanere chiusi in casa; alle ore 06:55 il sostituto procuratore della Repubblica di Genova, Filippo Maffeo, dopo essere stato accompagnato all'interno dell'appartamento dai carabinieri, firm\u00f2 il processo verbale di sopralluogo. Il maresciallo Rinaldo Ben\u00e0 fu trasportato in ospedale; la grave ferita al capo caus\u00f2 la perdita di un occhio ma il sottufficiale sopravvisse.\nDiffusione delle notizie e identificazione dei brigatisti.\nLe prime notizie dei cruenti fatti di Genova vennero diffuse dall'agenzia ANSA che, allertata dal comando generale dei carabinieri, comunic\u00f2 alle ore 06:53 che \"quattro presunti terroristi sono stati uccisi in un conflitto a fuoco con i carabinieri... nella sparatoria \u00e8 rimasto ferito anche un sottufficiale dell'Arma. Le persone morte sono tre uomini e una donna\"; entro le ore 07:42 l'agenzia diram\u00f2 altri due comunicati che indicavano con precisione l'ora ufficiale dello scontro a fuoco e il luogo esatto a Genova dell'irruzione dei carabinieri. Alle ore 09:00 il comando generale dei carabinieri diffuse un comunicato ufficiale in cui descriveva rapidamente le operazioni antiterrorismo in corso a Torino, Genova e Biella e parlava in termini generali del conflitto a fuoco di via Fracchia dovuto a \"colpi di arma da fuoco\" da parte dei terroristi a cui i carabinieri avevano \"reagito prontamente\".\nPer molti giorni questo rimase l'unico resoconto ufficiale proveniente dall'Arma; il cordone di sicurezza attorno all'edificio rimase molto stretto, fu proibito l'ingresso ai giornalisti; nel primo giorno le persone raccolte all'esterno poterono vedere solo le quattro bare in legno dei brigatisti trasportate fuori dal palazzo e due pulmini dei carabinieri che furono stipati di sacchi neri e pacchi contenenti il materiale trovato all'interno dell'abitazione. Anche il personale della DIGOS giunto sul posto venne fermato e fu impedita ogni interferenza della Questura nelle indagini. Secondo la documentazione del processo verbale del sostituto procuratore della Repubblica e la relazione del capitano Riccio, dopo lo scontro a fuoco nell'appartamento, i carabinieri trovarono i corpi di quattro persone. Procedendo dalla porta di accesso, videro per primo il cadavere di un uomo di corporatura robusta con baffi, vestito con slip e maglietta a maniche corte rossa, disteso ventre a terra tra l'ingresso e l'inizio del corridoio, apparentemente senza armi; sotto la testa, ruotata verso destra, una grande chiazza di sangue.\nSubito dopo lungo il corridoio c'era il cadavere di un altro uomo ventre a terra con slip e canottiera blu, la testa, sotto di cui si allargava un'altra chiazza di sangue, rivolta verso il pavimento; a livello del tronco fu repertata una pistola Beretta 81. Il terzo cadavere era quello di una donna che giaceva riversa trasversalmente rispetto al corridoio, con le gambe che si trovavano all'ingresso della stanza ripostiglio; la donna indossava un maglione avana, sottoveste e slip rosa, scarpe di corda; accanto alla testa vennero individuati un paio di occhiali da vista e una bomba a mano, dal capo si estendeva una grande chiazza di sangue. Infine il quarto cadavere si trovava alla fine del corridoio; si trattava di un altro uomo che giaceva disteso supino longitudinalmente al corridoio con le gambe che arrivavano fino all'ingresso della camera da letto. Questo individuo, di alta statura e con barba, era vestito; indossava maglione di lana e pantaloni, una scarpa era calzata al piede destro mentre l'altra si trovava vicino al piede sinistro; anche in questo caso c'era una vasta chiazza di sangue sotto il capo e la parte superiore del torace; venne repertata accanto al piede sinistro una pistola Browning HP con colpo in canna percosso ma non esploso.\nInizialmente i carabinieri parvero all'oscuro dell'identit\u00e0 dei quattro brigatisti uccisi; il primo giorno venne divulgato solo il nome della donna, Annamaria Ludmann, l'insospettabile figlia del capitano di lungo corso Corrado Ludmann, proprietario deceduto dell'appartamento; un personaggio minore della colonna genovese del tutto sconosciuto agli inquirenti, ritenuto solo una militante \"legale\" unicamente impegnata a gestire l'abitazione e a metterla a disposizione dei clandestini. Anche il 29 marzo non furono diffuse notizie precise sui nomi degli altri brigatisti e i carabinieri diedero l'impressione di aver agito senza adeguate informazioni preliminari; furono invece le Brigate Rosse che diffusero un comunicato di commemorazione dei militanti uccisi scritto personalmente da Mario Moretti. Nel comunicato le Brigate Rosse esaltavano le qualit\u00e0 dei quattro \"militanti rivoluzionari\", \"avanguardie\" decise a \"imbracciare il fucile e combattere\"; essi venivano identificati con i nomi di battaglia: \"Roberto\", \"operaio marittimo\" e \"dirigente dall'inizio della costruzione della colonna\", \"Antonio\", operaio Fiat, tutti e due membri della \"Direzione Strategica\"; \"Cecilia\", \"donna proletaria\", e \"Pasquale\", operaio della Lancia di Chivasso.\nNel volantino si accusavano i carabinieri della loro morte; essi \"dopo essersi arresi, erano stati trucidati\". Il comunicato concludeva minacciosamente: \"niente rester\u00e0 impunito\". Nei giorni seguenti i carabinieri, pur permanendo un'atmosfera di riserbo e incertezza, riuscirono a identificare altri due brigatisti e fornirono alla stampa i nomi di Lorenzo Betassa, \"Antonio\" secondo il volantino diramato dall'organizzazione, e di Piero Panciarelli, \"Pasquale\". Il primo, l'uomo ritrovato parzialmente vestito in fondo al corridoio, non era affatto ricercato dalle forze dell'ordine, nonostante facesse parte secondo le stesse Brigate Rosse della \"Direzione Strategica\"; egli venne identificato anche grazie alla carta d'identit\u00e0 ritrovata sul corpo che riportava i suoi dati anagrafici reali.\nIl secondo, Piero Panciarelli, era relativamente pi\u00f9 conosciuto ma non era ritenuto un militante di primo piano; era ricercato dalla met\u00e0 del 1978 e considerato coinvolto negli attentati pi\u00f9 gravi compiuti dall'organizzazione a Torino e a Genova. I carabinieri inoltre diramarono un comunicato con il lungo e dettagliato elenco della grande quantit\u00e0 di armi e materiali trovati all'interno dell'abitazione di via Fracchia: cinque pistole, due pistole mitragliatrici Sterling, un fucile Franchi, 2.000 cartucce, due granate Energa, due mine anticarro; esplosivo al plastico; macchine per scrivere, registratori, un riproduttore fotografico, drappi con la stella delle Brigate Rosse, materiale per la falsificazione di documenti, patenti e carte d'identit\u00e0 contraffatte, targhe di auto rubate, materiale propagandistico dell'organizzazione, infine un elenco con oltre 3.000 nominativi di persone verosimilmente individuate come possibili obiettivi della formazione terroristica.\nRimase invece ancora sconosciuta l'identit\u00e0 del quarto brigatista ucciso, \"Roberto\", l'uomo caduto all'inizio del corridoio, descritto dalle Brigate Rosse nel loro comunicato in termini altamente elogiativi e indicato come un dirigente di primo piano della colonna genovese e un membro della \"Direzione Strategica\". Gli inquirenti non sembrarono in grado di identificarlo e anche l'eventualit\u00e0, diffusa per breve tempo, che si trattasse di Luca Nicolotti si rivel\u00f2 completamente infondata. Furono infine le stesse Brigate Rosse che il 3 aprile rivelarono con una telefonata il nome del quarto militante, Riccardo Dura; l'anonimo parl\u00f2 di \"macabra propaganda\" e minacci\u00f2 rappresaglie contro giudici, carabinieri e giornalisti. Riccardo Dura era un personaggio sconosciuto agli inquirenti, solo nel mesi successivi grazie alle informazioni fornite da Patrizio Peci e da altri brigatisti catturati e collaboranti, si appresero dettagliate informazioni sul suo ruolo importante, sulla sua partecipazione a gravissimi fatti di sangue, sulla sua personalit\u00e0 aggressiva e dominante all'interno della colonna genovese.\nAspetti controversi della vicenda.\nPerizia balistica e conclusioni giudiziarie.\nI carabinieri continuarono a bloccare l'accesso all'appartamento anche dopo l'identificazione dei quattro brigatisti; la magistratura emise un primo comunicato il 5 aprile insieme con la relazione ufficiale dell'Arma emessa il giorno precedente con la descrizione degli eventi accaduti in via Fracchia. Solo l'8 aprile i magistrati poterono entrare di nuovo nell'appartamento seguiti finalmente anche dai giornalisti, che furono fatti entrare uno per volta ed ebbero a disposizione tre minuti di tempo in totale per osservare il luogo del drammatico scontro a fuoco. La visita non chiar\u00ec tutti i dubbi e al contrario alcuni particolari riscontrati sollevarono perplessit\u00e0 sulla ricostruzione dei carabinieri.\nI giornalisti riportarono nei loro resoconti la presenza di fori di proiettili sul pianerottolo, ad alcuni decimetri da terra, nell'ingresso e all'inizio del corridoio, alti fino quasi al soffitto; nella relazione dei carabinieri non si faceva cenno di scontro a fuoco sul pianerottolo e si parlava di colpi sparati verso persone che avanzavano carponi quasi strisciando. Fu rilevato che la porta di accesso all'appartamento non sembrava presentare segni evidenti di effrazione, a differenza della porta esistente tra ingresso e corridoio che invece apparve forzata. Inoltre ad alcuni cronisti non sembr\u00f2 chiaro come i carabinieri fossero potuti entrare nell'edificio attraverso il portone principale dotato di una serratura; venne ventilata la possibilit\u00e0 che essi avessero le chiavi d'ingresso dello stabile. Infine sorsero dubbi anche sull'effettivo responsabile del ferimento del maresciallo Rinaldo Ben\u00e0 che risult\u00f2 colpito da un proiettile calibro 9\u00a0mm, un tipo utilizzato anche dalle armi in dotazione ai carabinieri.\nPer chiarire i particolari dello scontro a fuoco il Procuratore della Repubblica di Genova richiese l'8 aprile, dopo aver riportato la relazione dei carabinieri, \"indagini peritali di carattere medico-legale e balistico\" che vennero espletate e permisero di accertare con precisione quali e quante armi avevano sparato nella notte del 28 marzo 1980. Venne quindi stabilito che tra le armi rinvenute all'interno dell'appartamento, tutte perfettamente funzionanti, aveva sparato solo la pistola Browning HP rinvenuta accanto ai piedi di Lorenzo Betassa che aveva esploso un proiettile; questa pistola presentava inoltre una cartuccia inesplosa all'interno della camera di scoppio. Tra le armi in dotazione ai carabinieri avevano sparato tre pistole mitragliatrici Beretta M12 che avevano esploso in totale 44 proiettili e un fucile da caccia calibro 12 da cui erano stati esplosi cinque proiettili. I 44 proiettili esplosi dai tre mitra M12 si suddividevano tra un'arma che aveva sparato 28 colpi e le altre due che avevano sparato otto colpi ciascuno. Nel corpo di Piero Panciarelli infine venne riscontrato un proiettile calibro 38 special \"utilizzabile da rivoltella a tamburo\"; l'impiego anche di questa arma era peraltro stato segnalato nel rapporto dei carabinieri.\nDopo le perizie balistiche e medico-legali, le conclusioni definitive della magistratura genovese giunsero il 29 febbraio 1984; dopo aver riepilogato la ricostruzione ufficiale dei carabinieri che non si discostava da quella presentata il 4 aprile 1980, il Procuratore della Repubblica descrisse le ferite riscontrate dai periti sui corpi dei quattro brigatisti, di cui si confermava l'ora del decesso intorno alle 04:00. Riccardo Dura era stato colpito al capo da un solo proiettile mortale che era penetrato dalla regione occipitale dal dietro in avanti; Piero Panciarelli aveva subito ferite mortali encefaliche e toraco-addominali causate da quattro colpi penetrati in direzione cranio-caudale. Annamaria Ludmann aveva ricevuto \"gravissime lesioni cranio-encefaliche e toraco-addominali\" a seguito di numerosi colpi di arma da fuoco, tra cui alcuni da proiettili multipli, sparati da distanza superiore a trenta centimetri, penetrati principalmente da dietro in avanti. Infine Lorenzo Betassa era stato raggiunto da numerosi proiettili singoli e multipli con lesioni mortali \"cranio-encefaliche, polmonari, cardiache ed epatiche\", con direzione da dietro in avanti, dall'alto in basso, da sinistra a destra.\nDopo questa accurata descrizione, il magistrato trasse le sue conclusioni: partendo dall'assunto che i carabinieri \"all'atto dell'irruzione nell'appartamento di via Fracchia 12/1 stavano agendo legittimamente nell'ambito dei poteri loro riconosciuti\", si considerava che il comportamento di Lorenzo Betassa che \"fraudolentemente\", dopo aver dichiarato la volont\u00e0 di arrendersi, aveva esploso un colpo di pistola ferendo gravemente il maresciallo Ben\u00e0, aveva reso inevitabile, a causa dell'immediata necessit\u00e0, l'uso delle armi da fuoco da parte dei carabinieri per superare la resistenza della parte avversa. La presenza di almeno tre carabinieri nello spazio angusto dell'ingresso, teoricamente esposti al fuoco dei terroristi dal corridoio, rese la situazione di grave e \"incombente\" pericolo per la vita degli uomini delle forze dell'ordine che quindi non poterono che contrapporre \"una reazione adeguata e proporzionata all'offesa ricevuta\".\nIl magistrato ritenne pienamente giustificato, dopo l'uccisione di Betassa, anche il successivo impiego delle armi da parte dei carabinieri che, di fronte alla presenza di altri brigatisti che avanzavano armati carponi lungo il corridoio nell'oscurit\u00e0, tra cui la donna con una bomba a mano, ebbero la \"fondata convinzione di trovarsi nuovamente in imminente pericolo di vita\". Dopo aver ritenuto che la perizia avesse confermato sostanzialmente la relazione dei carabinieri, evidenziando le traiettorie dei colpi sui corpi prevalentemente da dietro in avanti e dimostrando che i quattro \"terroristi furono colpiti a distanza, mentre due di essi procedevano carponi e con la testa abbassata\", il magistrato concluse quindi, non essendo \"emersi n\u00e9 ravvisabili estremi di reato\", con la richiesta di archiviazione definitiva di tutto il procedimento.\nLa versione dei brigatisti.\nLa sanguinosa irruzione di via Fracchia provoc\u00f2 grande emozione nelle file dei brigatisti e anche nell'ambiente dell'estremismo giovanile; si manifestarono reazioni di odio e propositi di vendetta. Fin dall'inizio, come risulta dal documento diffuso il 29 marzo, le Brigate Rosse non diedero alcun credito alla relazione dei carabinieri e ritennero che si fosse trattato di una vera rappresaglia militare orchestrata dalle forze dell'ordine per dimostrare la potenza dello stato e intimorire con un brutale atto di sangue militanti e simpatizzanti. In ricordo dei brigatisti rimasti uccisi nell'appartamento le Brigate Rosse denominarono poco dopo la loro colonna veneta \"Annamaria Ludmann-Cecilia\" mentre la colonna romana divenne la \"28 marzo\"; alcuni giovani estremisti costituirono anche autonomamente a Milano nel maggio 1980 una \"Brigata XXVIII marzo\" che si rese responsabile del tragico omicidio del giornalista Walter Tobagi.\nNel documento del 29 marzo le Brigate Rosse accusavano i carabinieri di aver \"trucidato\" volontariamente i militanti dell'organizzazione, che a loro dire, di sarebbero arresi; tra i brigatisti apparve inizialmente inspiegabile come avessero fatto i carabinieri a entrare nell'appartamento cogliendo completamente di sorpresa i loro compagni che non avrebbero avuto modo di reagire. Fu dopo la diffusione delle notizie sulla collaborazione di Patrizio Peci con i carabinieri che i brigatisti ritennero di aver compreso la reale dinamica degli eventi. Mario Moretti ritenne che le forze dell'ordine disponessero delle chiavi dell'abitazione sottratte a Rocco Micaletto, che le avrebbe avute con s\u00e9 al momento dell'arresto e che Peci avesse fornito precise indicazioni sul luogo e l'edificio; i carabinieri avrebbero quindi sorpreso i brigatisti aprendo con le chiavi l'abitazione e cogliendoli nel sonno. Nelle loro memorie Mario Moretti, Anna Laura Braghetti, Barbara Balzerani, Vincenzo Guagliardo e Prospero Gallinari sostengono tutti la versione dell'atto deliberato da parte dei carabinieri che sarebbero entrati agevolmente grazie alle chiavi e alle informazioni di Peci e avrebbero agito con la precisa volont\u00e0 di uccidere i terroristi.\nLe disposizioni previste dall'organizzazione in caso di scoperta di una delle sue abitazioni, prevedevano che gli occupanti non opponessero resistenza di fronte a soverchianti forze dell'ordine e si arrendessero; i brigatisti ritengono probabile che i compagni sorpresi in via Fracchia avessero tentato di arrendersi ma fossero stati ugualmente uccisi dai carabinieri; secondo Moretti e altri il maresciallo Rinaldo Ben\u00e0 sarebbe rimasto ferito a causa di un proiettile esploso per errore nella concitazione del momento dagli stessi colleghi dell'Arma.\nAnche Patrizio Peci nelle sue memorie esprime sorpresa per il cruento esito dell'irruzione in via Fracchia ma egli imputa la responsabilit\u00e0 degli eventi in gran parte alla probabile decisione dei quattro brigatisti all'interno dell'abitazione di tentare di resistere. Egli ritiene che soprattutto i tre clandestini, aggressivi e determinati, forse pensarono di essere in grado di sfuggire ai carabinieri con le armi. Il brigatista collaborante, che era amico di Panciarelli e Betassa, esprime il proprio dispiacere per la morte dei quattro ma nega ogni responsabilit\u00e0 negli eventi ed esclude di aver fornito le chiavi dell'appartamento.\nLe foto ventiquattro anni dopo.\nNel 2004, a distanza di ventiquattro anni dai fatti, il quotidiano genovese \"Corriere Mercantile\" \u00e8 riuscito a venire in possesso delle foto scattate dai carabinieri subito dopo lo scontro a fuoco e le ha pubblicate, a cura del giornalista Andrea Ferro, dal 12 al 15 febbraio, insieme con una nuova analisi della vicenda. Queste foto pongono nuovi dubbi sullo svolgimento reali dei fatti. Le immagini mostrano i corpi dei quattro brigatisti lungo lo stretto corridoio sostanzialmente nelle posizione descritte nel processo verbale del magistrato genovese: Dura, Panciarelli e la Ludmann sono allineati uno dietro l'altro, scalzi, svestiti e in posizione prona. In fondo al corridoio giace invece supino Betassa, che \u00e8 vestito ma con le scarpe slacciate e senza calze; \u00e8 verosimile che anche lui stesse dormendo, forse nel sacco a pelo disteso nella sala da pranzo, e che abbia affrettatamente calzato le scarpe dopo aver sentito i primi rumori o le ingiunzioni dei carabinieri.\nSecondo alcuni autori, la posizione delle braccia dei primi tre terroristi solleva dubbi sulla ricostruzione ufficiale; Dura, Panciarelli e la Ludmann nelle foto hanno le braccia distese in avanti e nessuno impugna delle armi; se i brigatisti fossero avanzati carponi come riportato nel documenti dei carabinieri, questa posizione dei cadaveri sarebbe poco congruente; se Panciarelli e la Ludmann avessero impugnato rispettivamente una pistola e una bomba a mano queste armi verosimilmente sarebbero rimaste nelle loro mani o accanto ai cadaveri. Nella foto che ritrae la Ludmann si vede una bomba a mano a terra nel piccolo spazio compreso tra il volto e il braccio destro parzialmente addotto; la posizione \u00e8 sembrata piuttosto singolare. Il fatto che i quattro brigatisti siano caduti in fila lungo il corridoio e che tre di loro fossero con le mani e le braccia parzialmente distese in avanti, ha fatto ritenere poco probabile che i terroristi volessero opporre resistenza e avessero la volont\u00e0 di ingaggiare un conflitto a fuoco; allineandosi lungo lo stretto corridoio, invece di ripararsi nelle stanze laterali, si sarebbero fatalmente esposti ai colpi dei carabinieri. Alcuni autori ritengono possibile che i quattro intendessero arrendersi, sfilando uno dietro l'altro lungo il corridoio con le braccia alzate o forse dietro la nuca.\nAnche l'orario dell'irruzione \u00e8 stato messo in dubbio; mentre la relazione dei carabinieri indica le ore 04:00, l'orologio portato al polso sinistro dalla Ludmann segna le ore 02:42. Infine \u00e8 stato evidenziato come il primo cadavere della fila dei terroristi sia quello di Riccardo Dura, in teoria il dirigente pi\u00f9 esperto e quello considerato pi\u00f9 aggressivo; egli \u00e8 a terra scalzo e senza alcuna pistola in mano o vicino al corpo, sicuramente non spar\u00f2. \u00c8 possibile che egli sia stato il primo ad alzarsi e a avanzare lungo il corridoio verso l'ingresso dove sarebbe stato raggiunto da colpi sparati a distanza ravvicinata attraverso la porta di separazione.\nDopo la diffusione delle foto, il brigatista dissociato e collaborante Adriano Duglio, componente della colonna genovese, ha ritenuto che questa documentazione fotografica confermi i dubbi sulla vicenda. Egli ha ripreso la versione brigatista che i carabinieri disponessero delle chiavi dell'appartamento e che i brigatisti fossero in procinto di arrendersi come sarebbe dimostrato dalla posizione delle braccia dei corpi di tre terroristi. Il giornalista Giuliano Zincone, intervistato nel 2004 dal \"Corriere Mercantile\", ha affermato che gi\u00e0 all'epoca dei fatti aveva manifestato, insieme con altri giornalisti entrati nell'appartamento, perplessit\u00e0 sulla dinamica degli eventi e aveva ritenuto probabile che i carabinieri avessero voluto imporre una prova di forza militare escludendo tecniche operative idonee a permettere una cattura incruenta dei brigatisti.\nConseguenze e conclusione.\nCrollo della colonna genovese.\nLa sanguinosa irruzione in via Fracchia ebbe importanti conseguenze: insieme con le contemporanee operazioni dei carabinieri del generale dalla Chiesa in Piemonte, a seguito delle rivelazioni di Peci, provoc\u00f2 un indebolimento sostanziale della struttura delle Brigate Rosse in Italia settentrionale e dal punto di vista psicologico sembr\u00f2 dimostrare in modo inequivocabile che le strutture dello stato erano decise a impiegare mezzi militari per interrompere la continua crescita dell'attivit\u00e0 terroristica di estrema sinistra. Secondo l'avvocato Giannino Guiso l'azione dei carabinieri era soprattutto un impressionante monito rivolto ai pi\u00f9 irriducibili brigatisti e anche una rappresaglia contro la colonna genovese responsabile di molti fatti di sangue.\nL'irruzione di via Fracchia diffuse lo sconcerto e la paura tra le colonne brigatiste, favorendo la perdita della coesione tra i militanti e anche fenomeni sempre pi\u00f9 ampi di collaborazione; il generale Carlo Alberto dalla Chiesa aveva parlato in precedenza di \"\u00e0 la guerre comme \u00e0 la guerre\", e i fatti del 28 marzo sembrarono la concretizzazione reale di questo avvertimento del comandante della divisione carabinieri \"Pastrengo\". In realt\u00e0 paradossalmente nella fase iniziale dopo l'irruzione molti giovani dell'estrema sinistra decisero di passare alla lotta armata nella colonna genovese spinti dal desiderio di vendicare i militanti uccisi, ma questi nuovi elementi mancavano di disciplina e preparazione e inoltre ormai l'organizzazione della colonna era in disfacimento.\nDopo la morte di Riccardo Dura, Francesco Lo Bianco cerc\u00f2 di organizzare i superstiti ma nuove operazioni dei carabinieri e il moltiplicarsi del fenomeno della collaborazione e della delazione provocarono il crollo definitivo; entro la fine del 1980 in pratica la colonna genovese si dissolse. La maggior parte dei militanti vennero arrestati e le strutture logistiche individuate e smantellate; alcuni dei pi\u00f9 aggressivi brigatisti, come Livio Baistrocchi e Lorenzo Carpi, invece espatriarono all'estero e fecero perdere le loro tracce. I carabinieri individuarono anche persone insospettabili come l'anziana Caterina Picasso e l'avvocato Edoardo Arnaldi che in realt\u00e0 era solo un simpatizzante in contatto con alcuni capi della colonna ed era stato avvocato difensore dei brigatisti; egli tuttavia, coinvolto dalle rivelazioni di Peci e in precarie condizioni di salute, si suicid\u00f2, mentre stava per essere arrestato, per timore della detenzione in carcere.\nConclusioni.\nGiorgio Bocca fu tra coloro che espressero fin dall'inizio la convinzione che gli eventi di via Fracchia derivassero anche dalla volont\u00e0 dei carabinieri di infliggere una clamorosa sconfitta militare alle Brigate Rosse; egli alcuni mesi dopo ebbe un colloquio direttamente con il generale Carlo Alberto dalla Chiesa che, pur negando che i terroristi fossero stati uccisi deliberatamente senza dar loro possibilit\u00e0 di arrendersi, si dimostr\u00f2 freddo e molto duro, evidenziando come i brigatisti avessero agito per primi ferendo gravemente il maresciallo Ben\u00e0. Dal colloquio e dal tono risentito della replica del generale, Bocca ritenne che in ogni caso gli avvenimenti in via Fracchia non si fossero svolti esattamente secondo la ricostruzione ufficiale dell'Arma.\nPermangono peraltro ancora dubbi sulle reali finalit\u00e0 dei carabinieri nell'azione di via Fracchia; accanto all'interpretazione che considera l'irruzione e la sua metodica connessa alla volont\u00e0 di dimostrare la potenza dell'Arma, di rinsaldare il suo prestigio presso il mondo politico per favorire anche l'adozione di una \"legge sui pentiti\" gi\u00e0 preparata dal Presidente del Consiglio Francesco Cossiga e di vendicare i colleghi uccisi dalla colonna genovese nei mesi precedenti, si \u00e8 ventilata anche un'altra ipotesi. L'eventualit\u00e0 che il generale Dalla Chiesa fosse convinto di trovare nell'appartamento, sede di una recente \"Direzione Strategica\", documenti di grande importanza sul caso Moro, forse l'originale del cosiddetto \"Memoriale\" o le bobine degli interrogatori, da mantenere strettamente riservati. Da questo fatto deriverebbe in parte lo stretto riserbo iniziale e il rifiuto per molti giorni di permettere l'accesso di magistrati e giornalisti. Di questi documenti tuttavia non c'\u00e8 alcuna traccia nel materiale sequestrato.\nLo storico Marco Clementi ha presentato nel 2007 una sintesi equilibrata che tiene conto di tutta la documentazione disponibile. Egli considera come in linea generale fosse vero che le disposizioni delle Brigate Rosse prevedessero di non opporre resistenza e di arrendersi nel caso si fosse stati sorpresi all'interno di appartamenti, ma rileva che in precedenti occasioni si erano ugualmente scatenati conflitti a fuoco, anche con morti e feriti dalle due parti, nel corso di irruzioni delle forze dell'ordine, a causa del tentativi dei militanti di evitare l'arresto. Egli segnala inoltre come tutti i brigatisti risultarono colpiti, secondo la perizia medico-legale, dal dietro in avanti e dall'alto in basso, il che sarebbe stato possibile solo se effettivamente essi si fossero mossi carponi lungo il corridoio. L'unico brigatista che avrebbe sparato fu Lorenzo Betassa che esplose un solo colpo dalla fine del corridoio prima dell'inceppamento della sua pistola. Questo proiettile avrebbe raggiunto all'occhio il maresciallo Ben\u00e0; Clementi ritiene questa azione del brigatista illogica ma in linea teorica, considerando l'ora, le circostanze e l'estrema tensione, possibile.\nLe ricostruzioni dei carabinieri riferiscono in modo sostanzialmente concorde di una reazione generale con tutte le armi a disposizione dei quattro o cinque uomini presenti all'ingresso in risposta all'azione ostile di Lorenzo Betassa. L'autore ritiene in conclusione che \u00e8 verosimile che non sia trattato di una premeditata eliminazione fisica dei quattro terroristi per rappresaglia, ma che la metodica scelta per l'irruzione e la violenta e generale reazione dei carabinieri, farebbero ritenere che le disposizioni operative delle autorit\u00e0 superiori prevedessero la possibilit\u00e0 di un conflitto a fuoco e non si curassero molto di catturare vivi gli occupanti dell'appartamento in via Fracchia 12, interno 1.\nL'inchiesta del 2017.\nNel 2017 la procura di Genova, a seguito dell'esposto presentato dal ricercatore universitario Luigi Grasso (nel 1979 accusato di terrorismo e successivamente prosciolto con formula piena), ha aperto un fascicolo di inchiesta con l'ipotesi di omicidio in riferimento ai fatti relativi alla morte del brigatista Riccardo Dura. In tale occasione, la procura ha avuto modo di accorgersi che il fascicolo d'indagine originale \u00e8 sparito nel nulla."}
{"id": "1910968", "revid": "1543377", "url": "https://it.wikipedia.org/wiki?curid=1910968", "title": "Regione autonoma di Bougainville", "text": "La regione autonoma di Bougainville \u00e8 una regione autonoma della Papua Nuova Guinea. \u00c8 composta dall'isola di Bougainville e altre isole minori.\nIl 23 novembre 2019 si \u00e8 tenuto nella regione un referendum consultivo per l'indipendenza dalla Papua Nuova Guinea in cui il 98,31% dei cittadini ha votato per l'indipendenza.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1910970", "revid": "767487", "url": "https://it.wikipedia.org/wiki?curid=1910970", "title": "Soko", "text": "Biografia.\nNata a Bordeaux, nel dipartimento della Gironda (nell'Occitania francese), da padre russo di origini in parte polacche e da madre francese di origini italiane, ha recitato in alcuni film francesi, per il cinema e per la televisione, tra cui \"Mes Copines\" per la regia di Sylvie Ayme e \"Augustine\" di Alice Winocour (in proiezione speciale alla Settimana Internazionale della Critica, nell'ambito del Festival di Cannes 2012).\nNel novembre del 2006 ha messo su MySpace una sua canzone, registrata con il cellulare in camera da letto, intitolata \"I'll kill her\".\nIl video ha ottenuto oltre tre milioni di contatti.\nPubblicata in seguito da \"Believe Digital\" e disponibile su iTunes e su altri portali europei di musica, ha venduto oltre ottantamila copie e ha scalato le classifiche digitali in Danimarca, Belgio e Francia, vendendo in tutta Europa nonch\u00e9 in Australia, Giappone, Stati Uniti e Canada, oltre ad essere stata utilizzata da Stella McCartney come tema musicale per la sfilata parigina dell'ottobre del 2007.\nVita privata.\nLa cantante, che si \u00e8 dichiarata dapprima bisessuale e pi\u00f9 recentemente pansessuale, \u00e8 stata per diversi mesi legata sentimentalmente all'attrice Kristen Stewart. \u00c8 vegana ed aderisce allo stile di vita straight edge\nAttraverso un post pubblicato su Facebook, il 30 luglio del 2018, dichiara pubblicamente d'essere incinta di 25 settimane. Nel mese di novembre dello stesso anno ha dato alla luce Indigo Blue, cos\u00ec chiamato in onore di una canzone dei The Clean. L'identit\u00e0 del padre del bambino \u00e8 stata mantenuta privata."}
{"id": "1910971", "revid": "97701", "url": "https://it.wikipedia.org/wiki?curid=1910971", "title": "Battaglia di via Fracchia", "text": ""}
{"id": "1910976", "revid": "287204", "url": "https://it.wikipedia.org/wiki?curid=1910976", "title": "Nazionale di pallavolo femminile della Moldavia", "text": "La nazionale di pallavolo femminile della Moldavia \u00e8 una squadra europea composta dalle migliori giocatrici di pallavolo della Moldavia ed \u00e8 posta sotto l'egida della Federazione pallavolistica della Moldavia.\nRisultati.\nLa nazionale di pallavolo femminile della Moldavia non ha mai partecipato ad alcuna competizione."}
{"id": "1910978", "revid": "729019", "url": "https://it.wikipedia.org/wiki?curid=1910978", "title": "S\u00e3o Tom\u00e9 (isola)", "text": "S\u00e3o Tom\u00e9 \u00e8 un'isola del Golfo di Guinea nell'Oceano Atlantico, appartenente allo Stato africano di S\u00e3o Tom\u00e9 e Pr\u00edncipe e ricompresa nella provincia omonima.\nCon una superficie di 854\u00a0km\u00b2, \u00e8 l'isola pi\u00f9 grande dell'arcipelago e del paese. Ha una popolazione di circa 133.600 abitanti.\nGeografia.\nSituata nel Golfo di Guinea, a 250\u00a0km dalla costa nord-occidentale del Gabon e a 140\u00a0km dall'isola di Pr\u00edncipe, ha un'area di 854\u00a0km\u00b2 e una popolazione stimata di 133.600 persone (gennaio 2005). Raggiunge un'altezza massima di 2.024 metri in corrispondenza del \"Pico de S\u00e3o Tom\u00e9\".\nCollocata immediatamente a nord dell'Equatore, fa parte di una catena montuosa vulcanica estinta, la linea del Camerun, alla quale appartengono anche Pr\u00edncipe, Annob\u00f3n e Bioko.\nLe zone costiere e la parte settentrionale dell'isola sono coltivate a cacao, caff\u00e8, copra, e palma, mentre le foreste e i pendii costituiscono il Parco Nazionale di Obo.\nNelle acque circostanti l'isola sono state individuati grandi giacimenti di petrolio.\nStoria.\nUna spedizione oceanica portoghese, guidata dagli esploratori Jo\u00e3o de Santarem e P\u00earo Escobar, alla ricerca di porti sicuri di scalo per il traffico di schiavi e della via per le Indie, port\u00f2 alla scoperta di S\u00e3o Tom\u00e9 il 21 dicembre 1471, il giorno di San Tommaso da cui prende il nome l'isola. \nIl 9 luglio 1595 ci fu una rivolta di schiavi che bruciarono decine di piantagioni e tentarono di prendere il controllo dell'isola. La rivolta fu capeggiata da uno schiavo di nome Amador che guid\u00f2 migliaia di suoi compagni per realizzare un sogno di libert\u00e0. Alla fine di luglio tentarono un definitivo attacco alla citt\u00e0, ma furono respinti dall'artiglieria portoghese per poi arrendersi alla met\u00e0 di agosto del 1595. Abbandonato dai suoi uomini, Amador fugg\u00ec nascondendosi nella foresta, dove, raggiunto dai portoghesi, fu catturato e ucciso.\nPopolazione.\nDemografia.\nSecondo le stime di gennaio 2005 nell'isola di S\u00e3o Tom\u00e9 vivono 133.600 persone, pari al 95,7% della popolazione della nazione, e con una densit\u00e0 di 156,4 abitanti per km\u00b2.\nCitt\u00e0 principali.\nCapoluogo e principale centro abitato dell'isola \u00e8 la citt\u00e0 di S\u00e3o Tom\u00e9, sede di una stazione radio-televisiva, di un ospedale e di un aeroporto internazionale, con una popolazione stimata di 56,166 abitanti (erano 49,957 secondo il censimento del 2001).\nLingue.\nLe lingue parlate sono il portoghese e due : l\"'Angolar\" (parlato da circa 5.000 persone nella zona meridionale dell'isola) e il \"Forro\" (parlato da quasi 70.000 persone in tutta l'isola)."}
{"id": "1910979", "revid": "122437734", "url": "https://it.wikipedia.org/wiki?curid=1910979", "title": "Laboratorio chimico", "text": "Un laboratorio chimico \u00e8 un locale adibito a indagini chimiche di tipo analitico, e in genere a preparazioni a scala di laboratorio di sostanze chimiche e miscele di esse.\nStrumenti di un laboratorio chimico.\nDi seguito viene riportata una classificazione di alcuni strumenti utilizzati in \"laboratorio chimico\".\nSpesso si fa riferimento agli strumenti in vetro Pyrex o vetro Duran o semplicemente in vetro indicandoli genericamente con il nome di vetreria.\nStrumenti per la separazione.\nAltri:\nStrumenti di misurazione.\nAltri:"}
{"id": "1910985", "revid": "155634", "url": "https://it.wikipedia.org/wiki?curid=1910985", "title": "Tennis ai Giochi della XXIX Olimpiade - Doppio femminile", "text": ""}
{"id": "1910988", "revid": "767487", "url": "https://it.wikipedia.org/wiki?curid=1910988", "title": "Edizioni delle composizioni di Luigi Cherubini", "text": "Edizioni musicali pubblicate delle composizioni di Luigi Cherubini.\nL'ordinamento \u00e8 per titolo della composizione conosciuto in italiano.\nAve Maria\nRequiem in do minore (per coro misto SATB e orchestra)\nRequiem in re minore (per coro maschile TTBB e orchestra)\nSonata n. 3 in si bemolle maggiore, per pianoforte"}
{"id": "1910989", "revid": "36426", "url": "https://it.wikipedia.org/wiki?curid=1910989", "title": "Piazza Trento e Trieste (Ferrara)", "text": ""}
{"id": "1910993", "revid": "122246", "url": "https://it.wikipedia.org/wiki?curid=1910993", "title": "Nazionale di pallavolo femminile della Norvegia", "text": "La nazionale di pallavolo femminile della Norvegia \u00e8 una squadra europea composta dalle migliori giocatrici di pallavolo della Norvegia ed \u00e8 posta sotto l'egida della Federazione pallavolistica della Norvegia.\nRisultati.\nLa nazionale di pallavolo femminile della Norvegia non ha mai partecipato ad alcuna competizione."}
{"id": "1910997", "revid": "149587", "url": "https://it.wikipedia.org/wiki?curid=1910997", "title": "Balmoral Castle", "text": ""}
{"id": "1910998", "revid": "209263", "url": "https://it.wikipedia.org/wiki?curid=1910998", "title": "Asciughino", "text": ""}
{"id": "1911001", "revid": "38120", "url": "https://it.wikipedia.org/wiki?curid=1911001", "title": "K-141 Kursk (sottomarino)", "text": ""}
{"id": "1911007", "revid": "26630", "url": "https://it.wikipedia.org/wiki?curid=1911007", "title": "Dragon Ball AF", "text": ""}
{"id": "1911008", "revid": "125344196", "url": "https://it.wikipedia.org/wiki?curid=1911008", "title": "Sakura taisen (videogioco)", "text": " \u00e8 un videogioco originariamente pubblicato per Sega Saturn nel 1996 sviluppato e pubblicato dalla SEGA e licenziato dalla Red Entertainment.\nQuesto titolo \u00e8 il primo di una lunga serie di franchising legato a \"Sakura Wars\", fatto di altri videogiochi, anime, manga e light novel.\nIl gioco \u00e8 stato in seguito convertito per Sega Saturn, Sega Dreamcast, Microsoft Windows, PlayStation 2, PlayStation Portable e Telefono cellulare. Alla versione per PlayStation 2 \u00e8 stato aggiunto il sottotitolo \"In Hot Blood\".\nIn seguito questo videogioco \u00e8 stato inserito nelle raccolte \"Sakura taisen complete box\", \"Sakura taisen 1&amp;2\", e \"Sakura taisen premium edition\".\nTrama.\nIn un inizio secolo giapponese alternativo, l'unico ed ultimo baluardo dell'umanit\u00e0 contro le forze del male \u00e8 rappresentato da uno speciale corpo dell'esercito, chiamato \"Flower Division\". Questo corpo \u00e8 costituito da un esiguo gruppo di giovani donne dotate di una particolare energia psichica, che le rende gli unici elementi in grado di pilotare delle particolari armature. A comandare il gruppo, c'\u00e8 Ichir\u014d \u014cgami, giovane ufficiale appena arruolato, unico maschio ad avere un altissimo livello di potere spirituale.\nModalit\u00e0 di gioco.\nLa storia del videogioco \u00e8 raccontata in forma di singoli episodi, ognuno dotato del proprio eyecatch, e dell'anteprima dell'episodio seguente, nel tentativo di ricreare la sensazione di trovarsi di fronte ad un anime televisivo. Per l'economia del gioco l'eyecatch ha lo scopo di salvare i progressi del giocatore, e fungere da separatore fra due diverse modalit\u00e0 di gioco.\nModalit\u00e0 avventura.\nLa modalit\u00e0 avventura permette al giocatore di controllare il leader della squadra di assalto che segue il gioco. In questo modo, visitando alcune location all'interno di edifici o citt\u00e0, si pu\u00f2 interagire con vari personaggi, attraverso il sistema conosciuto come \"Live Interactive Picture System\" (LIPS). LIPS permette al giocatore in determinate situazioni di scegliere fra risposte multiple, oppure non prendere affatto una decisione, facendo aumentare o diminuire la fiducia nei confronti del personaggio con cui si sta interagendo. Nel corso del gioco questi punti faranno progredire le relazioni fra i personaggi ed influenzeranno la sequenza finale del gioco.\nModalit\u00e0 battaglia.\nLa modalit\u00e0 battaglia in \"Sakura Taisen\" \u00e8 molto simile a quella dei videogiochi di ruolo. I combattimenti sono gestiti a turni, ed il giocatore comanda le mosse del gruppo di assalto, potendo far agire soltanto due personaggi ad ogni turno. Questo sistema \u00e8 conosciuto come \"Active and Real-time Machine System\" (ARMS). Durante i combattimenti grande influenza anche hanno i punti fiducia. Infatti un personaggio avr\u00e0 migliore efficacia in combattimento, se ha acquisito molti punti fiducia nei confronti del proprio comandante (il giocatore). Se durante una battaglia uno dei membri della squadra di assalto viene sconfitto, questa verr\u00e0 rimossa dal campo di combattimento, e si perderanno punti fiducia nei suoi confronti.\nUn lungo giorno.\n\"Un lungo giorno\" \u00e8 una opzione del men\u00f9 iniziale, tramite il quale al giocatore \u00e8 permesso avere accesso a tutti i filmati o i mini-giochi in cui si \u00e8 imbattuto durante il gioco, fino al punto a cui risale l'ultimo salvataggio."}
{"id": "1911009", "revid": "108107", "url": "https://it.wikipedia.org/wiki?curid=1911009", "title": "Misty May", "text": ""}
{"id": "1911011", "revid": "123981702", "url": "https://it.wikipedia.org/wiki?curid=1911011", "title": "Cheryl Hines", "text": "Biografia.\nHa studiato presso la Florida State University e l'University of Central Florida, in seguito ha iniziato la sua carriera artistica lavorando come assistente personale del regista Rob Reiner. Nel corso degli anni \u00e8 apparsa nelle commedie \"...e alla fine arriva Polly\", \"Herbie - Il super Maggiolino\", \"Vita da camper\", \"Al passo con gli Stein\" e \"La dura verit\u00e0\".\nL'attrice \u00e8 nota negli Stati Uniti soprattutto per la sua partecipazione alla sit-com \"Curb Your Enthusiasm\", serie trasmessa in Italia dal canale satellitare Jimmy. Nel 2008 ha recitato al fianco di Luke Wilson in \"Henry Poole - Lass\u00f9 qualcuno ti ama\".\nNel 2009 ha debuttato alla regia con la commedia \"Serious Moonlight\", con Meg Ryan e Justin Long, film basato su una sceneggiatura dell'amica scomparsa Adrienne Shelly, dalla quale era stata diretta in \"Waitress - Ricette d'amore\".\nHa recitato nella commedia \"Incinta o... quasi\", insieme a Lindsay Lohan.\nVita privata.\nLa Hines ha sposato nel 2002 il produttore cinematografico Paul Young; i due sono i genitori di Catherine Rose Young, nata nel 2004. La coppia ha divorziato dopo circa otto anni di matrimonio.\nNel 2014 l'attrice ha sposato Robert F. Kennedy Jr., terzo figlio di Robert F. Kennedy e di Ethel Skakel, alla sua terza esperienza matrimoniale.\nDoppiatrici italiane.\nNelle versioni in italiano dei suoi film, Cheryl Hines \u00e8 stata doppiata da:\nDa doppiatrice \u00e8 sostituita da:"}
{"id": "1911019", "revid": "104458", "url": "https://it.wikipedia.org/wiki?curid=1911019", "title": "Matter Vispa", "text": "La Matter Vispa \u00e8 il fiume che percorre la Mattertal (la valle di Zermatt) nel Canton Vallese, in Svizzera.\nPercorso.\n\u00c8 un fiume lungo 30\u00a0km, che nasce dalla confluenza tra la Gornera e la Zmuttbach, e che d\u00e0 origine alla Vispa confluendo con la Saaser Vispa, a Stalden.\nLa Matter Vispa riceve diversi affluenti tra cui la Findelbach, la Triftbach, la T\u00e4schbach, la Schalibach, la Dorfbach, la Geisstriftbach, la Jungbach, la Emdbach e la T\u00f6rbelbach.\nLa Matter Vispa bagna diversi comuni tra i quali Zermatt, T\u00e4sch, Randa, Gr\u00e4chen, Sankt Niklaus e Stalden."}
{"id": "1911020", "revid": "367445", "url": "https://it.wikipedia.org/wiki?curid=1911020", "title": "Threesome", "text": "Threesome o all'occorrenza trisom (termine inglese, letteralmente: \"gruppo di tre persone\"), anche triangolo in italiano, indica un tipo particolare di sesso di gruppo, al quale partecipano tre persone.\nMalgrado \u00abthreesome\u00bb si riferisca generalmente a un incontro sessuale casuale con tre partecipanti, il termine pu\u00f2 indicare anche una relazione pi\u00f9 stabile, come nel caso del poliamore o di un \"m\u00e9nage \u00e0 trois\".\nCaratteristiche.\nLe pratiche sessuali che i tre partner possono attuare in un threesome dipendono dalla loro combinazione di sesso e dal loro orientamento sessuale. Ciascun partecipante pu\u00f2 mettere in atto qualsiasi tipo di atto sessuale sia con uno o con entrambi i partecipanti, sia questo di tipo vaginale, anale o orale, o con la masturbazione reciproca. Analogamente, uno o pi\u00f9 partecipanti possono sperimentare autoerotismo, come nel caso della masturbazione, senza necessariamente avere un contatto fisico con gli altri. Generalmente, la definizione di \u00abthreesome\u00bb non contempla specificatamente l'attivit\u00e0 del terzo partner, che pu\u00f2 anche partecipare non attivamente all'amplesso, come nel caso del voyeurismo. \nUn triangolo eterosessuale pu\u00f2 coinvolgere due uomini e una donna, o un uomo e due donne, avendo cos\u00ec due uomini che hanno un rapporto sessuale con una donna (intrattenendo, per esempio, una doppia penetrazione) oppure due donne con un uomo. Una threesome bisessuale, invece, comporta la partecipazione di un uomo che ha un rapporto sessuale con un altro uomo e con una donna, una donna che ha un rapporto sessuale con un'altra donna e un uomo, oppure una situazione dove tutti e tre i partner fanno sesso con tutti gli altri. Un triangolo omosessuale, invece, coinvolge o tre uomini, o tre donne.\nPosizioni.\nI triangoli possono avere luogo in diverse posizioni, come ad esempio le seguenti:"}
{"id": "1911024", "revid": "110157", "url": "https://it.wikipedia.org/wiki?curid=1911024", "title": "Chiesa dei Santi Pietro e Paolo (Monteceneri)", "text": "La chiesa parrocchiale dei Santi Pietro e Paolo \u00e8 un edificio religioso che si trova a Camignolo, frazione di Monteceneri in Canton Ticino.\nStoria.\nCitata nel 1424, venne completamente ricostruita nel 1670 e sub\u00ec ulteriori trasformazioni nel 1719.\nDescrizione.\nLa chiesa ha una pianta ad unica navata, terminante in un coro rettangolare."}
{"id": "1911028", "revid": "287204", "url": "https://it.wikipedia.org/wiki?curid=1911028", "title": "Sara Ramirez", "text": ""}
{"id": "1911029", "revid": "767487", "url": "https://it.wikipedia.org/wiki?curid=1911029", "title": "Cartel", "text": "I Cartel sono un gruppo pop punk/emo formato da 5 musicisti provenienti da Conyers, Georgia.\nStoria.\nIl gruppo \u00e8 stato fondato nel 2003.\nDopo l'EP di debutto, \"The Ransom\", uscito nel 2004, il gruppo ha pubblicato tre album: \"Chroma\" l'anno successivo, \"Cartel\" nel 2007 e \"Cycles\" nel 2009. Inoltre i Cartel hanno fatto una cover di uno dei brani pi\u00f9 famosi degli Oasis, \"Wonderwall\"."}
{"id": "1911031", "revid": "110157", "url": "https://it.wikipedia.org/wiki?curid=1911031", "title": "Chiesa di Santa Maria dei Servi (Rimini)", "text": "La chiesa di Santa Maria dei Servi, ufficialmente chiesa di Santa Maria in Corte, \u00e8 una chiesa cattolica di Rimini. Il nome di \"Santa Maria dei Servi\" \u00e8 dovuto ai Servi di Maria, che costruirono la chiesa nel XIV secolo.\nStoria.\nLa chiesa sorse nel 1317 su un sito donato ad inizio secolo dalla famiglia Malatesta ai Servi di Maria, i quali avevano provveduto inizialmente ad erigere una cappella.\nL'edificio, in origine ad una sola navata, sorge a Rimini alla fine del corso di Augusto, non lontano dal ponte di Tiberio, nell'omonima piazzetta dei Servi. Fra il 1774 ed il 1777 la chiesa venne completamente trasformata ad opera dell'architetto bolognese Gaetano Stegani. Nel 1798, con la soppressione dell'ordine dei Servi di Maria, la chiesa pass\u00f2 ai Domenicani, che vennero per\u00f2 revocati dopo appena un anno.\nNel 1806 la chiesa \u00e8 diventata parrocchia di Santa Maria in Corte. Nel 1894 infine la facciata venne ricostruita ad opera dell'ingegnere Giuseppe Urbani.\nAccanto alla chiesa dei Servi sorge anche l'ex-chiesa di Santa Maria ad Nives.\nDescrizione.\nL'interno \u00e8 a navata unica, fastosamente decorato con stucchi e dorature\nTra le opere conservate vi sono:"}
{"id": "1911033", "revid": "36426", "url": "https://it.wikipedia.org/wiki?curid=1911033", "title": "Porto dell'Acquasanta (Palermo)", "text": ""}
{"id": "1911034", "revid": "22475", "url": "https://it.wikipedia.org/wiki?curid=1911034", "title": "Una terra chiamata Alentejo", "text": "Una terra chiamata Alentejo \u00e8 un romanzo dello scrittore portoghese Jos\u00e9 Saramago, pubblicato nel 1980.\nTrama.\nIl romanzo narra la storia della famiglia Mau-Tempo, composta da Domingos, violento e beone che finir\u00e0 suicida, dal figlio Jo\u00e3o, che partecipa alle lotte contadine, e da Antonio, figlio di Jo\u00e3o. Sono poveri braccianti, costretti a vivere la miseria e le fatiche del latifondo. Le vicende coprono un arco temporale che va dal primo Novecento in poi, sullo sfondo della dittatura salazarista."}
{"id": "1911035", "revid": "36426", "url": "https://it.wikipedia.org/wiki?curid=1911035", "title": "Porto dell'Arenella (Palermo)", "text": ""}
{"id": "1911037", "revid": "117422487", "url": "https://it.wikipedia.org/wiki?curid=1911037", "title": "Abu Tammam", "text": "Biografia.\nFiglio di un cristiano di nome Th\u0101dh\u016bs (Taddeo o Teodosio), nacque a J\u0101sim dalla trib\u00f9 araba dei Tayyi', nel Hawran siriano, una localit\u00e0 a nord-est del Mar di Galilea, tra Damasco e Tiberiade, vicino a Manbij. Sembra che abbia trascorso la giovent\u00f9 a Homs. Stando a quanto racconta la tradizione storica egli lavor\u00f2 durante la giovent\u00f9 vendendo acqua presso una moschea del Cairo. Il suo debutto come poeta fu in Egitto, ma non essendo riuscito a costruirsi un vita in quella citt\u00e0 si trasfer\u00ec a Damasco, e poi a Mosul. L\u00ec and\u00f2 a fare una visita al governatore dell'Armenia, grazie al quale divenne un uomo benestante.\nDopo l'833, visse soprattutto a Baghdad, alla corte del califfo abbaside al-Mu\u02bfta\u1e63im. Da Baghdad si diresse verso la regione del Khorasan, dove godette dei favori di \u02bfAbd All\u0101h b. \u1e6c\u0101hir. Intorno all'845 and\u00f2 a Ma'arrat al-Nu'man, dove incontr\u00f2 il poeta al-Bu\u1e25tur\u012b. Mor\u00ec a Mosul.\nAb\u016b Tamm\u0101m \u00e8 molto conosciuto nella letteratura del IX secolo per i suoi componimenti che constano di brevi poesie denominate \"\u1e24am\u0101sa\". Le \"\u1e24am\u0101sa\" (in arabo, \"Esortazioni\") costituiscono una delle pi\u00f9 grandi antologie di letteratura araba mai scritte. Molte di esse sono frammenti selezionati da lunghi poemi. Questo \u00e8 uno dei tesori della prima poesia araba, tali poesie sono di straordinaria bellezza. Pi\u00f9 tardi l'antologia fu riscritta da al-Bu\u1e25tur\u012b con lo stesso nome e infine fu usata in tempi moderni per raccontare \"l'eroico poema epico\".\nLa poetica di Ab\u016b Tamm\u0101m distoglieva il significato tradizionale del linguaggio e lo trasformava, spiegando il suo modo di pensare: in un verso, ad esempio poteva usare due parole con una stessa radice, una aveva un significato materiale e l'altra astratto."}
{"id": "1911038", "revid": "767487", "url": "https://it.wikipedia.org/wiki?curid=1911038", "title": "Karl Albert Scherner", "text": "Con la pubblicazione nel 1861 della sua opera \"La vita del sogno\" si ebbe un contributo sul significato del simbolismo onirico. In seguito all'analisi dei propri sogni e di quelli dei propri pazienti, senza dimenticare la storia personale di ognuno, Sigmund Freud nella sua opera \"L'interpretazione dei sogni\" manifesta in pi\u00f9 di una occasione di essere concorde sulla validit\u00e0 del significato simbolico attribuito da Scherner attraverso il suo scritto a diversi oggetti o immagini rappresentate nei sogni."}
{"id": "1911039", "revid": "729019", "url": "https://it.wikipedia.org/wiki?curid=1911039", "title": "Shine Remixes", "text": "Shine Remixes \u00e8 un MAXI-singolo di Cyndi Lauper, pubblicato, nel 2003 per la Oglio Records.\nIl maxi-CD \u00e8 stato pubblicato durante la partecipazione di Cyndi Lauper alla tourn\u00e9e di Cher, \"The Farewell Tour\" del 2003, a grande richiesta ed in supporto all'EP \"Shine\", edito dalla Oglio Records nel 2002."}
{"id": "1911040", "revid": "124895387", "url": "https://it.wikipedia.org/wiki?curid=1911040", "title": "Palazzo del Podest\u00e0 (Rimini)", "text": "Il Palazzo del Podest\u00e0 \u00e8 un monumento medioevale di Rimini e fu eretto nel 1334. Al piano terreno ha un prospetto con tre archi gotici frontali; da quello centrale pendeva la corda destinata all'impiccagione dei re. Nel piano superiore merlato si aprono altre finestre minori. L'edificio si trova accanto al Palazzo dell'Arengo, in piazza Cavour."}
{"id": "1911042", "revid": "203463", "url": "https://it.wikipedia.org/wiki?curid=1911042", "title": "Commissione per l'energia atomica degli Stati Uniti d'America", "text": "La Commissione per l'energia atomica degli Stati Uniti (in inglese \"United States Atomic Energy Commission\") \u00e8 stata un'agenzia governativa degli Stati Uniti fondata dal Congresso per sostenere e controllare lo sviluppo della scienza e della tecnologia atomica in tempo di pace. \nIl presidente Harry S. Truman firm\u00f2 la Risoluzione McMahon il 1\u00ba agosto 1946, trasferendo il controllo dell'energia atomica dalle mani militari a quelle civili a decorrere dal 1\u00ba gennaio 1947.\nQuest'azione rifletteva l'ottimismo post-bellico degli Stati Uniti. Il Congresso dichiar\u00f2 che l'energia atomica dovesse essere non solo usata nella forma di armi nucleari per la difesa degli Stati Uniti, ma anche per promuovere la pace nel mondo, migliorare il welfare pubblico e rafforzare la libera competizione di aziende private. La risoluzione fu il risultato di mesi di intenso dibattito tra politici, militari e scienziati sul destino di questa nuova fonte di energia. Il presidente Truman nomin\u00f2 David Lilienthal come primo dirigente della Commissione."}
{"id": "1911046", "revid": "838137", "url": "https://it.wikipedia.org/wiki?curid=1911046", "title": "Tim Sale", "text": "\u00c8 conosciuto soprattutto per le sue collaborazioni con Jeph Loeb.\nBiografia.\nHa trascorso gran parte della sua vita a Seattle. Dopo aver frequentato l'Universit\u00e0 di Washington e la School of Visual Arts di New York, inizi\u00f2 la sua carriera di disegnatore. Dopo aver conosciuto Matt Wagner, Diana Schutz e Barbara Randall, inizi\u00f2 a lavorare per la casa editrice DC Comics. Con Jeph Loeb collabor\u00f2 per alcune serie di successo come ', ', ' e '. Ha curato anche i disegni di \"A qualcuno piace caldo\" (\"Some Like It Hot\"), storia fumettistica di Sam Loeb appartenente alla raccolta \"I racconti dei Vampiri\" (\"Tales of the Vampires\"), che fa da arricchimento al Buffyverse, mettendo in luce la nemesi delle Cacciatrici: i vampiri. Ha collaborato con il regista Joss Whedon nella realizzazione di \"Virtuosa\" (\"Righteous\"), episodio fumettistico contenuto in \"I racconti della Cacciatrici\" (\"Buffy: Tales of the Slayers\"), incentrato sulla scoperta di una ragazza di essere la prescelta per combattere le forze del male; dimostrando una forza sovrumana, salva la popolazione locale ma viene bruciata perch\u00e9 sospettata di essere una strega.\nRecentemente collabora agli artwork per la serie televisiva \"Heroes\".\nRiconoscimenti.\nHa vinto i seguenti premi Eisner:"}
{"id": "1911047", "revid": "111433", "url": "https://it.wikipedia.org/wiki?curid=1911047", "title": "Palazzo dell'Arengo (Rimini)", "text": "Il Palazzo dell'Arengo (anticamente \"Palatium comunis\") \u00e8 un maestoso edificio in stile romanico-gotico di Rimini, situato in piazza Cavour. \nStoria e descrizione.\nSormontato da merlature, qui si riuniva, nel tardo medioevo, il consiglio del popolo riminese. Il loggiato del palazzo fu eretto per volont\u00e0 del podest\u00e0 di Rimini, Mario de Caronesi, nel 1204, come ricordato da un'epigrafe riportata su uno dei pilastri del loggiato stesso. Conserva al piano superiore affreschi della scuola riminese del 1300. Fu restaurato pi\u00f9 volte, nel 1562, nel 1672 e nel periodo 1919 - 1923. La tradizione vuole che nel loggiato a livello strada - luogo ove i notai tenevano banco e veniva pubblicamente amministrata la giustizia - ci fosse il grosso masso, detto \"lapis magnum\", sul quale i debitori insolventi erano condannati a battere tre volte il sedere nudo, pronunciando a voce alta la formula \"cedo bonis\".\nL'ampio loggiato a piano terra \u00e8 impostato su poderosi colonnati che sorreggono distesi archi a sesto acuto; al primo piano vi \u00e8 una grande sala dotata di finestre a polifora. Il palazzo \u00e8 poi dotato di una torre campanaria, originariamente adibita anche a luogo di detenzione."}
{"id": "1911049", "revid": "124068366", "url": "https://it.wikipedia.org/wiki?curid=1911049", "title": "Bandiera dell'Oblast' autonoma ebraica", "text": "La bandiera dell'Oblast' autonoma ebraica \u00e8 stata adottata nell'ottobre 1996.\nDescrizione.\nLa bandiera \u00e8 composta dai colori dell'iride su sfondo bianco, con sette strisce orizzontali di colore: rosso, arancio, giallo, verde, azzurro, blu e indaco. Le proporzioni della bandiera sono di 2:3.\nLe sette strisce colorate sono hanno un'altezza pari a ogni 1/40 del totale dell'altezza della bandiera, e sono separate da una sottile spaziatura pari a 1/120 dell'altezza totale della bandiera."}
{"id": "1911050", "revid": "400694", "url": "https://it.wikipedia.org/wiki?curid=1911050", "title": "C\u00e9line Dion en concert", "text": "C\u00e9line Dion en concert \u00e8 il decimo album, primo da vivo, della cantante canadese C\u00e9line Dion, pubblicato il 20 dicembre 1985 in Canada.\nDescrizione.\nL'album fu registrato durante un concerto sold-out al \"Place des Arts\" di Montreal, il 31 maggio 1985, una delle 25 tappe del tour di C\u00e9line Dion avvenute nella primavera nell'autunno dello stesso anno.\nNon sono stati pubblicati singoli per promuovere l'album, il quale comprende molte cover dal vivo come \"Carmen\" \"L'amour est enfant de boh\u00eame\" e degli omaggi a F\u00e9lix Leclerc e Michel Legrand.\nHarvey Robitaille vinse, grazie a questo tour, il F\u00e9lix Award per il Miglior Ingegnere del Suono dell'Anno, mentre il tour fu candidato come MIglior Show dell'Anno.\nL'album include, per la prima volta, tre cover in lingua inglese: \"Up Where We Belong\" di Joe Cocker e Jennifer Warnes, \"Over the Rainbow\" di Judy Garland e \"What a Feeling\" di Irene Cara.\nL'album che \u00e8 emerso dal concerto illustra il talento di C\u00e9line per l'interpretazione delle canzoni e ha splendidamente chiuso la prima fase della sua carriera pre-Sony."}
{"id": "1911052", "revid": "663330", "url": "https://it.wikipedia.org/wiki?curid=1911052", "title": "Harry Hamlin", "text": "Biografia.\nDebutta nel 1978 nel film \"Il boxeur e la ballerina\" di Stanley Donen, e nel 1981 interpreta Perseo in \"Scontro di titani\", film epico sulla mitologia greca. Diventa noto per il ruolo dell'avvocato Michael Kuzak nella serie TV \"Avvocati a Los Angeles\", ruolo che ricopre dal 1986 al 1991.\nSuccessivamente nella sua carriera lavora in produzioni televisive e svariati B-movie. Tra il 2004 e il 2006 appare in \"Veronica Mars\", nel ruolo di Aaron Echolls. Nel 2006 riprende il ruolo di Perseo, prestando la sua voce al videogioco \"God of War II\".\nSul set di \"Scontro di titani\" conosce l'attrice svizzera Ursula Andress (di 15 anni maggiore di lui) con cui ha una relazione dal 1979 al 1983; hanno avuto un figlio, Dimitri, nato nel 1980. Dal 1985 al 1989 \u00e8 stato sposato con Laura Johnson, dal 1991 al 1993 con Nicollette Sheridan. Attualmente \u00e8 sposato con l'attrice Lisa Rinna (che ha interpretato sua moglie Lynn Echolls nella serie televisiva \"Veronica Mars\"), dalla quale ha avuto due figlie: Delilah (1998) e Amelia (2001)."}
{"id": "1911055", "revid": "599013", "url": "https://it.wikipedia.org/wiki?curid=1911055", "title": "Patrice Evra", "text": "Con la nazionale francese \u00e8 stato vicecampione d'Europa nel 2016.\nDurante la sua carriera ha vinto 1 Coppa di Lega francese (2003), 5 campionati inglesi (2006-2007, 2007-2008, 2008-2009, 2010-2011 e 2012-2013), 3 Coppe di Lega inglesi (2006, 2009 e 2010), 5 Supercoppe inglesi (2007, 2008, 2010, 2011 e 2013), 2 campionati italiani (2014-2015, 2015-2016), 2 Coppe Italia (2015, 2016), 1 Supercoppa italiana (2015), 1 Champions League (2008) e 1 Mondiale per club (2008).\nDal 2004 al 2016 ha giocato per la nazionale francese, con la quale ha preso parte a 2 Mondiali (2010 e 2014) e 3 Europei (2008, 2012 e 2016).\nBiografia.\nPatrice nasce a Dakar, capitale del Senegal, da padre senegalese, di origini guineane, e madre capoverdiana. Nel 1984, quando Evra aveva 3 anni, il padre, un diplomatico, si trasfer\u00ec con la famiglia in Francia, a Les Ulis, un comune a sud di Parigi. Qui inizi\u00f2 a sviluppare l'interesse per il calcio.\nEra sposato con Sandra e ha un figlio di nome Lenny e una figlia di nome Maona.\nCaratteristiche tecniche.\n\u00c8 stato considerato dagli esperti e da Sir Alex Ferguson come uno dei migliori terzini sinistri in Europa per la sua bravura in entrambe le met\u00e0 campo.\nCarriera.\nClub.\nInizi.\nDopo aver giocato nelle strade per alcuni anni, un amico di Evra, Tshymen Buhanga, lo present\u00f2 alla squadra della sua citt\u00e0, il Club Omnisports des Ulis, come \u00abil nuovo Rom\u00e1rio\u00bb. Qui Evra inizi\u00f2 la sua carriera, venendo schierato come attaccante.\nDurante la sua permanenza nel club attir\u00f2 l'attenzione di diversi club, ma venne infine respinto da questi a causa della sua statura.\nNel 1993 entr\u00f2 a far parte della societ\u00e0 dilettantistica del CSF Br\u00e9tigny, con sede a Br\u00e9tigny-sur-Orge. Anche qui si fece notare e alla fine venne ingaggiato dal Paris Saint-Germain, societ\u00e0 che segn\u00f2 la sua trasformazione in ala; qui si allen\u00f2 per alcuni mesi, ma infine venne mandato via dalla societ\u00e0. Torn\u00f2 cos\u00ec a Br\u00e9tigny, dove venne invitato da un amico a partecipare a un torneo di calcio a 5 organizzato dal centro sportivo di Juvisy-sur-Orge. Durante la partita venne notato da un osservatore italiano, che a fine partita gli offr\u00ec l'opportunit\u00e0 di fare un provino per il Torino; in seguito a quest'ultimo, gli venne offerto di entrare a far parte della formazione Primavera dei piemontesi.\nNon ebbe tuttavia modo di vestire la maglia granata, poich\u00e9 nel frattempo venne contattato dal Marsala, all'epoca in Serie C1, che gli propose un posto in prima squadra: \u00ab\"a Marsala ho i ricordi pi\u00f9 belli [...] quando sono arrivato in Sicilia ero un ragazzino di 17 anni e mi sono sentito in famiglia [...] Avevo fatto un provino nel Toro e mi volevano tenere, ma c'era un osservatore del Marsala, che mi ha chiesto se avessi voluto provare a fare il salto nel calcio professionistico e mi sono tuffato\"\u00bb. Cos\u00ec, diciassettenne, firm\u00f2 il suo primo contratto da professionista; pi\u00f9 tardi, descrisse quel momento come \u00ab\"la migliore sensazione che ho avuto nel calcio\"\u00bb. Pass\u00f2 una sola stagione coi siciliani, totalizzando 27 presenze e segnando 3 reti.\nL'annata seguente venne acquistato dal per 250\u00a0000 euro, club con il quale fece registrare 3 presenze in Serie B. A fine stagione lasci\u00f2 il club, a causa delle poche presenze concessegli dall'allenatore, per fare ritorno in Francia.\nNizza.\nIn Francia vest\u00ec la maglia del Nizza, che militava in Ligue 2, il secondo livello del campionato francese. Pass\u00f2 la maggior parte della stagione 2000-2001 con la squadra delle riserve, militante nel quarto livello del calcio francese. Gioc\u00f2 inizialmente come centrocampista, totalizzando 18 presenze e una rete. Durante la stagione venne altres\u00ec convocato in prima squadra dall'allenatore Sandro Salvioni, indossando la maglia numero 26. Esord\u00ec il 7 ottobre 2000 nella sconfitta per 7 a 2 contro lo Ch\u00e2teauroux, giocando come ala sinistra. Concluse la stagione con sole 5 presenze in prima squadra, nelle quali fu schierato soprattutto come punta.\nNella stagione 2001-2002 scelse la maglia numero 17 e divent\u00f2 parte integrante della prima squadra. Nella prima partita di campionato, vinta per 2-1 ai danni dello Stade Lavallois, Jean-Charles Cirilli, che giocava come terzino sinistro al posto del solito Jos\u00e9 Cobos, sub\u00ec un infortunio e dovette essere sostituito. Di conseguenza, Evra fu costretto a giocare il resto della partita in quel ruolo. Dopo la gara, a seguito degli infortuni di entrambi i terzini sinistri, Cirilli e Cobos, il tecnico Salvioni inform\u00f2 Evra che avrebbe giocato gli incontri successivi proprio come terzino sinistro. Inizialmente il giocatore si dimostr\u00f2 contrario, ma dopo che Salvioni gli fece presente che era l'unica posizione in cui lo avrebbe fatto giocare, Evra accett\u00f2 il ruolo. Tuttavia, dopo il ritorno in squadra di Cobos, gli fu permesso di giocare nuovamente nella sua posizione preferita, quella di ala sinistra. Nel bel mezzo della lotta per la promozione in Ligue 1, Evra segn\u00f2 la sua prima e unica rete con il Nizza nella sua ultima partita con la squadra, la vittoria per 4 a 3 contro lo Stade Lavallois, che port\u00f2 il Nizza al terzo posto, garantendogli la promozione nella massima serie francese. Chiuse la stagione con 37 presenze e grazie alle sue prestazioni venne inserito nella squadra francese di Ligue 2 dell'anno, nella posizione di terzino sinistro.\nMonaco.\nLa stagione seguente Evra venne ingaggiato dai rivali del Monaco, allenati da Didier Deschamps, che lo impieg\u00f2 da subito come terzino. Nonostante considerasse il ruolo poco divertente, Evra riconobbe sempre a Deschamps il merito di averlo fatto diventare un giocatore migliore. Esord\u00ec nella prima partita stagionale della squadra, contro il Troyes, finita 4 a 0, e indossando la maglia numero 3. Il 28 settembre 2002 segn\u00f2 la sua prima rete con la nuova maglia, rete decisiva per il 2-1 finale ai danni del Rennes. Il 17 maggio 2003, con la vittoria per 4 a 1 sul Sochaux, il Monaco vinse la Coupe de la Ligue; fu il primo trofeo importante vinto dal giocatore in carriera.\nNella stagione successiva (2003-2004), Deschamps assegn\u00f2 a Evra la carica di vicecapitano; il giocatore disput\u00f2 complessivamente ben 47 presenze in stagione. Il 17 settembre 2003 fece il suo debutto in Champions League nella vittoria per 2-1 sulla squadra olandese del PSV Eindhoven. Evra gioc\u00f2 tutte e 13 le partite della competizione, arrivando in finale contro il Porto di Jos\u00e9 Mourinho, che super\u00f2 i francesi con un 3 a 0 netto.\nA fine stagione fu nominato Giocatore Giovane dell'Anno UNFP, diventando il secondo difensore nella storia a vincere il premio. Venne inoltre inserito nella Squadra dell'Anno della Ligue 1.\nManchester Utd.\nPassato nel gennaio 2006 al Manchester Utd, prese la maglia numero 3, lasciata libera da Phil Neville. \nIl 20 dicembre 2011 una sentenza della FA decise di punire Luis Suarez con otto giornate di squalifica per insulti razzisti rivolti ad Evra. Successivamente nell'incontro di campionato dell'11 febbraio 2012 tra \"Red Devils\" e Liverpool, Luis Suarez rifiut\u00f2 la stretta di mano offerta dal giocatore ad inizio match. Il 2 febbraio viene eletto vicecapitano dal suo allenatore.\nInizi\u00f2 la stagione 2013-2014 con la vittoria per 2-0 in Community Shield contro il Wigan. Il primo gol stagionale arriv\u00f2 sul campo del Cardiff City nel pareggio per 2-2. Il 18 dicembre 2013 trov\u00f2 il primo gol nella competizione Football League Cup nella vittoria per 2-0 sul campo dello Stoke City.\nJuventus.\nIl 21 luglio 2014 viene acquistato per la cifra di 104 milioni di sterline dalla Juventus. Esordisce in bianconero il 30 agosto successivo, giocando da titolare la partita inaugurale del campionato, una vittoria 1-0 in casa del Chievo. Dopo un inizio di stagione sottotono, Evra si conquista ben presto un posto da titolare e contribuisce con le sue giocate alla vittoria del campionato, il 2 maggio, e della Coppa Italia, il 20 maggio contro la Lazio. Con la sconfitta in finale contro il Barcellona, il 6 giugno 2015, ottiene il poco invidiabile primato di giocatore con il maggior numero di finali perse di UEFA Champions League (4): 2004, 2009, 2011, 2015.\nIl 25 novembre 2015, subentrando ad Alex Sandro al 77' della sfida casalinga vinta per 1-0 contro il Manchester City, raggiunge quota 100 presenze in Champions League, diventando cos\u00ec il secondo calciatore francese a raggiungere questo traguardo dopo Thierry Henry. Chiude la sua seconda annata a Torino con il secondo \"double\" nazionale consecutivo. Dopo un biennio da titolare, con l'inizio della terza stagione in bianconero vede ridursi il numero di presenze in campo, per via della concorrenza nel ruolo del pi\u00f9 giovane Alex Sandro, motivo per cui in accordo con la societ\u00e0 chiede di venire messo in vendita nella sessione invernale di calciomercato: lascia la Juventus dopo 82 partite e 3 gol.\nOlympique Marsiglia e West Ham.\nIl 25 gennaio 2017 torna dopo undici anni nel campionato francese, accasandosi all'Olympique Marsiglia.\nIl successivo 2 novembre, in occasione della partita di Europa League contro il Vit\u00f3ria Guimar\u00e3es, viene espulso prima del fischio d'inizio per aver dato un calcio ad un tifoso dell'Olympique Marsiglia durante un diverbio nato a bordocampo tra i sostenitori e i giocatori della squadra francese: in seguito all'episodio, il 10 novembre 2017 viene squalificato fino al giugno 2018 dalle competizioni UEFA, e la societ\u00e0 rescinde consensualmente il contratto con il giocatore.\nIl 7 febbraio 2018 viene tesserato da svincolato dal West Ham, con cui firma fino al termine della stagione. Dopo un anno d'inattivit\u00e0, il 29 luglio 2019 annuncia il ritiro dal calcio giocato.\nNazionale.\nDagli esordi a Euro 2008.\nHa esordito in Nazionale maggiore il 18 agosto 2004, a 23 anni, in un'amichevole contro la . Qualche mese prima era stato inserito nella lista di 30 calciatori pre-convocati in vista dell'Europeo 2004, ma l'allora C.T. Jacques Santini decise di escluderlo dalla lista definitiva. Fu convocato da Raymond Domenech, gi\u00e0 suo allenatore nell'Under-21, per le gare di qualificazione ai Mondiali 2006, venendo poi escluso dalla lista dei convocati per la manifestazione.\nDopo un periodo lontano dalla nazionale, Evra ritorna tra i convocati dopo i Mondiali 2006 e partecipa cos\u00ec Europei 2008. Dopo aver saltato la prima partita contro la (0-0) viene impiegato da Domenech nelle due sconfitte contro (4-1) e (2-0) che sanciscono l'eliminazione prematura dei \"Blues\" dal torneo.\nMondiali 2010 e Euro 2012.\nDopo l'addio di Vieira eredita la fascia di capitano e viene convocato per i Mondiali 2010, nel quale esordisce nel pareggio a reti bianche contro l', nella prima gara della fase a gironi. La spedizione per la Francia si rivela sfortunata sia dentro che fuori dal campo. Il 17 giugno, infatti, i \"Blues\", con Evra in campo, vengono sconfitti dal nella seconda gara della fase a gironi, mentre pochi giorni dopo, il 20 giugno, lo stesso Evra ha una violenta lite con il preparatore atletico Robert Duverne. L'episodio, unito al dissenso per l'esclusione di Anelka dalla compagine transalpina da parte di Domenech, porta Evra a capeggiare un \"ammutinamento\" nei confronti del C.T. a cui prendono parte tutti i giocatori francesi. A causa di questo gesto, Evra viene punito dalla commissione disciplinare della federcalcio francese con una squalifica di 5 giornate, saltando cos\u00ec la terza partita del girone contro il , che determina l'eliminazione dei \"Blues\" dal torneo.\nScontata la squalifica, nel 2011 viene convocato dal nuovo C.T. Laurent Blanc per le gare contro il Lussemburgo, valido per la qualificazione ad Euro 2012, e contro la Croazia. Pur perdendo la fascia di capitano a favore di Hugo Lloris, Evra viene convocato per gli Europei 2012 nel quale viene impiegato solo in una sola partita, la prima gara del girone pareggiata 1-1 contro l'Inghilterra. La Francia viene eliminata dopo quattro partite, ai quarti di finale, per mano della campione del mondo e d'Europa in carica.\nMondiale 2014 e secondo posto a Euro 2016.\nCon l'arrivo del nuovo C.T. Didier Deschamps, Evra diventa uno dei titolari della squadra transalpina e viene convocato per il Mondiali 2014, giocando 4 della 5 partite disputate dalla Francia, compreso il quarto di finale perso contro la futura campione del mondo. Due anni dopo \u00e8 titolare anche agli Europei 2016, chiusi dalla Francia al secondo posto, dopo la sconfitta in finale per 1-0 contro il Portogallo ai tempi supplementari. Dopo l'europeo disputa l'ultima partita l'11 novembre 2016 contro la Svezia.\nIn 81 gare in nazionale non ha mai segnato un goal.\nDopo il ritiro.\nIn attesa di prendere il patentino da allenatore, dal settembre 2019 \u00e8 assistant coach nella selezione Under-18 del Manchester United.\nIl 29 novembre 2021 \u00e8 stato special guest nello staff Amazon Prime Video per la partita Juventus-Chelsea della fase a gironi di Champions League, match poi vinto dai bianconeri per 1 a 0.\nA gennaio 2022, in un'intervista rilasciata a Le Parisiene, ha affermato \"\"Ho giocato con giocatori gay. Faccia a faccia, si sono aperti con me perch\u00e9 hanno paura di parlare diversamente. Ci sono almeno due giocatori per club che sono omosessuali ma nel mondo del calcio, se lo dici, \u00e8 finita\".\"\nStatistiche.\nAl 7 febbraio 2018 Evra ha disputato, tra club, nazionale maggiore e nazionali giovanili, 819 partite.\nPresenze e reti nei club.\n\"Statistiche aggiornate al 7 febbraio 2018.\""}
{"id": "1911057", "revid": "1924342", "url": "https://it.wikipedia.org/wiki?curid=1911057", "title": "Les chansons en or", "text": "Les chansons en or \u00e8 l'undicesimo album della cantante canadese C\u00e9line Dion, ed il quarto \"greatest hits,\" pubblicato in Canada il 22 aprile 1986.\nDescrizione.\nC\u00e9line Dion lavor\u00f2 molto duramente negli ultimi cinque anni. Aveva registrato nove album per il mercato canadese (cinque album registrati in studio, due album di Natale, una registrazione dal vivo e tre raccolte). Pubblic\u00f2 anche due raccolte in Francia. La Dion ottenne le certificazioni di disco d'oro e di platino per i suoi album e singoli e ricevette undici \"F\u00e9lix Award\", due \"Yamaha Music Festival Award\" e una vittoria all\"'Eusovision Song Contest\". Era giunto il momento di riassumere questi risultati ed \u00e8 cos\u00ec che nacque la raccolta \"Le chansons en or.\"\nL'album fu promosso dal singolo inedito \"Fais ce que tu voudras\", con testi di Eddy Marnay e musiche di Ren\u00e9 Grignon, giovane compositore che invi\u00f2 una demo della canzone pochi mesi prima della pubblicazione.\nLa Dion realizz\u00f2 il suo primo video musicale per un singolo, anche se pubblic\u00f2 gi\u00e0 un video, per\u00f2 girato per una canzone inglese, \"Listen to the Magic Man\" del 1985, prima canzone di C\u00e9line in inglese, registrata in studio. Questo album di grande successo \u00e8 stato il primo album di C\u00e9line Dion pubblicato su un CD. Il video musicale di \"Fais ce que tu voudras\" fu candidato ai \"F\u00e9lix Award,\" nella categoria Miglior Video dell'Anno."}
{"id": "1911060", "revid": "547034", "url": "https://it.wikipedia.org/wiki?curid=1911060", "title": "Incognito (album C\u00e9line Dion)", "text": "Incognito \u00e8 il dodicesimo album e l'ottavo album in studio della cantante canadese, C\u00e9line Dion, pubblicato in Quebec, Canada, il 2 aprile 1987.Primo lavoro pubblicato dalla CBS Records; contiene otto canzoni prodotte da Jean-Alain Roussel, Aldo Nova e Pierre Bazinet. Sei canzoni sono state rilasciate come singoli e tutte hanno raggiunto la top-five della Quebec Airplay Chart, tra cui. \"Incognito\", \"Lolita (trop jeune pour aimer)\", \"Comme un c\u0153ur froid\" e \"D'abord, c'est quoi l'amour\". L'album fu certificato due volte disco di platino in Canada e vendette oltre 500.000 copie in tutto il mondo. \nContenuti.\n\"Incognito\" ha dato il via al nuovo look di C\u00e9line, al nuovo sound, al nuovo team di compositori e produttori ed \u00e8 stato il primo album rilasciato dalla nuova casa discografica, la CBS Records. L'album fu pubblicato in Quebec nell'aprile del 1987 con dei brani prodotti da Jean-Alain Roussel, Aldo Nova e Pierre Bazinet. I testi sono stati scritti da Luc Plamondon, Isa Minoke e Eddy Marnay mentre le musiche sono state composte da Jean-Alain Roussel, Aldo Nova, Daniel Lavoie, Robert Lafond e Steven Tracey. L'album contiene anche una cover in lingua francese di \"Love in the Shadows\" di Elizabeth Daily, intitolata \"D\u00e9livre-moi\".\nAlla fine del 1988, \"Incognito\" venne pubblicato in Francia con un elenco di tracce diverso dalla prima pubblicazione. Esso, invece di \"Partout je te vois\" e \"D\u00e9livre-moi\", includeva la canzone vincitrice dell'Eurovision del 1988, \"Ne partez pas sans moi\" e una cover di \"Ma chambre\" di Jean-Pierre Ferland (lato B dei singoli di \"Incognito\"). Nell'ottobre del 1992, \"Incognito\" \u00e8 stato emesso in Francia con la lista di brani originale e nell'agosto del 1995 l'album fu disponibile in vari paesi del mondo.\nSingoli.\nIl primo singolo,\"On traverse un miroir\" \u00e8 entrato nella Quebec Airplay Chart il 25 aprile 1987 e ha raggiunto il secondo posto. Il secondo singolo pubblicato, \"Incognito\" ha debuttato il 6 giugno 1987, scalando la classifica per sei settimane. Il singolo successivo,\"Lolita (trop jeune pour aimer)\"\" \u00e8 entrato nella Quebec Airplay Chart il 3 ottobre 1987 e ha occupato la posizione numero uno per due settimane.\nIl quarto singolo, \"Comme un c\u0153ur froid\", \u00e8 stato pubblicato il 6 febbraio 1988 ed \u00e8 rimasto in cima alla classifica per due settimane. Il quinto singolo, \"D\u00e9livre-moi\" \u00e8 entrato nella Quebec Airplay Chart il 18 giugno 1988 \u00e8 salito al quarto posto, raggiunto anche dall'ultimo singolo canadese, \"D'abord, c'est quoi l'amour\", uscito il 17 ottobre 1988 ed \u00e8 diventato un altro numero uno della Dion dall'album \"Incognito\", trascorrendo due settimane al vertice. \"Jours de fi\u00e8vre\" fu pubblicato come singolo in Danimarca alla fine del 1988.\nPromozione.\nIl 2 aprile 1987, C\u00e9line Dion si esib\u00ec in uno spettacolo speciale organizzato per celebrare l'uscita di \"Incognito,\" al \"Club L'Esprit\" a Montr\u00e9al, in Canada. Il 7 aprile 1987 \u00e8 apparsa nella trasmissione televisiva \"Montr\u00e9al en direct\" in onda su \"T\u00e9l\u00e9-Metropole,\" dove cant\u00f2 \"On traverse un miroir\", \"Lolita (trop jeune pour aimer)\" e \"Incognito\". Il 27 settembre 1987, uno speciale televisivo intitolato \"Sp\u00e9cial Incognito\" and\u00f2 in onda su \"Radio-Canada, d\"ove fu mostrato il video musicale di \"Incognito\" e le esecuzioni di alcune canzoni di Incognito e di tre cover (\"My Heart Belongs to Daddy\", \"Chattanooga Choo Choo\" e \"Seulement qu'un aventure\"). Il 2 novembre 1987, la Dion esegu\u00ec la versione inglese di \"Partout je te vois\", \"Have a Heart\" ai Juno Award. Nel 1987, esegu\u00ec \"Incognito\" e \"On traverse un miroir\" su \"Ad lib\" sul canale TVA, \"Ma chambre\" in \"Ferland / Nadeau\" su T\u00e9l\u00e9-Metropole, \"Partout je te vois\", una cover di \"Greatest Love of All\" e \"Encore et encore\" (duetto con Francis Cabrel) a \"Station soleil,\" su Radio-Qu\u00e9bec e \"Comme un c\u0153ur froid\" su \"Montr\u00e9al en direct\".\nIl 15 febbraio 1988, C\u00e9line Dion canta \"Incognito, Comme un c\u0153ur froid\" e \"Memory\" su \"T\u00e9l\u00e9fun\" del canale \"TQS\". Il 1\u00ba luglio 1988, si esibisce in \"Comme un c\u0153ur froid\" e \"Can not We Try\" (duetto con Dan Hill) su \"Joyeux millions Canada\" di \"TVA\". Nel settembre 1988, la Dion cant\u00f2 \"D'abord, c'est quoi l'amour\" su \"Laser 33-45\" su \"Radio-Canada\". Altre apparizioni televisive del 1988 includevano l'esibizione di \"Ma chambre, Summertime\" e \"D'abord, c'est quoi l'amour\" su \"Ad lib\". Successivamente, nel 1989, C\u00e9line esegu\u00ec anche \"Lolita (trop jeune pour aimer)\" e \"D'amour ou d'amiti\u00e9\" su \"Ad lib\" e \"D\u00e9livre-moi\" su \"Ferland/Nadeau\". Inoltre, intraprese la \"Incognito tourn\u00e9e\" esibendosi in settantacinque spettacoli in Canada tra gennaio e dicembre 1988.\nRecensioni di critica.\n\"AllMusic\" diede all'album \"Incognito\" il voto di tre stelle su cinque.\nSuccesso commerciale.\nIl 23 novembre 1987, \"Incognito\" \u00e8 stato certificato disco d'oro dalla CRIA per aver venduto 50.000 copie. Il 16 settembre 1988, \u00e8 stato certificato disco di platino in Canada per aver venduto di 100.000 copie. Successivamente, il 31 gennaio 1996, l'album \u00e8 stato certificato due volte disco di platino dalla CRIA per la vendita di oltre 200.000 copie. In Belgio Vallonia, \"Incognito\" \u00e8 entrato nella classifica \"Ultratop 200 Albums\" nel 1995, grazie al successo di \"D'eux\" e ha raggiunto la posizione numero sessantacinque l'11 novembre 1995. In totale \"Incognito\" ha venduto oltre 500.000 copie in tutto il mondo.\nRiconoscimenti.\nNel 1987, C\u00e9line Dion fu nominata ai \"F\u00e9lix Award\" nella categoria Cantante femminile dell'Anno, mentre \"Incognito\" fu nominato nella categoria Album Pop dell'Anno. Jean-Alain Roussel vinse nella categoria Miglior Arrangiatore per \"Comme un c\u0153ur froid\" ottenendo altre due nomination per la produzione e l'ingegneria del brano \"Incognito\". Nel 1988, la Dion vinse due \"F\u00e9lix Award\" come Cantante femminile dell'Anno e nella categoria Canzone pi\u00f9 popolare dell'Anno per \"Incognito\". Grazie alla \"Incognito tourn\u00e9e\", la Dion ha anche vinto nella categoria Miglior performance teatrale dell'Anno ed \u00e8 stata nominata nella categoria Show dell?Anno. \"Incognito tourn\u00e9e\" vinse nella categoria Direttore di palcoscenico dell'Anno ed \u00e8 stato nominato nella categoria Scenografo dell'Anno e Progettista di luci dell'Anno.\nC\u00e9line Dion \u00e8 stata anche nominata per il \"Juno Award\" come Miglior Cantante Femminile dell'Anno nel 1987 e nel 1989. \u00c8 stata anche nominata per tre \"MetroStar Award\" nel 1987 (Cantante Femminile dell'Anno, Giovane Artista dell'Anno, Personaggio Femminile dell'Anno) e quattro nel 1988 (Cantante Femminile dell'Anno, Giovane Artista dell'Anno, Personaggio Femminile dell'Anno, Premio della Giuria) vincendo il come Giovane Artista dell'Anno nel 1988. Lo speciale televisivo della Dion intitolato \"Sp\u00e9cial Incognito\" \u00e8 stato nominato ai G\u00e9meaux Award nel 1988 in sei categorie, vincendo nelle categorie: Migliore fotografia e Migliore illuminazione. Altre nomination sono state: Miglior regia, Migliore scenografia, Miglior costume e Miglior trucco/Capelli."}
{"id": "1911062", "revid": "892776", "url": "https://it.wikipedia.org/wiki?curid=1911062", "title": "Dick Cusack", "text": "Biografia.\nDi origini irlandesi, era figlio unico e frequent\u00f2 un college locale, e infine and\u00f2 all'universit\u00e0. In seguito cominci\u00f2 la sua carriera recitativa e comparve in molti film dove aveva ruoli minori.\nCusack frequent\u00f2 il College of the Holy Cross a Worcester, dopo la guerra e gioc\u00f2 nella squadra di pallacanestro della scuola nel campionato del 1947. Serv\u00ec l'esercito americano nelle Filippine durante la Seconda guerra mondiale.\nLa maggior parte dei ruoli interpretati erano di figure di autorit\u00e0, come il Presidente del Senato degli Stati Uniti, ministro/cappellano, e segretario di Stato; recit\u00f2 nella parte di un giudice nel telefilm \"Overexposed\", e nelle versioni teatrali di \"Things Change\" e \"8 Uomini Fuori\". Il suo documentario del 1971, \"The Committee\", vince un Emmy award. \u00c8 padre degli attori Ann, Joan, Bill, John e Susie.\nCusack mor\u00ec il 2 giugno 2003 a Evanston, Illinois per cancro al pancreas, all'et\u00e0 di 77 anni."}
{"id": "1911064", "revid": "1573940", "url": "https://it.wikipedia.org/wiki?curid=1911064", "title": "Ruquan", "text": "Ruquan (\u5112\u62f3, Pugilato Confuciano) oppure Rujiaquan (\u5112\u5bb6\u62f3, Pugilato della Scuola Confuciana) \u00e8 uno stile di arti marziali cinesi classificabile come Nanquan diffuso nella provincia di Guangdong. Esso \u00e8 stato trasmesso durante il regno di Qianlong della dinastia Qing nell'area amministrativa di Zhanjiang (\u6e5b\u6c5f). Il Rujiaquan di Shaoguan (\u97f6\u5173) \u00e8 anche chiamato Shaolin Rujiaquan (\u5c11\u6797\u5112\u5bb6\u62f3), perch\u00e9 la tradizione vuole che esso sia stato insegnato da un monaco Buddista di Shaolinsi nel Jiangxi e poi insegnato da Zhong Shengyang (\u949f\u58f0\u626c) in questa contea. Oggi \u00e8 diffuso in alcune contee adiacenti queste due.\nQuesta scuola possiede due Taolu a mano nuda: il Rujiaquan (\u5112\u5bb6\u62f3) e lo Shaolin Rujiaquan (\u5c11\u6797\u5112\u5bb6\u62f3). Come armi pratica: Dantou gun (\u5355\u5934\u68cd), Danzhi gun (\u5355\u652f\u68cd), Da ba (\u5927\u94af), shuangdao (\u53cc\u5200), ecc."}
{"id": "1911065", "revid": "123854273", "url": "https://it.wikipedia.org/wiki?curid=1911065", "title": "Bandiera della Repubblica dei Komi", "text": "La bandiera del Repubblica dei Komi \u00e8 la bandiera della Repubblica federale russa dei Komi, adottata in via ufficiosa il 27 novembre 1991 ed in via ufficiale dal 6 giugno 1994.\nDescrizione.\nLa bandiera tricolore \u00e8 un rettangolo di proporzione 2:3 (dal 27 novembre 1991 al 17 dicembre 1997, \u00e8 stata 1:2). La bandiera \u00e8 composto da tre bande orizzontali, di colore: blu, verde e bianco.\nIl blu rappresenta il cielo, il verde la taiga della regione ed il bianco rappresenta il colore della neve. Secondo una diversa interpretazione, il bianco rappresenta l'uguaglianza e l'unit\u00e0 dei popoli e delle culture che vivono nella Repubblica."}
{"id": "1911070", "revid": "547034", "url": "https://it.wikipedia.org/wiki?curid=1911070", "title": "Liu Fengshan Pai", "text": "Liu Fengshan Pai (\u5218\u51e4\u5c71\u6d3e, Scuola di Liu Fengshan) \u00e8 una scuola di arti marziali cinesi classificabile come Nanquan. Diffusa nel Guangdong, in particolare nella contea di Meixian (\u6885\u53bf), \u00e8 praticato dalla minoranza Hakka e quindi considerato Kejiaquan. Il nome \u00e8 dovuto al fatto che questo stile \u00e8 stato creato da Liu Fengshan, originario di Potoukeng (\u5761\u5934\u5751) nell'area amministrativa di Dabuxian (\u5927\u57d4\u53bf). Liu Fengshan sarebbe nato circa a met\u00e0 dell'epoca della dinastia Qing e si sarebbe guadagnato da vivere come venditore ambulante di medicine e come insegnante.\nQuesto stile praticato in Dabuxian possiede 14 Taolu senza armi, 12 Taolu con armi, e 9 Duichai (\u5bf9\u62c6, demolire in coppia).\nQuesti alcuni nomi di forme che si studiano in questa scuola nella contea di Chaoshan: Shuangli (\u53cc\u529b), Sha Simenquan (\u6740\u56db\u95e8\u62f3), Pan ya Duichai (\u76d8\u96c5\u5bf9\u62c6) "}
{"id": "1911074", "revid": "287204", "url": "https://it.wikipedia.org/wiki?curid=1911074", "title": "The Best Of (C\u00e9line Dion)", "text": "The Best Of C\u00e9line Dion \u00e8 la quinta raccolta di successi della cantante canadese C\u00e9line Dion, pubblicato in Europa nel giugno 1988. \u00c8 il suo tredicesimo album ed il primo ad essere pubblicato in diversi paesi europei e con l'etichetta Carrere Records/Mega Records. In Germania l'album \u00e8 stato pubblicato con il titolo Vivre. Il singolo che ha preceduto la pubblicazione fu \"Ne partez pas sans moi,\" canzone che vinse all'Eurovision Song Contest dello stesso anno.\nAntefatti.\nIl 30 aprile 1988, C\u00e9line Dion vinse l'Eurovision Song Contest a Dublino, in Irlanda, dove rappresent\u00f2 la Svizzera con la canzone \"Ne partez pas sans moi\". Dopo questo successo, il singolo fu distribuito in alcuni paesi europei all'inizio di maggio e C\u00e9line lo promosse a met\u00e0 maggio in Svizzera, Francia, Danimarca, Germania, Finlandia e Italia. Il singolo entr\u00f2 nelle classifiche europee raggiungendo l'undicesima posizione in Svizzera, la numero dodici in Belgio, la trentaseiesima posizione in Francia e la numero quarantadue nei Paesi Bassi. Successivamente, nel giugno dello stesso anno, la Carrere Records/Mega Records pubblic\u00f2 una raccolta di brani della Dion, tra cui \"Ne partez pas sans moi\". L'album, intitolato \"The Best of C\u00e9line Dion,\" \u00e8 stato distribuito in alcuni paesi europei; in Germania \u00e8 stato re-intitolato in \"Vivre\" e pubblicato con una copertina diversa.\nContenuti e successo commerciale.\n\"The Best Of C\u00e9line Dion\" inizia proprio con la canzone vincitrice dell\"'Eurovision\". Le altre canzoni sono state precedentemente pubblicate in Francia sugli album \"Du soleil au c\u0153ur\" (1983) e \"Les oiseaux du bonheur\"(1984) o solo come singoli come il caso di \"C'est pour vivre\" (1985), \"Billy\" (1986), \"Je ne veux pas\" (1987) e \"La religieuse\" (1988). Oltre a \"Ne partez pas sans moi\", l'album contiene anche un'altra canzone di successo, \"D'amour ou d'amiti\u00e9,\" singolo che raggiunse la top ten in Francia nel 1983 e fu certificato disco d'oro dalla SNEP per aver venduto oltre 500.000 copie. Le canzoni scritte tra il 1982 e il 1986, sono state prodotte da Eddy Marnay e Rudi Pascal. I brani pi\u00f9 recenti furono prodotti da Romano Musumarra, Didier Barbelivien, Urs Peter Keller e Atilla \u015eereftu\u011f.\n\"The Best of C\u00e9line Dion\" vendette 100.000 copie."}
{"id": "1911076", "revid": "1924342", "url": "https://it.wikipedia.org/wiki?curid=1911076", "title": "Unison (album)", "text": "Unison \u00e8 il quattordicesimo album ed il primo album in studio in lingua inglese della cantante canadese C\u00e9line Dion originariamente pubblicato il 2 aprile 1990 dalla Columbia Records. Questo album incorpora una gamma di generi contemporanei con un mix di ballad e canzoni pop-dance. La Dion ha lavorato con una serie di autori e produttori professionisti, tra cui Christopher Neil, David Foster, Tom Keane e Andy Goldmark.\nAl momento della pubblicazione, l'album ha ricevuto recensioni generalmente positive da parte della critica, complimentata con la voce e la tecnica di C\u00e8line, cos\u00ec come i contenuti dell'album. A livello commerciale, \"Unison\" ha raggiunto la top ten in Norvegia e la top twenty in Canada. Alla fine, \u00e8 stato certificato sette volte disco di platino in Canada, disco di platino negli Stati Uniti e disco d'oro nel Regno Unito e in Francia. L'album ha venduto oltre tre milioni di copie in tutto il mondo.\nCinque singoli sono stati rilasciati dall'album, a seconda del paese. \"Where Does My Heart Beat Now\" \u00e8 salito alla quarta posizione della Billboard Hot 100. Il singolo successivo degli Stati Uniti, \"(If There Was) Any Other Way\" raggiunse la trentacinquesima posizione. Nel 1991, \"Unison\" vinse il \"Juno Award\" come Album dell'Anno mentre C\u00e9line Dion vinse nella categoria Cantante femminile dell'Anno.\nAntefatti.\nNegli anni '80, C\u00e9line Dion pubblic\u00f2 undici album in Canada e tre in Francia, tutti in lingua francese (lingua madre della Dion). Un album-raccolta fu pubblicato in Europa. In Canada, \"Incognito\" (1987) fu certificato due volte disco di platino, \"Tellement j'ai d'amour ...\" (1982) disco di platino, e \"Les chemins de ma maison\" (1983) e \"M\u00e9lanie\" (1984) dischi d'oro. La Dion super\u00f2 la classifica del Qu\u00e9bec con successi come \"D'amour ou d'amiti\u00e9\", \"Mon ami m'a quitt\u00e9e\", \"Incognito\", \"Lolita (trop jeune pour aimer)\", \"Comme un c\u0153ur froid\" e \"D'abord, c'est quoi l'amour\". \"D'amour ou d'amiti\u00e9\" e \"Une colombe,\" poi certificati dischi d'oro in Canada. Negli anni '80, C\u00e9line aveva vinto quindici \"F\u00e9lix Award\", tra cui Rivelazione dell'Anno, Artista dell'Anno, Album dell'anno (\"M\u00e9lanie\"), Album Pop dell'Anno (\"Tellement j'ai d'amour ...\")\",\" Miglio Album pi\u00f9 venduto dell'Anno (\"Les chemins de ma maison\" e \"M\u00e9lanie\"), Canzone pi\u00f9 popolare dell'Anno (\"Une colombe\" e \"Incognito\"), Singolo pi\u00f9 venduto dell'Anno (\"Une colombe\"), Miglior Spettacolo live dell'Anno (\"Incognito tourn\u00e9e\") e Miglior Artista ad aver raggiunto pi\u00f9 successo fuori dal Qu\u00e9bec. In Francia, la Dion divenne il primo artista canadese a ricevere un disco d'oro grazie al singolo \"D'amour ou d'amiti\u00e9,\" scalando la top ten della classifica francese. Ulteriori successi in Europa arrivarono quando rappresent\u00f2 la Svizzera all'Eurovision Song Contest del 1988 con la canzone \"Ne partez pas sans mo\"i, che in seguito vinse la gara canora.\nLa CBS Records aveva inizialmente offerto $ 25.000 per realizzare l'album, il che avrebbe permesso a C\u00e9line di registrare nuove voci sulle tracce musicali originali di \"Incognito\". Tre eventi avrebbero sollevato la posta. In primo luogo, la Dion esegu\u00ec un duetto con Dan Hill in \"Can't We Try\" alla convention CBS Canada del 1987. La performance impression\u00f2 il presidente della compagnia, Bernie Di Matteo, abbastanza da permettergli di aumentare il budget a $ 100.000 in modo che alcune nuove canzoni potessero essere commissionate. Successivamente, ai \"Juno Award\" del 1987, C\u00e8line Dion cant\u00f2 \"Have a Heart\". Dopo la performance, il budget sal\u00ec a $ 300.000. Quando David Foster la vide in videocassetta, disse a Di Matteo che $ 300.000 non erano sufficienti, quindi ricevettero un budget illimitato. La registrazione del disco fin\u00ec per costare $ 600.000. \"Unison\" fu registrato tra Londra, New York e Los Angeles.\nPrima di pubblicare \"Unison\" nel 1990, \"Can't Live With You, Can't Live Without You\", un duetto con Billy Newton-Davis fu pubblicato come singolo in Canada nel 1989 dal suo album, \"Spellbound\". La Dion cant\u00f2 anche con Warren Wiebe, duettando in \"Listen to Me\", tratto dal film drammatico americano omonimo. Il terzo duetto registrato nel 1989 \u00e8 stato con Dan Hill su \"Wishful Thinking\" tratto dal suo album, \"Real Love\". Tuttavia, questi duetti non furono inclusi in \"Unison\".\nContenuti e pubblicazione.\n\"Unison\" include quattro canzoni prodotte dal produttore discografico britannico, Christopher Neil, che in precedenza lavor\u00f2 con artisti come Sheena Easton, Mike + The Mechanics e Shakin 'Stevens. Neil ha prodotto tre singoli promozionali dell'album, tra cui \"Where Does My Heart Beat Now,\" che riscosse molto successo, una cover della canzone di Sheena Easton, \"The Last to Know\" e l'inedito, \"(If There Was) Any Other Way.\" Altro produttore e compositore dell'album fu il canadese David Foster. Il suo lavoro di produzione includeva \"Have a Heart\", che nella versione originale in lingua francese fu registrato per l'album del 1987 di C\u00e9line, \"Incognito\". Andy Goldmark produsse una cover della canzone di Junior per il film con Tom Cruise, \"Il ribelle\", \"Unison\".\nL'album, con dieci tracce, fu pubblicato il 2 aprile 1990 in Canada e l'11 settembre 1990 negli Stati Uniti. In altre parti del mondo, fu pubblicato il 21 febbraio 1991 in Giappone e il 4 marzo 1991 in Europa e Australia.\nSingoli.\nCinque singoli da \"Unison\" sono stati rilasciati in Canada: \"(If There Was) Any Other Way\" nel marzo 1990, \"Unison\" nel luglio 1990, \"Where My Heart Beat Now\" nel settembre 1990, \"The Last to Know\" in marzo 1991 e \"Have a Heart\" nel luglio 1991. Tutti i singoli raggiunsero la top-40 in Canada, \"Where Does My Heart Beat Now\" raggiunse la prima posizione della classifica \"Canada Adult Contemporary\". Ebbe anche successo nella classifica statunitense \"Adult Contemporary\" (\"Billboard\"), salendo in seconda posizione mentre gli altri quattro singoli raggiunsero altre posizioni della top-ten. Negli Stati Uniti, \"Where Does My Heart Beat Now\" fu pubblicato come singolo apripista nel settembre 1990, seguito da \"(If There Was) Any Other Way\" nel marzo 1991 e \"The Last to Know\" nel giugno successivo. \"Where Does My Heart Beat Now\" divenne la prima hit della Dion a raggiungere la top-five nella \"Billboard\" Hot \"100\", classificandosi quarta. \"(If There Was) Any Other Way\" raggiunse la trentacinquesima posizione. Sommariamente i tre singoli pubblicati negli Stati Uniti entrarono nella \"US Adult Contemporary\". All'inizio del 1991, \"Where Does My Heart Beat Now\" fu rilasciato come primo singolo da \"Unison\" al di fuori del Nord America ottenendo il successo in Norvegia, dove raggiunse la terza posizione della classifica. \"Where Does My Heart Beat Now\" raggiunse le top 40 delle classifiche in Irlanda, Francia, Belgio, Paesi Bassi e Nuova Zelanda. In Australia raggiunse la posizione numero 62 e nel Regno Unito la numero 72.\nPromozione.\nIl 6 maggio 1989, C\u00e9line Dion apr\u00ec l'Eurovision Song Contest esibendosi con la canzone vincitrice dell'anno precedente, \"Ne partez pas sans moi\" e con \"Where Does My Heart Beat Now\", brano del suo nuovo album in lingua inglese, \"Unison\". Nel 1990 e nel 1991, la Dion promosse l'album in vari programmi televisivi. La sua prima apparizione televisiva americana fu al \"The Tonight Show\", dove si esib\u00ec in \"Where Does My Heart Beat Now\" il 21 settembre 1990. C\u00e8line cant\u00f2 la stessa canzone al \"The Tonight Show\" di nuovo il 15 novembre 1990. Altre esibizioni negli Stati Uniti includevano: \"Where Does My Heart Beat Now\" a \"Good Morning America\", \"Live with Regis and Kathie Lee\" e a \"Into the Night with Rick Dees;\" \"Where Does My Heart Beat Now\" e \"(If There Was) Any Other Way\" a \"Super Dave\" e \"The Last to Know\" a \"The Tonight Show\". In Canada, la Dion esegu\u00ec \"(If There Was) Any Other Way\" durante i \"Juno Award\" del 1991. Cant\u00f2 \"(If There Was) Any Other Way\", \"Unison\" e \"Where Does My Heart Beat Now\" su vari tv-show canadesi. Per promuovere il suo ultimo album la cantante part\u00ec per l\"'Unison Tour\" che fece il tutto esaurito. Performances in show televisivi in altri paesi includevano \"Where Does My Heart Beat Now\" in Olanda nel 1990, in Francia a \"Le Monde Est \u00c0 Vous,\" il 7 aprile 1991 e \"(If There Was) Any Other Way\" e \"Where Does My Heart Beat Now\" in Norvegia nel 1991.\nRecensioni da parte della critica.\nL'album fu in gran parte influenzato dal sound rock degli anni '80 che era adatto al formato radiofonico contemporaneo per adulti. \"Unison\" colp\u00ec tutte le note giuste con i critici: Jim Farber di \"Entertainment Weekly\" scrisse che la voce di C\u00e9line Dion era \"gradevolmente disadorna\" e \"che non ha mai tentato di far emergere stili che sono al di l\u00e0 di lei.\" Stephen Thomas Erlewine di \"AllMusic\" dichiar\u00f2 l'album come \"un debutto americano sofisticato e raffinato.\" Jan De Knock del \"Chicago Tribune\" scrisse che \"sebbene la grande voce di C\u00e9line inviti il confronto con lo stile power-pop di Taylor Dayne e Laura Branigan ... ha anche un tocco abile con un groove R&amp;B.\"\nSuccesso commerciale.\nIn Canada, \"Unison\" raggiunse il quindicesimo posto della classifica e fu certificato sette volte disco di platino. Negli Stati Uniti, raggiunse il picco per un numero di settantaquattro settimane, vendendo oltre 1,2 milioni di copie ottenendo la certificazione di patino. \"Unison\" raggiunse la numero otto in Norvegia, la numero cinquantacinque nel Regno Unito e anche in Belgio. Fu certificato disco d'oro nel Regno Unito e in Francia. In Australia sal\u00ec in quindicesima posizione. L'album vendette oltre tre milioni di copie in tutto il mondo.\nRiconoscimenti.\nAi \"Juno Award\" del 1991, C\u00e8line Dion riceve due riconoscimenti per Miglior Album dell'Anno (\"Unison\") e Miglior Artista Femminile dell'Anno. Era la prima volta nella storia dei \"Juno Award\" che un artista franco-canadese ricevesse dei primi cos\u00ec prestigiosi. \"Unison\" (Mainstream Mix) fu nominato per la Miglior Registrazione Dance mentre David Foster fu nominato nella categoria Produttore dell\u00ec'Anno per aver prodotto \"Have a Heart\" e \"Love by Another Name\". Ai \"Juno Award\" del 1992, la Dion vinse nuovamente come Miglior Artista Femminile dell'Anno e fu candidata nella categoria Intrattenitore Canadese dell'Anno. Nel 1990, ricevette un \"F\u00e9lix Award\" come Miglior Artista Anglofono dell'Anno, ma rifiut\u00f2 il premio pubblicamente per non considerarsi un'artista anglofona e per dimostrare ai suoi fan qu\u00e9becchesi di non averli mai traditi. Nel 1991, C\u00e9line vinse il \"F\u00e9lix Award\" nella categoria Artista dell'Anno ad aver ottenuto il maggior successo con una lingua diversa dal francese e fu candidata per Miglior Artista dell'Anno che ha ottenuto il successo al di fuori del Qu\u00e9bec. L'\"Unison Tour\" vinse nella categoria Miglior Direttore di Scena dell'Anno e venne candidato nella categoria Progettista di Luci dell'Anno. \"Unison Tour\" ricevette anche il Platinum Ticket Award per aver venduto oltre 100.000 biglietti solo in Qu\u00e9bec. Nel 1992, la Dion fu nominata per il \"Gemini Award\" come Migliore interpretazione in un programma di variet\u00e0 o serie per la sua interpretazione di \"Where Does My Heart Beat Now\" ai \"Juno Awar\"d del 1991. \"Where Does My Heart Beat Now\" ha anche vinto l\"'ASCAP Pop Award\" per la canzone pi\u00f9 rappresentata negli Stati Uniti. Inoltre, gli speciali televisivi \"C\u00e9line Dion\" - \"Unison\" e \"C\u00e9line Dion: 10 ans d\u00e9j\u00e0\" furono nominati per vari \"G\u00e9meaux Award\" nel 1990 e nel 1992. \"C\u00e9line Dion\" - \"Unison\" vinse il \"G\u00e9meaux Award\" come Miglior Variet\u00e0 Speciale."}
{"id": "1911078", "revid": "599013", "url": "https://it.wikipedia.org/wiki?curid=1911078", "title": "Nuoto ai Giochi della XXIX Olimpiade - 100 metri dorso maschili", "text": "Si sono svolte 6 batterie di qualificazione. I primi 16 atleti si sono qualificati per le semifinali.\nRecord.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nSemifinali.\nLuned\u00ec 11 agosto 2008 - Centro Acquatico Nazionale di Pechino\nFinale.\nMarted\u00ec 12 agosto 2008 - Centro Acquatico Nazionale di Pechino"}
{"id": "1911079", "revid": "123854246", "url": "https://it.wikipedia.org/wiki?curid=1911079", "title": "Bandiera della Kara\u010daj-Circassia", "text": "La bandiera della Kara\u010daj-Circassia \u00e8 la bandiera ufficiale della repubblica federale della Kara\u010daj-Circassia dal 3 febbraio 1994, quando venne approvata dal parlamento della Repubblica.\nDescrizione.\nLa bandiera nazionale della Kara\u010daj-Circassia \u00e8 composta da tre bande orizzontali di colore: azzurro, verde e rosso. Al centro della bandiera, \u00e8 presente, inscritto in un cerchio, il profilo del monte Elbrus, presente anche nella bandiera del Kabardino-Balkaria, con un sole che sorge alle sue spalle.\nLe proporzioni della bandiera sono di 1:2."}
{"id": "1911080", "revid": "289247", "url": "https://it.wikipedia.org/wiki?curid=1911080", "title": "Ronald Munro-Ferguson", "text": ""}
{"id": "1911082", "revid": "289247", "url": "https://it.wikipedia.org/wiki?curid=1911082", "title": "Sir Ronald Munro-Ferguson", "text": ""}
{"id": "1911083", "revid": "64771", "url": "https://it.wikipedia.org/wiki?curid=1911083", "title": "Sir Ronald Munro-Ferguson, I visconte Novar", "text": ""}
{"id": "1911084", "revid": "110157", "url": "https://it.wikipedia.org/wiki?curid=1911084", "title": "Krasnokamensk", "text": "Krasnokamensk \u00e8 una citt\u00e0 della Russia siberiana sudorientale (kraj Zabajkal'skij), situata alle falde dei \"monti dell'Argun\"', 535\u00a0km a sudest del capoluogo \u010cita, non lontano dal confine cinese; \u00e8 il capoluogo amministrativo del distretto omonimo, pur essendo, formalmente, autonoma dal punto di vista amministrativo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1911089", "revid": "767487", "url": "https://it.wikipedia.org/wiki?curid=1911089", "title": "Lauteraarhorn", "text": "Il Lauteraarhorn (4.042 m s.l.m.) \u00e8 un monte che fa parte del Massiccio dell'Aar, nelle Alpi Bernesi, in Svizzera. \u00c8 affiancato dallo Schreckhorn a Nord e dal Finsteraarhorn a Sud.\nCaratteristiche.\nAi piedi del Lauteraarhorn si trovano i ghiacciai Lauteraargletscher e Finsteraargletscher, che successivamente confluiscono nell'Unteraargletscher.\nAscensione.\nLa prima salita alla vetta fu compiuta l'8 agosto 1842 da parte dei geologi Pierre Jean \u00c9douard Desor, Christian Girard, Arnold Escher von der Linth con le guide Melchior Bannholzer e Jakob Leuthold. L'ascensione di questa e altre vette circostanti, rientrava nel programma studi che si stavano conducendo sull'orografia e la comprensione delle glaciazioni del passato.\nL'ascesa \u00e8 tuttora non agevole in quanto richiede una marcia di avvicinamento di 22\u00a0km prima di arrivare al bivacco denominato \"Aarbiwak\".. Infatti occorre partire dal Grimselsee, risalire l'Unteraargletscher e poi il Finsteraargletscher prima di arrivare al bivacco. Dal bivacco si risale lo Strahlegg gletscher. Poi per risalti rocciosi e pendii nevosi si sale il versante sud della montagna fino ad innestarsi sulla cresta sud-est che conduce alla vetta. La via \u00e8 classificata AD."}
{"id": "1911091", "revid": "125305696", "url": "https://it.wikipedia.org/wiki?curid=1911091", "title": "GM Serie LS", "text": "I motori GM Serie LS sono una famiglia di motori V8 a Ciclo Otto prodotti a partire dal 1997 dal gruppo automobilistico statunitense General Motors (o, per brevit\u00e0, GM).\nCaratteristiche.\nI motori \"LS\" della General Motors hanno esordito nel 1997 ed hanno raccolto il testimone di varie famiglie di motori, prima fra tutte la famiglia di motori LT. In seguito, grazie alla creazione di versioni \"LS\" via via sempre pi\u00f9 grandi e prestanti, la famiglia \"LS\" si \u00e8 proposta anche come erede dei classici motori big-block di trent'anni prima.\nI motori \"LS\" sono frutto di un progetto nuovo ed hanno pochissimi punti in comune con i vecchi small-block, anche con quelli di seconda generazione. I pi\u00f9 evidenti sono l'architettura generale di tipo V8 con angolo di 90\u00b0 tra le bancate e la distribuzione di tipo OHV, secondo la migliore tradizione statunitense. Per il resto, il motori \"LS\" sono realizzati interamente in lega di alluminio, tranne nei casi di motori \"LS\" utilizzati per fuoristrada, pick-up o SUV, casi in cui il basamento \u00e8 in ghisa.\nI motori \"LS\" hanno ricoperto inizialmente il ruolo di motori small-block di terza generazione ed in seguito, a partire dal 2004, hanno rivestito anche quello di small-block di quarta generazione, ed hanno conservato anche in questo caso la sigla \"LS\".\nTerza generazione.\nLa terza generazione di motori small-block \u00e8 caratterizzata da modifiche significative all'impianto di accensione, ora ad una bobina per cilindro. \u00c8 stato mutato anche l'ordine di accensione dei cilindri, in modo da uniformarlo ad uno schema standard presente anche sui V8 concorrenti.\nI motori small-block di terza generazione sono stati proposti in due versioni illustrate di seguito.\nLS1.\nIl motore LS1 \u00e8 il primo small-block di terza generazione ad esordire. Le diversit\u00e0 e il volersi distaccare dagli small-block precedenti \u00e8 visibile anche nella cilindrata. Questo motore ha infatti misure di alesaggio e corsa pari a 92x99 mm, per una cilindrata totale di 5666 cm\u00b3. Appare evidente che non si \u00e8 pi\u00f9 voluta rispettare la tradizione di avere un 5.7 da 5733 cc, ma si \u00e8 voluto sottolineare il fatto di aver voltato pagina. Il motore \"LS1\" \u00e8 stato a sua volta proposto in pi\u00f9 varianti con potenze comprese fra 305 e 350 CV ed \u00e8 stato utilizzato prevalentemente nel mercato statunitense, ma anche in quello australiano. Per un breve periodo ha fatto capolino anche in un modello europeo, la Opel Omega B V8, ritirata dalla vendita dopo poche settimane a causa di problemi tecnici.\nInvece sugli altri modelli questo motore si \u00e8 fatto apprezzare per le sue doti di elasticit\u00e0 e potenza.\nLe applicazioni del motore \"LS1\" comprendono:\nLS6.\nIl motore LS6 \u00e8 una versione pi\u00f9 spinta dell'unit\u00e0 \"LS1\". La sigla nasce in ricordo del big-block omonimo di trent'anni prima, quindi non va confuso con esso. L'unit\u00e0 \"LS6\" introdotta nel 2001 mantiene la stessa cilindrata dell'unit\u00e0 \"LS1\", ma \u00e8 stata rivista negli organi di aspirazione, nella distribuzione (con un albero a camme pi\u00f9 spinto) e nel sistema di lubrificazione adattato alle maggiori prestazioni. Dotato di un rapporto di compressione pari a 10.5:1 e di alimentazione ad iniezione elettronica sequenziale, tale motore raggiungeva inizialmente la potenza massima di 385 CV a 6000 giri/min, mentre la coppia massima era di 522 Nm a 4800 giri/min. Ma gi\u00e0 dal 2002 questo motore sub\u00ec un incremento di prestazioni portandosi a 405 CV ed a 542 N\u00b7m sempre a giri invariati.\nQuesto motore \u00e8 stato montato su:\nQuarta generazione.\nLa quarta generazione di motori small-block \u00e8 una diretta evoluzione della terza, rispetto alla quale cambia per vari affinamenti e per la predisposizione di questi nuovi motori ad accogliere nuove tecnologie fino a quel momento non adottate dalla General Motors. I motori small-block di quarta generazione hanno infatti la possibilit\u00e0 di montare anche un dispositivo per la fasatura variabile, anche se tali motori finora non hanno beneficiato di tale innovazione.\nTra le caratteristiche che differenziano questi motori dai precedenti, vi \u00e8 un sistema denominato \"Active Fuel Management\", il quale prevede l'esclusione di quattro degli 8 cilindri in caso di utilizzo \"leggero\" del motore, in modo da abbattere i consumi quando non sono richieste alte prestazioni.\nSono invece nuovi il basamento e le testate, anche se alcune caratteristiche costruttive vengono ancora riprese dai gloriosi small-block di prima generazione. Anche in questo caso, come nei motori di terza generazione, quasi tutte le versioni sono in lega di alluminio con canne in ghisa. Solo una, in questo caso, ha il monoblocco in ghisa.\nSe i motori di terza generazione sono stati proposti solo in due versioni, quelli di quarta generazione formano una famiglia decisamente pi\u00f9 numerosa, composta da ben 11 versioni, le quali hanno raggiunto cilindrate assai notevoli, che in passato erano tipiche dei motori \"Big-Block\". Si tratta quindi dei pi\u00f9 grandi motori small-block mai prodotti. Le caratteristiche delle varie versioni sono illustrate di seguito.\nLS2.\nIl motore LS2 \u00e8 stato il primo motore small-block di quarta generazione ad esordire. Tale motore presenta misure di alesaggio e corsa pari a 101.60x92 mm, per una cilindrata di 5967 cc. Il rapporto di compressione \u00e8 pari a 10.9:1 e la potenza massima raggiunge 400 CV a 5200 giri/min, con una coppia motrice di 540 N\u00b7m a 4000 giri/min. Inizialmente concepito per equipaggiare le versioni di base della \"Corvette\" sesta serie, si \u00e8 in seguito diffuso su altri modelli. Le applicazioni di tale motore comprendono cos\u00ec:\nAlcuni modelli della Holden hanno utilizzato il motore \"LS2\" in una versione leggermente potenziata e portata a 412 CV.\nLS4.\nIl motore LS4 ha esordito nel 2005 ed \u00e8 una versione dealesata dell'unit\u00e0 \"LS2\". Il diametro dei cilindri \u00e8 stato portato da 101.60 a 96\u00a0mm, ferma restando la misura della corsa. In questo modo la cilindrata \u00e8 scesa fino a quota 5328 cc. Questo motore, interamente in lega di alluminio come la quasi totalit\u00e0 dei motori small-block di terza e quarta generazione, ha anche una sua versione con monoblocco in ghisa, che per\u00f2 non fa parte di questa famiglia, bens\u00ec della famiglia di motori Vortec.\nIl motore \"LS4\" monta anche il gi\u00e0 menzionato sistema \"Active Fuel Management\" ed ha un sistema di lubrificazione rivisto ed assai raffinato, in modo da fornire un'adeguata lubrificazione anche in caso di curve affrontate ad alta velocit\u00e0, che comporterebbero altrimenti rischi di pescaggio a vuoto della pompa dal carter olio.\nQuesto motore, forte di un rapporto di compressione di 10:1, eroga una potenza massima di 303 CV a 5600 giri/min ed una coppia massima di 438 N\u00b7m a 4400 giri/min. \u00c8 stato montato su:\nL76.\nIl motore L76 ha esordito nel 2006 ed \u00e8 una variazione sul tema dell'originario 6 litri \"LS2\", del quale conserva le caratteristiche dimensionali. \u00c8 stato proposto sia in versione con \"Active Fuel Management\", sia senza. Si tratta di una versione depotenziata dell'unit\u00e0 \"LS2\". Rispetto a quest'ultima, infatti, il rapporto di compressione \u00e8 stato abbassato da 10.9 a 10.4:1. I livelli di potenza sono due, uno da 348 ed uno da 361 CV, con valori di coppia massima pari rispettivamente a 510 e 526 N\u00b7m.\nLa prima variante \u00e8 quella senza \"Active Fuel Management\" ed \u00e8 stata montata sulle \"Holden VZ Commodore\", prodotte dal 2006 in poi. La seconda variante, provvista anche del sistema di esclusione dei cilindri, ha trovato applicazione sulla Pontiac G8 GT, prodotta a partire dal 2008.\nL98.\nQuesto motore, data la sua sigla, non va confuso con l'omonima variante dello small-block di prima generazione da 350 pollici cubi (vedi Chevrolet Small-Block 350). Il nuovo propulsore di quarta generazione \u00e8 una versione leggermente modificata del motore \"L76\" nella variante senza \"Active Fuel Management\". L'assenza di tale sistema ha reso possibile l'eliminazione di alcuni piccoli componenti risultati ridondanti. La loro assenza ha permesso un leggerissimo mutamento di prestazioni. La potenza massima \u00e8 salita da 348 a 362 CV a 5700 giri/min mentre la coppia massima \u00e8 salita da 510 a 530 N\u00b7m a 4400 giri/min. Anche se basato sulla variante del \"L76\" destinata al mercato australiano, tale motore \u00e8 stato impiegato anche su modelli statunitensi. Le sue applicazioni comprendono:\nLS7.\nIl motore \"LS7\" ha anch'esso esordito nel 2006. Si tratta del motore al top della gamma degli small block GM di quarta generazione. Esso nasce sulla base dell'unit\u00e0 \"LS2\", la quale \u00e8 stata rivista molto in profondit\u00e0. Innanzitutto l'alesaggio \u00e8 stato aumentato da 101.6 a 104.9\u00a0mm, ed anche la corsa ha subito un incremento, passando da 92 a 101.6\u00a0mm. La cilindrata totale \u00e8 passata cos\u00ec a 7011 cc. L'albero a gomiti \u00e8 realizzato in acciaio forgiato, le bielle sono in titanio ed i pistoni sono realizzati in una lega speciale in grado di contenere la dilatazione dei pistoni una volta raggiunta la temperatura di esercizio. Le valvole sono state aumentate di diametro, sia quelle di aspirazione sia quelle di scarico. Con un rapporto di compressione pari a d 11:1, la potenza massima raggiunge 505 CV a 6300 giri/min, con un generoso apporto di coppia motrice, il cui picco raggiunge 637 N\u00b7m a 4800 giri/min.\nOltre che sulla \"Chevrolet Corvette C6 Z06\" prodotta a partire dal 2007, questo motore viene montato anche sulla \"HSV W427\", un particolare modello della Holden in vendita dalla fine del 2008.\nDal motore \"LS7\" sono state derivate due varianti degne di nota. La prima, siglata LS7-R, \u00e8 il motore impiegato sulle \"Corvette C6R\" destinate al Campionato American Le Mans Series ed \u00e8 stato eletto \"Motore Sportivo dell'Anno\" al \"Professional Motorsport World Expo\" del 2006 a Colonia (Germania). La seconda variante \u00e8 siglata LSX ed \u00e8 un motore realizzato a scopo dimostrativo, nato dalla maggiorazione del motore \"LS7\", la cui cilindrata \u00e8 stata portata ad 8374 cc. Tale motore \u00e8 l'unico degli small-block di quarta generazione a montare un monoblocco in ghisa ed \u00e8 in grado di sopportare carichi enormi, fino a 2500 CV. \u00c8 stato progettato in collaborazione con un ex pilota di dragster ed \u00e8 stato presentato in occasione del \"SEMA Show\" del 2006.\nLS3.\nIl motore LS3 \u00e8 stato introdotto nel 2007 per equipaggiare la \"Chevrolet Corvette C6\" di base nella versione model year 2008. La sigla \u00e8 identica a quella di un motore big-block d'inizio anni settanta, per cui non va fatta confusione tra i due. Tale nuovo motore deriva dall'unit\u00e0 \"LS2\", la quale \u00e8 stata rialesata facendo passare il diametro dei cilindri da 101.60 a 103.25\u00a0mm, mentre la corsa \u00e8 rimasta a 92\u00a0mm. La cilindrata \u00e8 cos\u00ec aumentata da 5967 a 6162 cc. Gli aggiornamenti tecnici riguardano principalmente l'aspirazione e prevedono nuovi collettori pi\u00f9 prestanti e testate a condotti di aspirazione perfezionati. L'alimentazione prevede iniettori mutuati dal motore \"LS7\". Anche la distribuzione ha subito migliorie, consistenti in valvole maggiorate ed assi a camme dal profilo pi\u00f9 spinto. Con un rapporto di compressione di 10.7:1, il motore \"LS3\" raggiunge una potenza massima di 430 CV a 5900 giri/min ed una coppia massima di 575 N\u00b7m a 4600 giri/min. Questo motore poteva essere dotato a richiesta di un pacchetto di gestione ottimale dello scarico, grazie al quale la potenza massima saliva a 436 CV e la coppia massima a 580 N\u00b7m.\nL99.\nIl motore L99 \u00e8 un motore derivato dall'unit\u00e0 \"LS3\", rispetto alla quale \u00e8 per\u00f2 depotenziato. Tale motore eroga infatti 400 CV a 5000 giri/min, con coppia massima di 535 N\u00b7m a 4500 giri/min. Questo motore \u00e8 stato presentato nel 2008, e si prevede che verr\u00e0 montato sulla nuova generazione della \"Chevrolet Camaro\", la quinta, a partire dal 2010. Questo motore porta la stessa sigla di un motore appartenente alla seconda generazione e per questo motivo occorre prestare attenzione per non fare confusione tra i due motori.\nLS9.\nIl motore \"LS9\" deriva dal motore \"LS3\", del quale in pratica \u00e8 la versione sovralimentata. In particolare si tratta del primo small-block della storia sovralimentato di serie. La sovralimentazione avviene tramite un compressore volumetrico Eaton a quattro lobi. L'alimentazione \u00e8 ad iniezione elettronica sequenziale, mentre il rapporto di compressione \u00e8 di 9.1:1. La potenza massima raggiunge cos\u00ec 638 CV a 6500 giri/min, la coppia massima raggiunge un picco di 819 N\u00b7m a 3800 giri/min\nQuesto motore viene montato sulla \"Chevrolet Corvette C6 ZR-1\" lanciata nel 2009 e sulla Savage Rivale Roadyacht GTS dello stesso anno.\nLSA.\nIl motore LSA \u00e8 una variante del motore \"LS9\", rispetto al quale si differenzia sostanzialmente per la presenza di un compressore volumetrico meno prestante, che rende il V8 da 6.2 litri in grado di raggiungere una potenza massima di 556 CV a 6100 giri/min ed una coppia massima, comunque notevole, di 747 N\u00b7m a 3800 giri/min. Questo motore \u00e8 montato sulla \"Cadillac CTS-V Mk2\"."}
{"id": "1911092", "revid": "35813", "url": "https://it.wikipedia.org/wiki?curid=1911092", "title": "Henry Forster", "text": ""}
{"id": "1911094", "revid": "287204", "url": "https://it.wikipedia.org/wiki?curid=1911094", "title": "Dion chante Plamondon", "text": "Dion chante Plamondon \u00e8 il sedicesimo album ed il quindicesimo in lingua francese della cantante canadese C\u00e9line Dion, pubblicato il 4 novembre 1991. In Francia l'album \u00e8 stato pubblicato con il titolo, \"Des mots qui sonnent.\" Le versioni francese e canadese contengono due brani aggiuntivi rispetto alla versione lanciata nel resto del mondo: \"J'ai besoin d'un chum\" e \"Piaf chanterait du rock\". \n\"Dion chante Plamondon\" \u00e8 interamente composto da canzoni scritte dal cantautore qu\u00e9becchese, Luc Plamondon.\nNel giugno del 1991 C\u00e9line si rec\u00f2 a Parigi per registrare due brani nello studio di Michel Berger, Face B. Le canzoni furono per l'album \"Tycoon\", una versione in lingua inglese di \"Starmania\", la famosa opera-rock francese di Plamondon e Berger. Sedotta dalla configurazione e dall'intimit\u00e0 dello studio, C\u00e9line decise di registrare un intero album dedicato al celebre repertorio di Luc Plamondon. In questo album sono incluse tre canzoni di \"Starmania\" e quattro nuove canzoni inedite, tra cui \"Des mots qui sonnent\" e \"L'amour existe encore\", brano che diventer\u00e0 la canzone-simbolo in francese della Dion.\nL'album fu certificato disco d'oro il giorno in cui venne lanciato e fu il primo album francese di C\u00e9line ad essere pubblicato in tutto il mondo.\nContenuti e rilascio.\nC\u00e9line Dion interpreta le parole di Luc Plamondon, paroliere pop del Canada francofono, che ha scritto brani per Johnny Hallyday, Fran\u00e7oise Hardy e Petula Clark, ma che soprattutto \u00e8 celeberrimo per aver creato nel 1978, assieme al cantante e compositore Michel Berger, l'opera rock \"Starmania\" e nel 1998 con Riccardo Cocciante il musical \"Notre-Dame de Paris\".\nL'album include quattro canzoni inedite: \"Des mots qui sonnent,\" \"Je danse dans ma t\u00eate\", \"Quelqu'un que j'aime\", \"quelqu'un qui m'aime\" e \"L'amour existe encore\" (scritta da Plamondon sulle musiche di Riccardo Cocciante e poi incisa da questo in italiano con Tosca e poi in spagnolo da C\u00e9line). L'album contiene anche otto cover, canzoni per lo pi\u00f9 provenienti dal musical \"Starmania\": \"Le monde est stone\", \"Le blues du businessman\", \"Un gar\u00e7on pas comme les autres (Ziggy)\" e \"Les uns contre les autres\". \"Le monde est stone\" e \"Ziggy\" sono state eseguite in origine da Fabienne Thibeault mentre \"Le blues du businessman\" da Claude Dubois. Thibeault e Dubois cantarono anche \"Les uns contre les autres\". Altre cover sono: \"Le fils di Superman\" di Martine St-Clair, \"Oxyg\u00e8ne\" di Diane Dufresne e \"J'ai besoin d'un chum\" e \"Piaf chanterait du rock\" di Marie Carmen.\nL'album fu pubblicato per la prima volta in Canada nel novembre 1991 e in Francia nel maggio 1992. Nel 1994, \"Dion chante Plamondon\" fu rilasciato nel resto del mondo diventando il primo album francese di C\u00e9line disponibile non solo in Canada e Francia. L'album fu pubblicato con quattro diverse copertine.\nLancio canadese (1991-92).\nNon ci sono stati singoli promozionali questo album in Canada, anche se cinque di loro sono stati lanciati per radio. La Sony Music Entertainment decise di pubblicare due singoli contemporaneamente, nel novembre 1991: \"Des mots qui sonnent\" per le radio pop, nelle quali raggiunse il picco dell'airplay con la decima posizione; \"L'amour existe encore\" per le radio Adult contemporary, posizionato al sedicesimo posto nella classifica airplay. Nel marzo 1992 venne pubblicato \"Je danse dans ma t\u00eate\" (numero 3 in airplay). \"Quelqu'un que j'aime, quelqu'un qui m'aime\" fu scelto nell'agosto del 1992 come singolo successivo e divenne un successo, raggiungendo la numero 1 nella classifica airplay in Qu\u00e9bec. L'album ebbe molto successo in Qu\u00e9bec, raggiunse la numero 57 della classifica degli album canadesi vendendo pi\u00f9 di 200.000 copie, ottenendo il doppio disco di platino in Canada.\nLancio francese (1992-94).\nIn Francia, l'album fu ribattezzato \"Des mots qui sonnent\" e fu promosso dal singolo \"Je danse dans ma t\u00eate\", uscito nell'aprile del '92. Tuttavia, sia il lancio dell'album che del singolo furono dei flop. Tutto cambi\u00f2 nel 1993 quando il secondo singolo pubblicato in Francia, \"Un gar\u00e7on pas comme les autres (Ziggy)\" divenne un grande successo, raggiungendo la seconda posizione della classifica francese dei singoli. Fu certificato disco d'oro per aver venduto 365.000 copie. La versione inglese di quella canzone apparve nella compilation di \"Tycoon\", oltre al lato B del singolo. Grazie al suo successo, \"Des mots qui sonnent\" entr\u00f2 per la prima volta in classifica nel settembre 1993. Nel gennaio 1994, la Sony pubblic\u00f2 il terzo ed ultimo singolo promozionale in Francia, \"L'amour existe encore\", che raggiunse la trentunesima posizione in classifica. L'album raggiunse la numero 4 e trascorse un anno intero in classifica. Ottenne il doppio disco di platino in Francia, per la vendita di oltre 660.000 copie.\nLancio mondiale (1994).\nNon ci fu promozione quando l'album fu pubblicato in tutto il mondo nel 1994. Solo il singolo inglese di C\u00e9line, \"Think Twice\", pubblicato in quel periodo, conteneva due brani di \"Dion chante Plamondon\" sul lato B: \"L'amour existe encore\" e \"Le monde est stone\". L'album ha venduto oltre due milioni di copie in tutto il mondo. Anche se \u00e8 un disco in lingua francese, riusc\u00ec a vendere 275.000 copie negli Stati Uniti. Nella classifica del Belgio Vallonia, disponibile solo dall'aprile 1995, l'album raggiunse la posizione numero 17.\nRecensioni da parte della critica.\nSecondo \"AllMusic\", \"in questo album relativamente giovane, la Dion canta come se fosse sicura di s\u00e9 ed \u00e8 matura come nelle registrazioni dei lavori recenti come una superstar di livello mondiale. La sua voce trasuda una passione oltre i suoi giovani anni, in particolare sull'apertura a dondolo dell'album, \"Des mots qui sonnent\".\" Hanno anche detto che \"questo album abbraccia un ampio genere musicale, tra cui il drammatico di \"Le fils di Superman\", il funky di \"Je danse dans ma t\u00eate\", il blues di \"Les uns contre les\" autres\" e la power-ballad di \"Le blues du businessman\".\"\nRiconoscimenti.\n\"Dion chante Plamondon\" vinse il \"Juno Award\" per Miglior Album francofono dell'Anno nel 1993. Vinse anche il \"F\u00e9lix Award\" come Miglior Album di vendita dell'Anno nel 1992 e fu candidato nella categoria Album Pop/Rock dell'Anno. \"Quelqu'un que j'aime, quelqu'un qui m'aime\" fu nominato ai \"F\u00e9lix Award\" per la Canzone pi\u00f9 popolare dell'Anno nel 1993 e \"L'amour existe encore\" fu nominata per Miglior Video dell'Anno nel 1994. C\u00e9line fu anche nominata ai \"F\u00e9lix Award\" nella categoria Miglior Cantante Femminile dell'Anno nel 1992, 1993 e nel 1994, vincendo nel '94. Inoltre, \"Je danse dans ma t\u00eate\" vinse il \"MuchMusic Video Award\" come Miglior Video Contemporaneo per Adulti nel 1992. La Dion fu nominata ai \"Victoires de la Musique\" nella categoria Artista francofona dell'Anno nel 1994. Lo speciale televisivo \"Dion chante Plamondon\" fu candidato per due \"G\u00e9meaux Award\" nel 1992."}
{"id": "1911095", "revid": "125264503", "url": "https://it.wikipedia.org/wiki?curid=1911095", "title": "Juan Carlos Cacho", "text": "Caratteristiche tecniche.\nAttaccante dotato di buon senso del goal, pu\u00f2 giocare da seconda punta o da attaccante unico. \u00c8 considerato un buon rigorista.\nCarriera.\nClub.\nCruz Azul.\nDopo aver tirato i primi calci nel suo quartiere, a 9 anni supera un provino per il Cruz Azul ed entra nelle giovanili della \"M\u00e1quina\". Percorre tutte le tappe della crescita nel club celeste, fino a che il 14 febbraio 2001 viene fatto debuttare in campionato dal tecnico Jos\u00e9 Luis Trejo nella partita persa 2-3 contro il Puebla, sostituendo al 70\u00ba Pablo Galdam\u00e9s, in quella che rester\u00e0 la sua unica presenza nel corso del torneo.\nAlla sua seconda apparizione in campionato, subentrando il 17 novembre 2001 nuovamente a Pablo Galdam\u00e9s al 67\u00ba minuto della partita contro il Toluca, trova il suo primo goal tra i professionisti, segnando di testa l'unico goal della sua squadra (la partita terminer\u00e0 2-1). In quel torneo scende in campo da subentrato altre 3 volte, contro il all'ultima giornata e nelle due semifinali della Liguilla contro i Tigres.\nNel torneo di apertura 2002, aggregato stabilmente alla prima squadra, parte come riserva dei pi\u00f9 esperti Abreu e Palencia, riuscendo comunque a siglare un goal decisivo nella vittoria per 3-2 contro il Pachuca. Tuttavia, sfruttando la squalifica di Abreu rimediata nel match contro il Morelia, alla 10\u00aa giornata parte da titolare contro i Pumas e mette a segno un altro goal, andando in rete consecutivamente anche nelle successive due partite contro Veracruz e Monterrey, guadagnandosi cos\u00ec la maglia da titolare. A questi goal aggiunge quelli contro Atlas e Puebla, decisivo per la vittoria. Titolare fisso anche nel torneo di clausura, realizza la sua prima doppietta (su calcio di rigore) alla decima giornata nella partita vinta 2-0 contro i Pumas, ripetendo l'impresa anche contro Puebla e Chivas. La squadra non riesce tuttavia a qualificarsi alla fase finale del torneo.\nLa stagione successiva perde il posto da titolare a seguito degli ingaggi di C\u00e9sar Delgado e Marcelo Delgado, riuscendo a giocare con una certa continuit\u00e0 solo verso la fine del torneo di apertura 2003, dove realizza anche un'altra doppietta, stavolta contro l'Estudiantes. A fine torneo sono 5 i goal realizzati in 17 presenze, di cui per\u00f2 solo 8 dal primo minuto. Dopo un altro torneo vissuto da comprimario, stavolta con soli 4 match giocati da titolare e con nessun goal all'attivo, d\u00e0 l'addio al Cruz Azul e viene ingaggiato dal Pachuca per una cifra attorno ai due milioni di euro.\nPachuca.\nAnche nella sua nuova squadra Cacho non trova subito il posto da titolare, venendogli generalmente preferito l'uruguagio Hern\u00e1n L\u00f3pez, ma riesce comunque a giocare tutte le partite dell'apertura 2004 meno quella contro i Jaguares, sebbene solo in 4 occasioni scenda in campo dal primo minuto. A fine campionato colleziona 5 goal, di cui una doppietta decisiva alla sua ex squadra il 3 ottobre, nella vittoria casalinga per 3-1. Con la dipartita di L\u00f3pez, nel clausura 2005 viene schierato dall'inizio pi\u00f9 spesso, anche se a fine campionato le presenze totali sono solo 10, corredate da 2 goal. Riceve anche la sua prima ammonizione della carriera nella partita contro il Cruz Azul.\nTuttavia, a partire dalla stagione successiva, il rendimento della squadra cresce nettamente: raggiunge le semifinali del torneo di apertura 2005 (in cui Cacho mantiene la maglia da titolare, terminando il torneo con 18 presenze e 5 goal) e arriva addirittura a vincere il titolo nel clausura 2006 (torneo in cui curiosamente Cacho, pur giocando quasi tutte le partite, scende in campo dall'inizio solo nel pareggio interno contro i Tigres il 15 marzo 2006), aggiudicandosi il diritto di partecipare l'anno successivo alla Champions\u2019 Cup ed alla Copa Sudamericana.\nIl suo esordio in una competizione internazionale avviene il 26 settembre 2006, negli ottavi di finale della Copa Sudamericana contro il Tolima (sconfitta per 2-1), sostituendo al 60\u00ba minuto Jaime Correa. La squadra riesce per\u00f2 a ribaltare il risultato al ritorno, vincendo per 5-1 e guadagnandosi il passaggio ai quarti di finale. Cacho sigla il goal del momentaneo 2-0 all'inizio del secondo tempo. Nei quarti, contro il Lan\u00fas, realizza una doppietta all'andata, nella vittoria esterna per 0-3 che garantisce l'accesso alle semifinali al Pachuca (2-2 il ritorno). La marcia della squadra allenata da Enrique Meza continua in semifinale, dove batte per due volte l'Atl\u00e9tico Paranaense: 0-1 all'andata e 4-1, con goal finale di Cacho dopo essere subentrato a Luis \u00c1ngel Land\u00edn. Il 30 novembre ed il 16 dicembre si giocano le due finali, che vedono il Pachuca opposto ai cileni del Colo Colo. Cacho \u00e8 titolare in entrambe, e contribuisce al trionfo dei messicani, che dopo il pareggio interno per 1-1 dell'andata, vincono in trasferta per 1-2 in terra cilena, ottenendo cos\u00ec il secondo trofeo internazionale dopo la Champions' Cup del 2002.\nNelle competizioni nazionali, intanto, scende in campo nell'ultima edizione della Supercoppa messicana, persa contro il Toluca per un risultato complessivo di 2-0, e, dopo un inizio da supplente, a partire dalla sesta giornata dell'apertura 2006 ritrova la titolarit\u00e0. Segna un goal e realizza due assist nella partita contro l'Estudiantes, e poi per due volte va a segno in tre partite consecutive: dapprima contro Morelia, San Luis e Tigres, poi contro Jaguares, Toluca e Santos Laguna, per un totale di 20 presenze e 8 goal nel torneo, in cui il Pachuca arriva fino alle semifinali, eliminato dal Toluca. Mantiene il posto da titolare anche nel torneo di clausura, dove arriva a segnare con grande costanza, realizzando ben 4 doppiette, di cui una, decisiva, nella finale di andata vinta per 1-2 in casa dell'Am\u00e9rica, a cui segner\u00e0 ancora nella finale di ritorno pareggiata per 1-1, regalando cos\u00ec il secondo titolo nazionale al Pachuca in due anni.\nNel frattempo la squadra si fa strada anche nella Champions' Cup, arrivando in finale contro i Chivas dopo aver eliminato Deportivo Marquense e Houston Dynamo. Anche qui Cacho si rivela decisivo, segnando il goal del momentaneo vantaggio nella finale di andata pareggiata in trasferta 2-2. Il ritorno si conclude 0-0; si va cos\u00ec ai rigori, dove il Pachuca conquista l'ennesimo titolo trasformando tutti e 5 i tiri dal dischetto. Avendo vinto la Copa Sudamericana, inoltre, il Pachuca si gioca la Recopa contro l'Internacional campione della Libertadores. All'andata la squadra tiene testa ai brasiliani, riuscendo a vincere per 2-1 con doppietta di Christian Gim\u00e9nez, cui Cacho serve un assist, ma al ritorno i brasiliani fanno prevalere la loro superiorit\u00e0 tecnica e si impongono per 4-0. A seguito della grande stagione conclusa con il Pachuca, Cacho \u00e8 anche chiamato in Nazionale per la Coppa America, dove il Messico arriva al terzo posto finale.\nDopo una stagione cos\u00ec ricca di successi, il Pachuca vive un momento di flessione, e dopo aver vinto in estate la SuperLiga, in cui Cacho segna un goal in semifinale contro lo Houston Dynamo, in Copa Sudamericana viene eliminato subito dal Cruz Azul, mentre in campionato \u2013dove Cacho mette a segno comunque 8 goal- non riesce a centrare la qualificazione alla Liguilla, probabilmente distratto verso la fine anche dalla partecipazione al Mondiale per Club, in cui \u00e8 subito eliminato dai tunisini dell'\u00c9toile Sportive du Sahel, che vincono per 1-0.\nL'inizio del clausura 2008 \u00e8 buono per Cacho, tanto che va a segno nelle prime tre giornate, regalando alla squadra i successi contro Estudiantes e Atlas, ma poi subisce un calo e l'unica altra marcatura del torneo sar\u00e0 quella nel pareggio esterno contro il Necaxa alla 10\u00aa giornata. Anche in questo caso il Pachuca non si qualifica per la fase finale, ma vive un altro momento di gloria nella Champions\u2019 Cup, vincendo la doppia finale contro il Saprissa dopo aver eliminato Motagua e DC United. Cacho non trova ancora il goal, ma gioca comunque tutte le partite.\nPumas.\nGiunto alla fine di un ciclo con il Pachuca, Cacho decide di cambiare maglia e passa ai Pumas. Nell'apertura 2008, con la sua nuova squadra gioca 14 partite al fianco del paraguagio Dante L\u00f3pez, segnando 5 goal. Il 31 agosto mette a segno la sua prima tripletta in carriera, segnando tutti i goal della vittoria per 3-0 contro l'Atlas. Inoltre \u00e8 titolare anche nella Concachampions, che per i Pumas termina ai quarti di finale, battuti dal Cruz Azul. Nel clausura 2009, tuttavia, torneo trionfale per i Pumas perch\u00e9 si concluder\u00e0 con la conquista del titolo nazionale proprio contro il Pachuca, Cacho perde il posto da titolare, e a fine campionato saranno solo 9 le partite giocate (2 dal primo minuto), con due marcature.\nRitorno al Pachuca.\nIl giocatore fa cos\u00ec ritorno, in prestito, alla squadra che l'ha consacrato, e immediatamente ritrova goal e posto da titolare. Riesce nuovamente nell'impresa di segnare nelle prime tre giornate del campionato, contro Estudiantes, Gallos Blancos ed Atlante, e a fine campionato i goal segnati saranno 7. La squadra non riesce a qualificarsi per la Liguilla, ma in compenso vive un'altra grande stagione internazionale, andando a vincere di nuovo la Concachampions, dove per\u00f2 giocano pi\u00f9 \u00c9dgar Ben\u00edtez e Dar\u00edo Cvitanich. Il suo unico goal nella competizione arriva nei sedicesimi contro il Deportivo Jalapa. La squadra si aggiudica la coppa in maniera rocambolesca contro il Cruz Azul, grazie a un goal di Edgar Ben\u00edtez all'ultimo istante della partita di ritorno, dopo che all'andata la \"M\u00e1quina\" si era imposta per 2-1.\nNel torneo di clausura al contrario Cacho trova poco spazio, e dopo 4 giornate (con un solo goal all'attivo su rigore contro l'Atlante) perde il posto, anche a causa di una fastidiosa pubalgia, giocando solo alcune partite da subentrato. A fine torneo, scaduto il prestito, fa ritorno ai Pumas.\nNuovamente coi Pumas.\nLa nuova avventura con i Pumas comincia con la partecipazione a luglio del 2010 alla SuperLiga nordamericana, in cui Cacho gioca da titolare le tre partite del girone contro New England Revolution, Morelia e Chicago Fire, senza per\u00f2 andare in goal. In campionato, tuttavia, i titolari sono Dante L\u00f3pez e Palencia, e delle 18 partite giocate da Cacho, solo in 4 scende in campo dal primo minuto, riuscendo comunque a segnare una doppietta al Puebla, chiudendo il torneo con 5 reti. Nel clausura 2011 le cose iniziano molto meglio, tanto che dopo 4 giornate ha gi\u00e0 messo a segno 5 reti, tra cui una doppietta nel 3-3 esterno al Cruz Azul, ma un infortunio lo tiene fuori per le successive 5 giornate, e quando rientra collezioner\u00e0 solo altre due marcature, nel torneo che i Pumas vincono battendo il Morelia nella doppia finale.\nAnche l'apertura si apre bene per Cacho, con il goal al San Luis dopo soli 9 minuti di gioco, ma un nuovo infortunio muscolare alla coscia occorsogli al 30\u00ba minuto di quella stessa partita lo ferma per due mesi permettendogli di rientrare solo verso la fine del torneo, che chiude con 6 presenze ed un goal. Nel clausura va a segno alla seconda giornata contro il Morelia servito da Mart\u00edn Bravo, e successivamente ricambia il favore al compagno permettendogli di segnare il 2-0 (3-0 il risultato finale). Va di nuovo in rete alla giornata successiva, portando in vantaggio la sua squadra contro il (finale 1-1) liberandosi della marcatura di Hiram Mier e concludendo in rete nell'angolino destro dal limite dell'area, poi con la crisi della squadra anche le sue prestazioni vanno scemando. Alla settima giornata con una giocata personale sulla fascia riesce a mettere al centro il cross sul quale Eduardo Herrera con un colpo di testa porta in vantaggio i Pumas sul Cruz Azul, ma la squadra si fa poi recuperare. All'8\u00aa \u00e8 nuovamente lui a portare in vantaggio la squadra con un colpo di testa, ma anche stavolta gli avversari (i Gallos Blancos) riescono poi a pareggiare. Segna su rigore il goal dell'1-1 contro l'Am\u00e9rica all'11\u00aa, ma poi i padroni di casa vincono per 2-1.\nNazionale.\nRiceve la prima convocazione in Nazionale dal CT Hugo S\u00e1nchez ai tempi del Pachuca, in vista dell'amichevole contro il Venezuela, in cui fa il suo esordio con la maglia del \"Tri\" il 28 febbraio 2007, entrando all'intervallo al posto di Fernando Arce. Viene selezionato per far parte della rosa per la Coppa America del 2007 in Venezuela, che vive da titolare al fianco di Nery Castillo, bench\u00e9 non trovi il goal e sia sempre sostituito. Il Messico batte 0-2 il Brasile e 2-1 l'Ecuador, poi vince il suo girone andando a pareggiare 0-0 contro il Cile, dove Cacho \u00e8 tenuto a riposo. Nei quarti travolge 6-0 il Paraguay, prima di essere fermato in semifinale dall'Argentina, che vince per 3-0. Il Messico si classificher\u00e0 poi al terzo posto nella competizione, battendo per 3-1 l'Uruguay.\nIl primo goal in Nazionale Cacho lo trova nell'amichevole contro il Brasile giocata il 12 settembre 2007 e persa dai messicani per 1-3, e nella partita successiva, amichevole contro la Nigeria il 14 ottobre pareggiata per 2-2, realizza addirittura una doppietta. Resteranno i suoi ultimi goal in Nazionale. Gioca altre due amichevoli l'anno successivo, contro Cina e Stati Uniti e l'incontro valido per le qualificazioni al Mondiale in Sudafrica del 2010, giocato il 9 settembre 2009 contro l'Honduras, in cui sostituisce al 71\u00ba minuto Miguel Sabah, prima dell'amichevole contro la Colombia del 30 settembre, in quella che resta la sua ultima apparizione con la \"camiseta tricolor\".\nStatistiche.\nPresenze e reti nei club.\n\"Aggiornato al 28 gennaio 2012.\""}
{"id": "1911096", "revid": "289247", "url": "https://it.wikipedia.org/wiki?curid=1911096", "title": "John Baird", "text": ""}
{"id": "1911097", "revid": "289247", "url": "https://it.wikipedia.org/wiki?curid=1911097", "title": "John Baird, 1 visconte Stonehaven", "text": ""}
{"id": "1911098", "revid": "289247", "url": "https://it.wikipedia.org/wiki?curid=1911098", "title": "John Baird, 1 barone Stonehaven", "text": ""}
{"id": "1911099", "revid": "289247", "url": "https://it.wikipedia.org/wiki?curid=1911099", "title": "John Baird, I barone Stonehaven", "text": ""}
{"id": "1911100", "revid": "64771", "url": "https://it.wikipedia.org/wiki?curid=1911100", "title": "John Baird,I barone Stonehaven", "text": ""}
{"id": "1911103", "revid": "149485", "url": "https://it.wikipedia.org/wiki?curid=1911103", "title": "Atletica leggera ai Giochi della XXIX Olimpiade - 100 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 100 metri piani maschili si \u00e8 svolta il 15 e il 16 agosto presso lo Stadio nazionale di Pechino.\nGara.\nNei quarti di finale ben tre atleti scendono sotto i 10\" netti: Usain Bolt (9\"92), l'antillano Churandy Martina e Richard Thompson di Trinidad (9\"99 per entrambi).\nIn semifinale il loro numero sale a sette. Il miglior tempo \u00e8 di Usain Bolt: 9\"85 nella prima serie. Per il giamaicano \u00e8 il primo record: ha stabilito il miglior tempo di sempre nel turno che qualifica alla finale. Sorprende l'eliminazione di Tyson Gay, considerato uno dei favoriti, che giunge quinto nella seconda serie.\nIn finale parte bene Richard Thompson, ma gi\u00e0 ai 40 metri rinviene prepotentemente Bolt che si avvia a vincere con una velocit\u00e0 mai vista in precedenza. Il cronometro segna 9\"69: \u00e8 il nuovo record del mondo. Il giamaicano ha dominato totalmente la gara. Dietro di lui, Thompson, Walter Dix (USA), Michael Frater (Giamaica) e Martina, tutti con il record personale. Delude Asafa Powell, l'ex primatista mondiale, che manca un altro appuntamento importante: \u00e8 solo quinto con 9\"95.\nBatterie.\nVenerd\u00ec 15 agosto.\nSi qualificano per il secondo turno i primi 3 classificati di ogni batteria. Vengono ripescati i 10 migliori tempi degli esclusi.\n1\u00aa Batteria.\nOre 9:45.\n2\u00aa Batteria.\nOre 9:53.\n3\u00aa Batteria.\nOre 10:01.\n4\u00aa Batteria.\nOre 10:09.\n5\u00aa Batteria.\nOre 10:17.\n6\u00aa Batteria.\nOre 10:25.\n7\u00aa Batteria.\nOre 10:33.\n8\u00aa Batteria.\nOre 10:41.\n9\u00aa Batteria.\nOre 10:49.\n10\u00aa Batteria.\nOre 10:57.\nGraduatoria Batterie.\n\"Legenda\":\nQuarti di finale.\nVenerd\u00ec 15 agosto.\nAccedono alle Semifinali i primi 3 classificati di ciascuna serie. Viene ripescato il miglior tempo degli esclusi.\n1\u00b0 Quarto.\nOre 19:45.\n2\u00b0 Quarto.\nOre 19:52.\n3\u00b0 Quarto.\nOre 19:59.\n4\u00b0 Quarto.\nOre 20:06.\n5\u00b0 Quarto.\nOre 20:13.\nGraduatoria qualificati.\n\"Legenda\":\nSemifinali.\nSabato 16 agosto.\nAccedono alla Finale i primi 4 classificati di ciascuna semifinale. Non ci sono ripescaggi.\n1\u00aa Semifinale.\nOre 20:05.\n2\u00aa Semifinale.\nOre .\nGraduatoria qualificati.\n\"Legenda\":\nFinale.\nSabato 16 agosto, ore 22:30. Stadio nazionale di Pechino."}
{"id": "1911105", "revid": "1711941", "url": "https://it.wikipedia.org/wiki?curid=1911105", "title": "Salomone (generale bizantino)", "text": "Fu prefetto del pretorio d'Africa dal 534 al 536 e di nuovo dal 539 fino alla sua morte nel 544.\nBiografia.\nSalomone era un eunuco originario di Dara, combatt\u00e9 nella Guerra vandalica (533-534) come \"domesticus\" (assistente anziano) del generale Belisario. La guerra venne alla fine vinta dai Romani, che riconquistarono l'Africa settentrionale, la Sardegna, la Corsica e le isole Baleari.\nDopo la partenza di Belisario per Costantinopoli, Salomone fu nominato \"magister militum Africae\". Le trib\u00f9 dei Mauri che vivevano in Byzacena e Numidia si rivoltarono immediatamente e Salomone tent\u00f2 di sedare questa rivolta con le sue truppe, che includevano trib\u00f9 more alleate. La situazione era cos\u00ec critica che a Salomone venne anche affidata l'autorit\u00e0 civile, sostituendo il primo prefetto, Archelao, nell'autunno del 534. Salomone riusc\u00ec a sconfiggere i Mauri di Byzacena a Mamma, e ottenne una vittoria decisiva su di loro nella battaglia di monte Bourgaon agli inizi del 535. In estate, combatt\u00e9 contro Iabdas e gli Aurasii, che stavano devastando la Numidia, ma non riusc\u00ec a ottenere risultati di rilievo. Salomone allora inizi\u00f2 a erigere forti ai confini e sulle strade principali, sperando cos\u00ec di contenere le incursioni dei Mori.\nA Pasqua del 536 scoppi\u00f2 una rivolta militare di larga scala, causata dall'insoddisfazione dei soldati verso Salomone e capeggiata da Stotzas. Salomone, insieme a Procopio, che lavor\u00f2 come suo segretario, riusc\u00ec a scappare in Sicilia, che era stata appena conquistata da Belisario. Giustiniano decise di nominare il nipote Germano Giustino \"magister militum\" e mandarlo in Africa per risolvere la crisi.\nGermano riusc\u00ec a portare molti ribelli dalla sua parte apparendo conciliante e pagando i loro arretrati. Alla fine, nella primavera del 537, i due eserciti si scontrarono a Scalae Veteres, e fu Germano a vincere. Stotzas si rifugi\u00f2 dalle trib\u00f9 di Mauretania, e Germano trascorse i successivi due anni a ristabilire la disciplina nell'esercito. Alla fine, Giustiniano ritenne che la situazione si era stabilizzata abbastanza, e nel 539 Germano venne sostituito da Salomone. Salomone continu\u00f2 il lavoro di Germano cacciando dall'esercito coloro la cui fedelt\u00e0 all'impero era considerata dubbia e rinforzando la rete di fortificazioni. Questa organizzazione pianificata con cura gli permise di sconfiggere gli Aurasii, cacciandoli dalle loro fortezze sulle montagne, e ristabil\u00ec il dominio romano in Numidia e Mauretania Sitifensis.\nSotto il suo governo l'Africa attravers\u00f2 un periodo di pace e prosperit\u00e0 per qualche anno, fino all'arrivo della grande peste ca. 542, durante la quale il popolo della provincia soffr\u00ec molto. Nello stesso tempo, il comportamento arrogante di alcuni governatori Romani alien\u00f2 i leader dei Mauri, come Antalas a Byzacena, e caus\u00f2 la loro rivolta e le loro incursioni in territorio Romano. In una battaglia contro i Mauri a Cillio a Byzacena nel 544, i Romani vennero sconfitti e Salomone stesso fu ucciso."}
{"id": "1911106", "revid": "2217501", "url": "https://it.wikipedia.org/wiki?curid=1911106", "title": "Participio latino", "text": "Il participio \u00e8 chiamato cos\u00ec perch\u00e9 \"partecipa\" sia alle funzioni del verbo che a quelle del nome. Per questa sua caratteristica era considerato, tanto nel mondo greco quanto in quello latino, non un modo verbale o un elemento appartenente al sistema verbale bens\u00ec una parte del discorso a s\u00e9.\nTempi del participio.\nIn latino ci sono tre tempi del participio:\nParticipio presente.\nHa significato \"attivo\" ed esprime la contemporaneit\u00e0 rispetto al verbo della reggente, con tutti i verbi (transitivi/intransitivi, attivi/deponenti). Si compone del tema del presente, con l'aggiunta del suffisso -nt- e delle uscite degli aggettivi della seconda classe a una sola uscita: uscir\u00e0 quindi in \"-ans, -antis\" per la prima coniugazione, \"-ens, -entis\" per la seconda e terza coniugazione, \"-iens, -ientis\" per la quarta coniugazione. Si declina dunque come un aggettivo della seconda classe a una sola uscita.All'ablativo singolare presenta la doppia uscita, in \"-e\" e in \"-i\": la prima (caratteristica della declinazione nominale) si usa quando il participio \u00e8 usato come verbo (ad esempio nell'ablativo assoluto) o \u00e8 sostantivato; la seconda (caratteristica della declinazione aggettivale) si usa quando il participio ha funzione di aggettivo.\nPer fornire uno schema di coniugazione ed elencare i suoi significati useremo come esempio il participio presente di \"laudo\", \"lodare\", \"laudans, -ntis\" (tutti gli esempi sono alla terza persona singolare ma ovviamente il participio si pu\u00f2 riferire a ciascuna delle sei persone).\nSi rende in italiano nel seguente modo: Se il participio si trova in nominativo (sing. o plur.) si rende con il Gerundio semplice italiano.\nSe si trova in un altro caso si traduce con una proposizione relativa (Che...) oppure una temporale, causale, etc...\nParticipio futuro.\nEsprime la \"posteriorit\u00e0\" rispetto al verbo reggente, ha valore \"attivo\" e quindi \u00e8 presente nella coniugazione di tutti i verbi, eccetto i verbi difettivi di supino. Si forma dal tema del supino con il suffisso \"-urus, -ura, -urum\" e si declina dunque come un aggettivo della I classe.\nPer fornire lo schema di coniugazione ed elencare i suoi significati useremo come esempio il participio futuro di \"laudo\", \"lodare\", \"laudaturus, -ura, -urum\" (tutti gli esempi sono alla terza persona singolare ma ovviamente il participio si pu\u00f2 riferire a ciascuna delle sei persone).\nSi rende in italiano nel seguente modo:\nPi\u00f9 utilizzati.\nAltri.\nParticipio perfetto.\nEsprime \"anteriorit\u00e0\", ha valore \"passivo\" ed \u00e8 formato dal tema del supino a cui si aggiungono le terminazioni \"-us, -a, -um\": si declina come un aggettivo della prima classe.\nForniamo uno schema di declinazione utilizzando il participio perfetto di \"laudo\", \"lodare\", \"laudatus, -a, -um\".\nA questo punto occorre distinguere fra i verbi attivi e deponenti, transitivi e intransitivi per precisare il valore attivo o passivo del participio perfetto. Distingueremo dunque quattro tipi di verbo, e per ciascun tipo esamineremo la presenza o meno del participio perfetto, e il suo valore per quanto riguarda la diatesi.\nParticipio sostantivato.\nIl participio \u00e8 detto sostantivato quando non \u00e8 concordato con nessun altro termine della frase. Il participio sostantivato \u00e8 quindi autonomo e corrisponde a un sostantivo. Si pu\u00f2 tradurre con un participio presente o passato (se \u00e8 un participio presente o passato), oppure con una subordinata relativa.\nEs.\nParticipio Presente\n\"Virtus pugnantium magna fuit\".\nIl valore dei combattenti (di coloro che combattevano) fu grande.\nParticipio Perfetto\n\"Memoria necatorum ad perpetuum manebit\". \nLa memoria degli uccisi (di coloro che sono stati uccisi) rimarr\u00e0 in eterno.\nParticipio Futuro\n\"Virtus pugnaturorum magna erit\".\nIl valore di coloro che combatteranno (di coloro che si accingono a combattere, di coloro che hanno intenzione di combattere) sar\u00e0 grande.\nParticipio attributivo.\nIl participio attributivo si ha quando il participio ha funzione di aggettivo (si riferisce quindi ad un sostantivo) e concorda in genere, numero e caso al sostantivo a cui si riferisce, seguendo la declinazione degli aggettivi della seconda classe a una sola uscita (participio presente) o degli aggettivi della prima classe (participio perfetto e futuro).\nEs. \nParticipio predicativo.\nEs.\nParticipio congiunto.\nSi parla di participio congiunto quando il participio presente o perfetto di un verbo attivo, deponente o semideponente concorda in caso, genere e numero con un elemento della proposizione reggente (sostantivo, pronome, ecc.).\nNella sua funzione verbale corrisponde a una proposizione subordinata implicita degli stessi tipi di quella dell'ablativo assoluto (temporale, causale, concessiva) oppure alla protasi di un periodo ipotetico.\nViene impiegato quando l'ablativo assoluto non \u00e8 utilizzabile. Questo pu\u00f2 accadere quando i soggetti di subordinata e reggente coincidono oppure quando \u00e8 presente un legame tra la subordinata e altre proposizioni, reggente compresa.\nIn alcuni casi, il participio congiunto con funzione temporale pu\u00f2 essere reso in italiano anche con una coordinata alla reggente, invece di una subordinata, mantenendo pressoch\u00e9 intatto il significato dell'enunciato.\nEsempi:\nInviaturi: i soldati che stavano per essere inviati (esempio tipico di participio futuro congiunto)."}
{"id": "1911108", "revid": "3732", "url": "https://it.wikipedia.org/wiki?curid=1911108", "title": "Atletica leggera ai Giochi della XXIX Olimpiade - 200 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 200 metri piani maschili si \u00e8 svolta il 18 e il 20 agosto presso lo Stadio nazionale di Pechino.\nGara.\nIl pi\u00f9 veloce nei primi due turni \u00e8 Brian Dzingai, dello Zimbabwe.\nNella prima semifinale Churandy Martina vince col nuovo record nazionale (20\"11). Nella seconda, Usain Bolt fa ancora meglio: 20\"09.\nIn finale il giamaicano parte dalla corsia 5, esegue una curva da manuale e si presenta sulla dirittura d'arrivo con 2-3 metri di vantaggio sul campione uscente Crawford. Dopo la prima frazione corsa in 9\"96, copre la seconda parte del tracciato in 9\"34. Il tempo finale \u00e8 19\"30: il record mondiale \u00e8 battuto di due centesimi.\nAl secondo posto si piazza Churandy Martina col nuovo record nazionale; terzo giunge Wallace Spearmon che aveva rimontato dall'ultimo posto. Ma i due vengono squalificati pochi minuti dopo l'arrivo per invasione di corsia. Il campione uscente Shawn Crawford sale cos\u00ec dal quarto al secondo posto; Walter Dix, terzo, bissa il bronzo dei 100 metri.\nBatterie.\nLuned\u00ec 18 agosto.\nSi qualificano per i Quarti di finale i primi 3 classificati di ogni batteria. Vengono ripescati gli 8 migliori tempi degli esclusi.\n1\u00aa Batteria.\nOre 10:05 UTC+8.\n2\u00aa Batteria.\nOre 10:12 UTC+8.\n3\u00aa Batteria.\nOre 10:19 UTC+8.\n4\u00aa Batteria.\nOre 10:26 UTC+8.\n5\u00aa Batteria.\nOre 10:33 UTC+8.\n6\u00aa Batteria.\nOre 10:40 UTC+8.\n7\u00aa Batteria.\nOre 10:47 UTC+8.\n8\u00aa Batteria.\nOre 10:54 UTC+8.\nQuarti di finale.\nLuned\u00ec 18 agosto.\nSi qualificano per le Semifinali i primi 3 classificati di ogni batteria. Vengono ripescati i 4 migliori tempi degli esclusi.\n1\u00b0 Quarto.\nOre 20:05 UTC+8.\n2\u00b0 Quarto.\nOre 20:12 UTC+8.\n3\u00b0 Quarto.\nOre 20:19 UTC+8.\n4\u00b0 Quarto.\nOre 20:26 UTC+8.\nSemifinali.\nMarted\u00ec 18 agosto.\nAccedono alla Finale i primi 4 classificati di ciascuna semifinale. Non ci sono ripescaggi.\n1\u00aa Semifinale.\nOre 21:25 UTC+8.\n2\u00aa Semifinale.\nOre 21:33 UTC+8.\nFinale.\nMercoled\u00ec 20 agosto, ore 22:20. Stadio nazionale di Pechino."}
{"id": "1911109", "revid": "1950485", "url": "https://it.wikipedia.org/wiki?curid=1911109", "title": "Atletica leggera ai Giochi della XXIX Olimpiade - 400 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 400 metri piani maschili si \u00e8 svolta dal 18 al 21 agosto presso lo Stadio nazionale di Pechino.\nGara.\nI due favoriti sono il campione uscente Jeremy Wariner (USA) e il connazionale LaShawn Merritt.\nWariner vince la prima semifinale in 44\"15; il belga K\u00e9vin Borl\u00e9e giunge primo degli eliminati pur stabilendo il nuovo record nazionale (44\"88). Nella seconda serie prevale il francese Leslie Djhone con 44\"79. LaShawn Merritt vince la terza serie con 44\"12. Nel complesso, 11 atleti hanno corso in meno di 45 secondi nelle tre serie di semifinale.\nIn finale i tre americani sono subito davanti. Ai 300 metri sono ancora appaiati (Wariner 31\"8, Merritt 31\"9 e Neville 32\"0). Sulla retta finale Wariner ha un improvviso cedimento, lasciando a Merritt la vittoria in solitaria: 43\"75 contro 44\"74.\nNeville conquista il terzo posto a spese del bahamense Brown tuffandosi sul traguardo.\nBatterie.\n18 agosto 2008;\nSi qualificano per le Semifinali i primi 3 classificati di ogni batteria. Vengono ripescati i 3 migliori tempi degli esclusi.\n1\u00aa Batteria.\nOre 9:00.\n2\u00aa Batteria.\nOre 9:08.\n3\u00aa Batteria.\nOre 9:19.\n4\u00aa Batteria.\nOre 9:24.\n5\u00aa Batteria.\nOre 9:32.\n6\u00aa Batteria.\nOre 9:40.\n7\u00aa Batteria.\nOre 9:48.\n\"Legenda\":\nSemifinali.\n19 agosto 2008.\nAccedono alla finale i primi 2 classificati di ogni semifinale. Vengono ripescati i 2 migliori tempi degli esclusi.\n1\u00aa Semifinale.\nOre 21:45.\n2\u00aa Semifinale.\nOre 21:52.\n3\u00aa Semifinale.\nOre 21:59.\n\"Legenda\":\nFinale.\nGioved\u00ec 21 agosto, ore 22:30. Stadio nazionale di Pechino.\n\"Legenda\":\nIl margine tra il primo e il secondo classificato, 99 centesimi, \u00e8 il pi\u00f9 ampio degli ultimi cent'anni nella specialit\u00e0 alle Olimpiadi.\nPer gli Stati Uniti, \u00e8 la quinta tripletta dopo quelle del 1904, 1968, 1988 e 2004."}
{"id": "1911110", "revid": "1552438", "url": "https://it.wikipedia.org/wiki?curid=1911110", "title": "Calcio ai Giochi della XXVII Olimpiade - Torneo maschile", "text": "Risultati.\nFase eliminatoria.\nGruppo C.\n \nClassifica marcatori.\n6 reti\n4 reti\n3 reti\n2 reti\n1 rete\nAutoreti"}
{"id": "1911111", "revid": "1543377", "url": "https://it.wikipedia.org/wiki?curid=1911111", "title": "Atletica leggera ai Giochi della XXIX Olimpiade - 800 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione degli 800 metri piani maschili si \u00e8 svolta dal 20 al 23 agosto presso lo Stadio nazionale di Pechino.\nGara.\nIl pi\u00f9 veloce in batteria \u00e8 Wilfred Bungei con 1'44\"90.\nIl regolamento prevede 3 semifinali: ci\u00f2 significa che si qualificano i primi 2 di ogni serie (pi\u00f9 i 2 migliori tempi). Ne fa le spese il campione uscente Jurij Borzakovskij, che nella prima semifinale, lenta, giunge terzo alle spalle di Bungei e del cubano Yeimer L\u00f3pez. Un altro escluso eccellent\u00e8 \u00e8 Mbulaeni Mulaudzi (che corre pi\u00f9 veloce di L\u00f3pez ma finisce sesto nella sua serie). Ha una controprestazione il primatista mondiale stagionale, Abubaker Kaki che finisce ultimo nella seconda serie. Il miglior tempo delle semifinali \u00e8 di Alfred Kirwa Yego (campione mondiale in carica) con 1'44\"73.\nPer la prima volta nella storia olimpica, nessun atleta europeo partecipa alla finale.\n\u00c8 una gara tattica, che Bungei controlla dall'inizio alla fine, passando ai 400 in 53\"35 e ai 600 in 1'19\"17.\nSi presenta sul rettilineo d'arrivo davanti al sudanese Ismail e a L\u00f3pez; lancia la volata e Ismail gli rimane incollato fino al traguardo. Tra i primi due ci sono solo 5 centesimi. L\u00f3pez, invece, si fa rimontare e finisce sesto. Terzo \u00e8 Alfred Kirwa Yego, seguito dal canadese Reed (erano stati primo e secondo ai mondiali del 2007).\nBatterie.\n20 agosto.\nSi qualificano per le Semifinali i primi 2 classificati di ogni batteria. Vengono ripescati gli 8 migliori tempi degli esclusi.\nSemifinali.\n21 agosto.\nAccedono alla Finale i primi 2 di ciascuna semifinale. Vengono ripescati i 2 migliori tempi degli esclusi.\n1\u00aa Semifinale.\nOre 19:50.\n2\u00aa Semifinale.\nOre 19:58.\n3\u00aa Semifinale.\nOre 20:06.\n\"Legenda\":\nFinale.\nSabato 23 agosto 2008; ore 19:30. Stadio nazionale di Pechino."}
{"id": "1911113", "revid": "110157", "url": "https://it.wikipedia.org/wiki?curid=1911113", "title": "Calcio ai Giochi della XXVII Olimpiade - Torneo femminile", "text": "Il torneo femminile di calcio ai Giochi della XXVII Olimpiade si \u00e8 svolto dal 15 al 28 settembre 2000 ed \u00e8 stato ospitato da tre diversi stadi.\nLa medaglia d'oro \u00e8 stata vinta per la prima volta dalla , che hanno superato in finale per 3-2 dopo i tempi supplementari gli , ai quali \u00e8 andata la medaglia d'argento. La medaglia di bronzo \u00e8 stata vinta dalla , che nella finale per il terzo posto ha sconfitto il per 2-0.\nIl sorteggio mise nello stesso girone le nazionali medagliate nell'edizione precedente: gli Stati Uniti vinsero il girone, accedendo alle semifinali assieme alla Norvegia, mentre la concluse al terzo posto, venendo eliminata. In semifinale la Norvegia affront\u00f2 e super\u00f2 la Germania, vincitrice a punteggio pieno dell'altro girone preliminare, per 1-0 grazie a un'autorete di Tina Wunderlich sul finire della partita. Anche l'altra semifinale si concluse sull'1-0, grazie al quale le statunitensi eliminarono il Brasile. La finale fu una ripetizione della sfida che c'erano stata nel girone preliminare e che aveva visto prevalere le statunitensi per 2-0, ma anche una ripetizione della semifinale di Atlanta 1996, che aveva visto la vittoria sempre delle statunitensi grazie al golden goal. In questa occasione furono le norvegesi ad avere la meglio, vincendo la partita per 3-2 grazie a una rete di Dagny Mellgren nel corso dei tempi supplementari, e vincendo la loro prima medaglia d'oro olimpica.\nFormato.\nLe otto squadre partecipanti sono state divise in due gironi da quattro e ciascuna squadra ha affrontato tutte le altre, per un totale di tre giornate. Le prime due classificate accedevano alle semifinali."}
{"id": "1911114", "revid": "73843", "url": "https://it.wikipedia.org/wiki?curid=1911114", "title": "Atletica leggera ai Giochi della XXIX Olimpiade - 1500 metri piani maschili", "text": "La competizione dei 1500 metri piani maschili dei Giochi olimpici di Pechino 2008 si \u00e8 svolta dal 15 al 19 agosto 2008 presso lo Stadio nazionale di Pechino.\nGara.\nNon appare tra i favoriti Rashid Ramzi, che inizia la sua stagione sui 1.500 proprio a Pechino. Eppure il marocchino (naturalizzato dallo stato del Bahrein) corre con il tempo pi\u00f9 veloce di sempre in una batteria: 3'32\"89.\nRamzi prevale nella seconda semifinale; nella prima serie vince il keniota Asbel Kiprop (i tempi sono nell'ordine del 3'37\"). Primo dei non qualificati \u00e8 Bernard Lagat, campione del mondo all'aperto e al coperto.\nIn finale Kiprop conduce il gruppo nel primo giro; poi prende la testa il connazionale Choge. Alla campanella gli atleti passano davanti al traguardo in quest'ordine: Choge, Abdelaati Iguider, Bilal Al\u00ec e Rashid Ramzi. Il marocchino inizia la sua rimonta: ai 1.200 \u00e8 terzo; ai 250 parte in volata. La sua velocit\u00e0 \u00e8 nettamente superiore: copre i 100 metri tra 1.300 e 1.400 metri di gara in 12\"5. Solo Kiprop gli resiste dietro. I due superano gli avversari con facilit\u00e0 e vincono l'oro e l'argento. Un'altra volata mozzafiato aggiudica il bronzo: Nick Willis, che ha rimontato dal sesto posto, batte Mehdi Baala per soli 5 centesimi. Rashid Ramzi ha corso l'ultimo giro in 52\"9.\nIl 18 novembre 2009 il CIO ha poi squalificato Ramzi per doping togliendolo dall'ordine d'arrivo. La medaglia d'oro \u00e8 stata cos\u00ec assegnata ad Asbel Kipruto Kiprop, giunto alle spalle di Ramzi, l'argento a Nicholas Willis e il bronzo a Mehdi Baala.\nBatterie.\nVenerd\u00ec 15 agosto.\nSi qualificano per le semifinali i primi 5 classificati di ogni batteria. Vengono ripescati i 4 migliori tempi degli esclusi.\n1\u00aa batteria.\nOre 19:10.\n2\u00aa batteria.\nOre 19:19.\n3\u00aa batteria.\nOre 19:28.\n4\u00aa batteria.\nOre 19:37.\nSemifinali.\nDomenica 17 agosto.\nSi qualificano per la finale i primi 5 classificati di ogni batteria. Vengono ripescati i 2 migliori tempi degli esclusi.\n1\u00aa semifinale.\nOre 21:55.\n2\u00aa semifinale.\nOre 22:04.\nRiepilogo qualificati.\n\"Legenda\":\nFinale.\nMarted\u00ec 19 agosto; ore 22:50. Stadio nazionale di Pechino.\nAsbel Kipruto Kiprop, con i suoi 19 anni e 50 giorni, \u00e8 il pi\u00f9 giovane medagliato di sempre sui 1.500 metri alle Olimpiadi."}
{"id": "1911115", "revid": "1543377", "url": "https://it.wikipedia.org/wiki?curid=1911115", "title": "Atletica leggera ai Giochi della XXIX Olimpiade - 5000 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 5000 metri piani maschili si \u00e8 svolta il 20 e il 23 agosto presso lo Stadio nazionale di Pechino.\nGara.\nTutti i migliori passano il turno eliminatorio. Non si presenta alla partenza Rashid Ramzi, appagato per la vittoria nei 1500. \u00c8 invece alla partenza Kenenisa Bekele, fresco vincitore dei 10000.\nLa finale parte a passo lento: il primo km \u00e8 percorso in 2'45\"49. Prendono il comando della corsa i tre etiopi, Bekele (Kenenisa e Tariku) e Cherkos. Ai 3000 metri (percorsi in 8'00\"85) Kenenisa Bekele rompe gli indugi ed aumenta il ritmo perentoriamente. Percorre un giro in 59\"9 e il seguente in 61\"3. I due connazionali rimangono subito indietro; i kenioti Kipchoge e Soi li scavalcano e si pongono all'inseguimento del capolista.\nAi 4000 metri (percorsi in 10'32\"52) il campione mondiale Bernard Lagat ha un netto cedimento (finir\u00e0 la corsa con mezzo giro di distacco dal vincitore). Bekele corre il quarto km in un tempo proibitivo per molti: 2'31\"67. Dietro di lui, i due keniani e l'ugandese Kipsiro, poi il vuoto. A due giri dalla fine i tre inseguitori hanno ancora qualche possibilit\u00e0 di raggiungere la testa della corsa, ma Soi e Kipsiro, terzo e quarto, all'ultimo giro rimangono indietro. Per Bekele rimane da fiaccare la resistenza del solo Kipchoge. Si produce in un allungo irresistibile che gli consente di compiere l'ultimo giro in 53\"87, ben cinque secondi pi\u00f9 veloce del keniota. Il distacco tra i due \u00e8 ampio: 35 metri. Il vincitore ha percorso l'ultimo km in 2'25\"30 ed ha demolito il record olimpico, battendolo di quasi otto secondi.\nBatterie.\nSi qualificano per la finale i primi 4 classificati di ogni batteria. Vengono ripescati i 3 migliori tempi degli esclusi.\nFinale.\nSabato 23 agosto, ore 20:10. Stadio nazionale di Pechino.\nKenenisa Bekele realizza la doppietta 5000-10000 nella stessa Olimpiade. Il suo nome affianca quello di mezzofondisti che hanno fatto la storia della specialit\u00e0, come Hannes Kolehmainen (1912), Emil Z\u00e1topek (1952), Vladimir Kuts (1956), Lasse Vir\u00e9n (1972 e 1976) e Miruts Yifter (1980)."}
{"id": "1911116", "revid": "228587", "url": "https://it.wikipedia.org/wiki?curid=1911116", "title": "Atletica leggera ai Giochi della XXIX Olimpiade - 10000 metri piani maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 10000 metri piani maschili si \u00e8 svolta il 17 agosto presso lo Stadio nazionale di Pechino.\nFinale.\nSabato 17 agosto. Stadio nazionale di Pechino.\nLa gara inizia a passo lento: il primo chilometro \u00e8 percorso in soli 2'50\"15. Il secondo ed il terzo sono condotti ad un passo pi\u00f9 svelto, per poi rallentare di nuovo al quarto e quinto. Fanno tutto gli etiopi. A met\u00e0 della corsa sono passati 13 minuti e 48 secondi netti.\nLa seconda met\u00e0, invece, viene corsa in 13'13\"17. Haile Gebrselassie \u00e8 in testa durante il sesto km, poi la testa della corsa \u00e8 presa dall'eritreo Tadesse. I keniani Kogo e Masai sentono che la gara pu\u00f2 sfuggire loro di mano e balzano in testa. A mille metri dalla fine c'\u00e8 un gruppo ancora nutrito di sette atleti davanti a tutti.\nAlla campanella dell'ultimo giro scatta veloce Bekele, seguito dai connazionali Sihine e Gebrselassie. Kogo, Masai e Tadesse si mettono all'inseguimento. Nessuno riesce a prendere i primi due, che sprintano per la vittoria. Sorride Bekele, che copre gli ultimi 400 metri in un inavvicinabile 53\"42. Dietro di lui, Sihine conclude in 54\"8. Kogo e Masai superano Gebrselassie e disputano la volata per il terzo posto. Arrivano appaiati, con lo stesso tempo. Solo grazie agli strumenti elettronici viene rilevato un millesimo di differenza a favore di Kogo (27'04\"104 a 27'04\"105). Dietro di loro, tutti atleti nati in Africa, a conferma del dominio del continente sulla specialit\u00e0 (anche i rappresentanti di Qatar e Turchia sono nati in Africa).\nPer trovare il primo atleta nato fuori dall'Africa bisogna scendere alla 13\u00aa posizione (Galen Rupp, USA).\nBekele \u00e8 il quinto uomo a vincere due titoli olimpici consecutivi sui 10.000 metri. Ma non \u00e8 il solo a ripetersi: quattro dei primi sei classificati finirono tra i primi sei anche ad Atene 2004.\nBen 20 atleti hanno concluso la gara in meno di 28 minuti (il precedente record era 19, ai mondiali del 2005)."}
{"id": "1911117", "revid": "1543377", "url": "https://it.wikipedia.org/wiki?curid=1911117", "title": "Atletica leggera ai Giochi della XXIX Olimpiade - 3000 metri siepi maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 3000 metri siepi maschili si \u00e8 svolta il 16 e il 18 agosto presso lo Stadio nazionale di Pechino.\nGara.\nNei primi due km i passaggi sono lenti: 2'46\"97 e 2'46\"87. Poi i kenioti Kemboi (il campione uscente) e Matelong rompono gli indugi e si pongono in testa al gruppo. Alla campanella dell'ultimo giro conduce Kemboi, seguito da Matelong e dal francese Mekhissi. Solo settimo il terzo dei kenioti, Kipruto. Nel rettilineo opposto a quello d'arrivo passa in testa Matelong, che accelera il ritmo. Parte lancia in resta anche Kipruto, che progressivamente riduce le distanze dal trio di testa. Dopo la barriera li raggiunge e si presenta sorprendentemente davanti a tutti all'ultimo ostacolo. Solo Mekhissi resiste al suo ritmo. Nel testa a testa Kipruto prevale per 15 centesimi sul francese.\nMatelong \u00e8 terzo, mentre Kemboi, inciampato malamente nell'ultimo ostacolo, finisce solo settimo.\n\u00c8 la settima vittoria consecutiva per il Kenya in questa specialit\u00e0.\nBatterie.\nSabato 16 agosto.\nSi qualificano per la finale i primi 4 classificati di ogni batteria. Vengono ripescati i 3 migliori tempi degli esclusi.\n1\u00aa batteria.\nOre 9:20.\n2\u00aa batteria.\nOre 9:32.\n3\u00aa batteria.\nOre 9:44.\nGraduatoria batterie.\n\"Legenda\":\nFinale.\nLuned\u00ec 18 agosto, ore 21:10. Stadio nazionale di Pechino."}
{"id": "1911119", "revid": "123854312", "url": "https://it.wikipedia.org/wiki?curid=1911119", "title": "Bandiera della Sacha (Jacuzia)", "text": "La bandiera della Sacha (Jacuzia) \u00e8 stata adottata il 14 ottobre 1992.\nDescrizione.\nLa bandiera \u00e8 composta da quattro bande orizzontali: la banda superiore, di colore azzurro, occupa i 3/4 della superficie della bandiera; le due bande di colore bianco e rosso sono di 1/16 rispetto alla superficie della bandiera mentre la banda inferiore di colore verde \u00e8 di 1/8 rispetto alla superficie.\nAl centro della bandiera, inscritta nella banda superiore, \u00e8 presente un disco di colore bianco rappresentante il sole del Nord."}
{"id": "1911121", "revid": "15756", "url": "https://it.wikipedia.org/wiki?curid=1911121", "title": "Celine Dion (album)", "text": "Celine Dion \u00e8 il secondo album in lingua inglese e il diciassettesimo in totale della cantante canadese C\u00e9line Dion, pubblicato il 30 marzo 1992. Questo album include \"Beauty and the Beast,\" canzone vincitrice di un Oscar e di un Golden Globe. L'album \u00e8 la sua incisione pi\u00f9 completa fino ad oggi, con canzoni di famosi cantautori come Diane Warren (Cher, Gloria Estefan, Linda Ronstadt) e Prince, che ha scritto la ballad \"With This Tear\". L'album \u00e8 stato registrato tra New York, Los Angeles, San Francisco e Morin Heights, in Qu\u00e9bec, tra l'ottobre 1991 e il febbraio 1992.\nL'album spinge \"The Wall Street Journal\" a proclamare C\u00e9line come una \"voce presente una sola volta in una generazione\".\n\"Celine Dion\" comprende 13 canzoni di diversi generi musicali. L'album spazia dal potente gospel di \"Love Can Move Mountains\" al frizzante funk di \"Little Bit of Love\" e alle perseguitanti ballad di \"Nothing Broken But My Heart\" e \"Show Some Emotion\".\nAntefatti e contenuti.\nLa vera svolta internazionale di C\u00e9line Dion arriva con la collaborazione con Peabo Bryson per registrare la title track del film d'animazione Walt Disney Pictures, \"La bella e la bestia\" (1991). La canzone catturava uno stile musicale che la Dion avrebbe utilizzato in futuro: ballad influenti, classiche e soft-rock con strumentazione leggera. Ricevendo un successo critico e commerciale, la canzone divenne la sua seconda hit degli Stati Uniti a salire nella top 10, e vinse molti premi. Fu anche il primo singolo dell'album \"Celine Dion,\" che ebbe un'influenza soft-rock, combinata con elementi di soul e musica classica. A causa del successo del singolo lead-off, l'album fu ben accolto. Come per le versioni precedenti di C\u00e8line, l'album aveva un tocco di sentimentalismo.\nC\u00e8line lavor\u00f2 con un nuovo team di scrittori e produttori per il suo album omonimo. Cinque canzoni furono scritte da Diane Warren. \"With This Tear\" fu un regalo di Prince che scrisse la canzone appositamente per la cantante, mentre i brani furono prodotti principalmente da Walter Afanasieff, Ric Wake e Guy Roche.\nNel 1992, \"Unison\", \"Celine Dion\" e apparizioni sui media avevano spinto la Dion nello star system americano. Aveva raggiunto uno dei suoi obiettivi principali: farsi strada nel mercato anglofono e raggiungere la fama. Oltre al suo crescente successo, ci furono anche dei cambiamenti nella vita personale di C\u00e9line, poich\u00e9 Ren\u00e9 Ang\u00e9lil avrebbe preso il posto da manager ad amante della cantante. Tuttavia, il rapporto fu tenuto segreto poich\u00e9 entrambi temevano che il giudizio del pubblico a causa della differenza di ventisei anni di et\u00e0 tra i due.\nLa versione europea di \"Celine Dion\" include \"Where Does My Heart Beat Now\" come traccia bonus. L'album fu ripubblicato il 7 settembre 1992 in Australia con un disco bonus contenente quattro canzoni precedentemente pubblicate come singoli da \"Unison\".\n\"Send Me a Lover\" \u00e8 stato un \"residuo\" delle sessioni di registrazione dell'album e fu pubblicato nel 1994 sulla raccolta di beneficenza \"Kumbaya Album 1994\".\nRecensioni da parte della critica.\nL'album ha ricevuto varie recensioni di critica. Stephen Thomas Erlewine di \"AllMusic\", scrisse che \"il seguito omonimo di C\u00e9line Dion al suo debutto americano \u00e8 ancora pi\u00f9 forte e pi\u00f9 completo.\" Arion Berger di \"Entertainment Weekly\" comment\u00f2:\"Colpisce tutte le note sulla graziosa, disperata \"With This Tear\" di Prince, ma chiaramente ha pi\u00f9 voce che cuore.\" Il critico musicale Robert Christgau lo defin\u00ec \"Il peggiore album dell'anno - che io ricordi\". Jan DeKnock del \"Chicago Tribune\" disse che l'album \"\u00e8 ancora meglio, perch\u00e9 la giovane cantante - di soli 24 anni - ha sviluppato abbastanza confidenza con la sua seconda lingua per trasmettere davvero le sfumature emotive di un testo, specialmente nelle ballad che dominano questo album. La Dion ha chiaramente aderito a Mariah Carey e Whitney Houston, che sono le voci premier della scena pop.\"\nSuccesso commerciale.\n\"Celine Dion\" ha venduto oltre 5 milioni di copie in tutto il mondo. Solo negli Stati Uniti, l'album vendette 2,4 milioni di copie secondo Nielsen SoundScan, ed \u00e8 stato certificato doppio disco di platino. Ha raggiunto la numero 34 nella classifica \"Billboard 200\". La popolarit\u00e0 della Dion si dimostr\u00f2 anche in Canada, dove l'album raggiunse la terza posizione, ottenendo il disco di diamante per 1 milione di copie vendute.\nIn altri paesi del mondo l'album raggiunse la posizione numero 15 in Australia, la numero 31 in Nuova Zelanda, la numero 59 in Giappone e la numero 70 nel Regno Unito. Fu anche certificato disco d'oro nel Regno Unito, in Giappone e in Australia.\nIl singolo di maggior successo dell'album fu \"Beauty and the Beast\", che raggiunse la nona posizione nella \"Billboard Hot 100\" e ottenne il disco d'oro negli Stati Uniti. Altri singoli, che raggiunsero la top 40 negli Stati Uniti, furono: \"If You Asked Me To\" (numero 4), \"Nothing Broken But My Heart\" (numero 29) e \"Love Can Move Mountains\" (numero 36).\nRiconoscimenti.\nNel 1993, C\u00e9line Dion fu nominata ai \"Grammy Award\" nelle categorie: Album dell'Anno, Miglior Performance Femminile Pop Vocale e Miglior Performance Pop di un Duo o Gruppo, in cui vinse insieme a Bryson.\nAi \"Juno Award\", nel 1992 fu candidata nelle categorie: Intrattenitrice Canadese dell'Anno e Miglior Cantante Femminile dell'Anno, vincendo in quest'ultima candidatura. L'anno seguente fu ricandidata in queste categorie e rivinse come Miglior Cantante Femminile dell'Anno. La Dion ha anche vinto il \"Billboard International Creative Achievement Award\" e fu nominata per il \"Billboard Music Award\" nella categoria Hot Adult Contemporary Artist. Vinse anche due \"F\u00e9lix Award\" come Miglior Artista dell'Anno ad aver ottenuto il massimo successo in una lingua diversa dal francese e come Miglior Artista dell'Anno ad aver ottenuto il massimo successo fuori dal Qu\u00e9bec. C\u00e9line vinse il suo primo \"World Music Award\" nella categoria Miglior Artista femminile canadese dell'Anno. Ricevette anche l'onorificenza dal Governatore Generale del Canada, la Medal of Recognition per il contributo alla cultura canadese.\n\"Beauty and the Beast\" vinse il \"Grammy Award\" per la Miglior Canzone scritta appositamente per un film o serie televisiva, e fu candidata per il \"Grammy Award\" alla Registrazione dell'Anno e alla Canzone dell'Anno. Nella categoria Miglior canzone originale, vinse un \"Oscar\" e un \"Golden Globe\". Nel '93 vinse ai \"Juno Award\" per Singolo dell'anno, l'ASCAP Award per la Canzone pi\u00f9 rappresentata dal film e l'ASCAP Pop Award per la Canzone pi\u00f9 rappresentata.\n\"If You Asked Me To\" vinse l'ASCAP Pop Award per la Canzone pi\u00f9 rappresentata e fu nominata ai Juno Award per il Singolo dell'anno e ai Billboard Music Award per il Singolo Hot Adult Contemporary dell'Anno. \"Nothing Broken But My Heart\" vinse l'ASCAP Pop Award per la Canzone pi\u00f9 suonata. \"Love Can Move Mountains\" vinse il Juno Award per la Registrazione Dance dell'Anno ed fu nominato per Singolo dell'Anno. \"Love Can Move Mountains\" ai Juno Awards del 1993 fu nominato per il Gemini Award come Miglior Performance in un programma di variet\u00e0 o serie televisiva.\nTracce.\n\"Celine Dion\" (European edition bonus track).\nL'edizione europea di \"Celine Dion\" contiene una traccia in pi\u00f9 rispetto all'edizione originale, estratta dal precedente album in inglese di C\u00e9line Dion, \"Unison\"."}
{"id": "1911122", "revid": "1543377", "url": "https://it.wikipedia.org/wiki?curid=1911122", "title": "Atletica leggera ai Giochi della XXIX Olimpiade - 110 metri ostacoli", "text": "Ai Giochi della XXIX Olimpiade, tenutisi a Pechino nel 2008, la competizione dei 110 metri ostacoli si \u00e8 svolta dal 18 al 21 agosto presso lo Stadio nazionale di Pechino.\nGara.\nIl campione uscente \u00e8 l'idolo di casa Liu Xiang. L'atleta per\u00f2 non \u00e8 in grado di difendere il titolo perch\u00e9 soffre ancora per un infortunio a un piede. Nei giorni precedenti il 18 agosto, la data dell'atteso debutto, ci si interroga sulle sue possibilit\u00e0 di partecipazione.\nNel giorno tanto atteso, Liu Xiang si presenta ai blocchi di partenza nella sesta batteria ma la gioia del suo pubblico per averlo visto in gara si tramuta presto in delusione quando il ragazzo, dopo lo sparo, esce di pista e si accomoda negli spogliatoi. Nella batteria precedente avevano dato forfait altri due attesi protagonisti: il campione europeo Stanislav Olijars, che si era infortunato al quadricipite durante il riscaldamento, e Terrence Trammell (argento a Sydney 2000 e ad Atene 2004), bloccatosi subito dopo la partenza, e ritiratosi dopo il primo ostacolo.\nIl pi\u00f9 veloce nei primi due turni \u00e8 David Oliver (13\"30 e 13\"16). La prima semifinale \u00e8 vinta dal primatista mondiale Dayron Robles in 13\"12 su Payne e Doucour\u00e9. Oliver vince la seconda in 13\"21. Robles \u00e8 il favorito per la finale.\nIl cubano parte molto bene raggiungendo il primo ostacolo in soli sette passi, contro gli usuali otto. Mantiene un chiaro vantaggio fino alla fine, senza sbagliare nulla. Il cronometro conferma che ha eseguito una gara perfetta: 12\"93. Alle sue spalle la lotta tra i due americani con Payne che prevale su Oliver di un centesimo. Doucour\u00e9, reduce da un infortunio, pu\u00f2 essere contento del suo quarto posto.\nBatterie.\nLuned\u00ec 18 agosto.\nSi qualificano per il secondo turno i primi 4 classificati di ogni batteria. Vengono ripescati gli 8 migliori tempi degli esclusi.\n1\u00aa Batteria.\nOre 11:10\n2\u00aa Batteria.\nOre 11:18\n3\u00aa Batteria.\nOre 11:26\n4\u00aa Batteria.\nOre 11:34\n5\u00aa Batteria.\nOre 11:42\n6\u00aa Batteria.\nOre 11:50\nQuarti.\nMarted\u00ec 19 agosto.\nSi qualificano per il secondo turno i primi 3 classificati di ogni batteria. Vengono ripescati i 4 migliori tempi degli esclusi.\n1\u00b0 Quarto.\nOre 11:10\n2\u00b0 Quarto.\nOre 11:18\n3\u00b0 Quarto.\nOre 11:26\n4\u00b0 Quarto.\nOre 11:34\nSemifinali.\nMercoled\u00ec 20 agosto.\nSi qualificano per la finale i primi 4 classificati di ciascuna semifinale. Non ci sono ripescaggi.\n1\u00aa Semifinale.\nOre 21:30\n2\u00aa Semifinale.\nOre 21:39\nFinale.\nGioved\u00ec 21 agosto, ore 21:40. Stadio nazionale di Pechino."}
{"id": "1911123", "revid": "92723", "url": "https://it.wikipedia.org/wiki?curid=1911123", "title": "Bandiera del Kabardino-Balkaria", "text": ""}
{"id": "1911124", "revid": "1543377", "url": "https://it.wikipedia.org/wiki?curid=1911124", "title": "Atletica leggera ai Giochi della XXIX Olimpiade - 400 metri ostacoli maschili", "text": "Ai Giochi della XXIX Olimpiade, tenutisi a Pechino nel 2008, la competizione dei 400 metri ostacoli maschili si \u00e8 svolta dal 15 al 18 agosto presso lo Stadio nazionale di Pechino.\nGara.\nIl pi\u00f9 veloce del primo turno \u00e8 il giamaicano Markino Buckley con 48\"65. Nella quarta batteria esce di scena il campione in carica, F\u00e9lix S\u00e1nchez.\nAngelo Taylor (campione a Sydney 2000) \u00e8 il primo a scendere sotto i 48\" vincendo la sua semifinale (47\"94) sul connazionale Bershawn Jackson (48\"02). La seconda serie, pi\u00f9 lenta, \u00e8 appannaggio del campione del mondo, Kerron Clement, in 48\"27. Tutti e tre sono americani.\nIn finale Angeo Taylor parte pi\u00f9 forte di tutti e conduce la gara fin dai primi metri. Si presenta davanti a tutti sul rettilineo d'arrivo, seguito da Kerron Clement, che perde il passo nell'affrontare l'ultimo ostacolo, compromettendo le possibilit\u00e0 di rimonta.\nTaylor vince con il nuovo record personale, distaccando Clement di sei metri.\nPer gli Stati Uniti \u00e8 la quinta tripletta olimpica sulla specialit\u00e0, dopo quelle del 1904, 1920, 1956 e 1960.\nBatterie.\nVenerdi 15 agosto.\nSi qualificano per le semifinali i primi 3 classificati di ogni batteria. Vengono ripescati i 4 migliori tempi degli esclusi.\n1\u00aa Batteria.\nOre 21:55.\n2\u00aa Batteria.\nOre 22:05.\n3\u00aa Batteria.\nOre 22:15.\n4\u00aa Batteria.\nOre 22:25.\nGraduatoria Batterie.\n\"Legenda\":\nSemifinali.\nDomenica 16 agosto.\nAccedono alla Finale i primi 4 di ciascuna semifinale. Non ci sono ripescaggi.\n1\u00aa Semifinale.\nOre 21:15.\n2\u00aa Semifinale.\nOre 21:24.\nGraduatoria Semifinali.\n\"Legenda\":\nFinale.\nLuned\u00ec 18 agosto, ore 22:00. Stadio nazionale di Pechino.\nAngelo Taylor \u00e8 il terzo atleta che riesce a vincere due volte il titolo olimpico nei 400 ostacoli. Prima di lui l'impresa era riuscita a Glenn Davis (1956 e 1960) e Edwin Moses (1976 e 1984).\nIl quarto classificato, Danny McFarlane, ha battuto con 48\"30 il record mondiale Master (atleti oltre i 35 anni d'et\u00e0).\nLegenda:"}
{"id": "1911125", "revid": "95993", "url": "https://it.wikipedia.org/wiki?curid=1911125", "title": "Rujiaquan", "text": ""}
{"id": "1911128", "revid": "182396", "url": "https://it.wikipedia.org/wiki?curid=1911128", "title": "Legio X Equestris", "text": ""}
{"id": "1911131", "revid": "182396", "url": "https://it.wikipedia.org/wiki?curid=1911131", "title": "Legio X Veneria", "text": ""}
{"id": "1911132", "revid": "287204", "url": "https://it.wikipedia.org/wiki?curid=1911132", "title": "The Colour of My Love", "text": "The Colour of My Love \u00e8 il terzo album in lingua inglese e diciottesimo album in totale della cantante canadese C\u00e9line Dion, pubblicato il 9 novembre 1993. Le canzoni sono state prodotte principalmente da David Foster, Ric Wake, Guy Roche, Walter Afanasieff e Christopher Neil; i testi di quattro di loro sono stati scritti da Diane Warren.\nL'anticipazione per questa pubblicazione fu originariamente intensificata dal clamore intorno al successo della colonna sonora del film di successo \"Insonnia d'amore\", per il quale C\u00e9line cant\u00f2 la canzone a tema \"When I Fall In Love\" con Clive Griffin, una delle cover di questo album. \"The Colour of My Love\" vanta una serie di ballad che eguagliano la pluri-premiata \"Beauty And The Beast\" e \"If You Asked Me To\". C\u00e9line rafforza la sua precedente reputazione con il singolo e il video in anteprima di questo album, \"The Power of Love\", altra cover di questo ultimo lavoro.\nAltri brani di \"The Color of My Love\" dimostrano il talento e la versatilit\u00e0 di C\u00e9line. \"Refuse to Dance\", con la sua atmosfera inquietante, le vorticose linee di violino gipsy e le liriche enigmatiche, \u00e8 diverso da qualsiasi altro lavoro che C\u00e9line abbia mai registrato prima. \"Loving Proof\" evoca i giorni di gloria dell'anima di Filadelfia, come i suoi versi sfumati del vibrafono che conducono un coro mozzafiato di archi e voci. \"The Color of My Love\" si chiude con la title-track, scritta e prodotta da David Foster e certa di diventare uno standard nel canone delle ballad della cantante.\nDopo la sua uscita, \"The Colour of My Love\" ha ricevuto recensioni generalmente contrastanti da critici musicali, ma \u00e8 diventato un successo commerciale, in cima alle classifiche di Canada, Australia, Regno Unito e altri paesi europei, e ha raggiunto la top-ten altrove, incluso il numero quattro negli Stati Uniti. L'album ha venduto sei milioni di copie negli USA e ha venduto oltre 1,8 milioni di copie nel Regno Unito, 1,5 milioni in Canada e oltre un milione in Giappone. Resta uno degli album pi\u00f9 venduti di sempre con vendite in tutto il mondo di venti milioni di copie. I singoli estratti dall'album includono la hit numero uno degli Stati Uniti, \"The Power of Love\", la numero uno nel Regno Unito, \"Think Twice\" e la numero uno in Giappone, \"To Love You More\", inclusa nella ri-pubblicazione del 1995 dell\u2019album nel Paese del Sol levante. Ognuno di questi singoli ha venduto oltre un milione di copie in questi paesi.\nAntefatti e pubblicazione.\nDopo aver pubblicato due album in studio in lingua inglese, \"Unison\" (1990) e \"Celine Dion\" (1992), registrato la canzone vincitrice all\"'Oscar\" e ai \"Grammy Award\", \"Beauty and the Beast\", e ottenuto tre prime entrate nella \"Billboard Hot 100\" (\"Where My Heart Beat Now\", \"Beauty and the Beast\" e \"If You Asked Me To\"), la Dion inizi\u00f2 a lavorare al suo terzo album in lingua inglese, intitolato \"The Colour of My Love\". Nel settembre 1993, ha tenuto due concerti al Capitole de Qu\u00e9bec a Quebec City, in Canada, che sono stati registrati per essere poi trasmessi in televisione. La Dion esegu\u00ec alcuni brani inediti del suo prossimo album: \"Refuse to Dance\", \"Everybody's Talkin' My Baby Down\", \"The Colour of My Love\", \"The Power of Love, Misled, Think Twice\" and \"Only One Road\". Lo spettacolo intitolato in seguito \"The Colour of My Love Concert\" fu pubblicato come home video nel 1995. Nel 1993, C\u00e9line cant\u00f2, per la prima volta pubblicamente, il singolo \"The Power of Love\" per il neo-presidente Bill Clinton al \"Kennedy Center\" di Washington D.C., alla cerimonia del suo insediamento alla Casa Bianca.\n\"The Color of My Love\" fu pubblicato nel novembre 1993 in Nord America, a dicembre in Giappone, a febbraio 1994 in Europa e a marzo in Australia.\nIn questo album C\u00e9line lavor\u00f2 con uno staff con cui collabor\u00f2 nei precedenti album anglofoni, composto da David Foster, Walter Afanasieff, Diane Warren e altri.\nDopo la conquista della notoriet\u00e0 anche negli USA questo album rappresenta la sua consacrazione a star internazionale e il raggiungimento della fama mondiale.\nContenuti.\n\"The Color of My Love\" \u00e8 stato pubblicato con quattordici canzoni negli Stati Uniti e quindici tracce, tra cui \"Just Walk Away\", altrove. L'album fu prodotto principalmente da David Foster, Ric Wake, Guy Roche, Walter Afanasieff e Christopher Neil. Diane Warren scrisse quattro canzoni tra cui: \"Next Plane Out\", \"Real Emotion\", \"No Living Without Loving You\" e \"Lovin' Proof\". L'album presenta il duetto con Clive Griffin in \"When I Fall in Love\", (cover di Victor Young) tratto dalla colonna sonora del film con Tom Hanks e Meg Ryan e un'altra cover, \"The Power of Love,\" brano di Jennifer Rush del 1985. Nell'ottobre 1995, \"The Color of My Love\" fu ripubblicato in Giappone, includendo una nuova canzone, \"To Love You More\", scritta e prodotta da David Foster.\nSingoli.\nDopo \"When I Fall in Love,\" originariamente apparsa nella colonna sonora di \"Insonnia d'amore\", \"The Power of Love\" fu pubblicato come primo singolo di \"The Colour of My Love\". La canzone ha avuto molto successo, raggiungendo il primo posto negli Stati Uniti, in Canada e in Australia, e raggiungendo anche il primo posto nelle top-ten di vari paesi europei, tra cui Regno Unito e Francia. Il singolo ha venduto oltre 1,1 milioni di copie negli Stati Uniti ed \u00e8 stato certificato disco di platino nel 1994. Il singolo successivo, \"Misled\", sal\u00ec in top-ten in Canada e raggiunse anche la prima posizione della classifica \"Hot Dance Club\" negli Stati Uniti. Un altro successo arriv\u00f2 con l'uscita di \"Think Twice\", singolo che scal\u00f2le classifiche del Regno Unito, Irlanda, Belgio, Danimarca, Norvegia, Svezia e Paesi Bassi, e raggiunse la top-ten anche in Australia e Svizzera. Vendette oltre 1,3 milioni di copie nel Regno Unito e fu certificato disco di platino nel 1995. Il singolo successivo fu \"Only One Road,\" anch'esso raggiunse la top-ten nel Regno Unito, Scozia, Irlanda, Spagna, Canada e Olanda. Nel 1995, \"Next Plane Out\" fu pubblicato in Australia e \"Just Walk Away\" in Spagna. Nell'ottobre dello stesso anno, \"The Color of My Love\" fu ripubblicato in Giappone, con un nuovo inedito, \"To Love You More\", rilasciato come singolo nello stesso tempo. \"To Love You More\" raggiunse il primo posto nella classifica \"Oricon Singles\" e vendette 1,5 milioni di copie in Giappone, ottenendo la certificazione Million dal RIAJ.\nPromozione.\nC\u00e9line Dion promosse \"The Colour of My Love\" in Nord America su vari programmi televisivi tra la fine del 1993 e l'inizio del 1994. Inoltre, il suo concerto \"The Colour of My Love Concert\" fu trasmesso nel dicembre 1993 in Canada e nel febbraio 1994 negli Stati Uniti. La Dion ha anche intrapreso il \"The Colour of My Love Tour\", tenendo concerti negli Stati Uniti nel febbraio 1994, e in Canada fino al maggio 1994. Dopo il successo di \"Think Twice\" al di fuori del Nord America, inizi\u00f2 la promozione dell'album nel 1995 in Europa, incluso il Regno Unito. Una delle performance pi\u00f9 importanti, dopo aver pubblicato l'album, sono: \"The Power of Love\" ai \"Juno Award\" del 1994 e agli \"American Music Award\" del 1995, \"Think Twice\" agli \"Edison Award\" nel 1994 e ai \"World Music Award\" nel 1995, e \"The Colour of My Love\" ai \"Juno Award\" del 1995. C\u00e9line esegu\u00ec anche tre canzoni a \"Top of the Pops\" nel Regno Unito: \"The Power of Love\" (1994), \"Think Twice\" (1995) e \"Only One Road\" (1995).\nRecensioni da parte della critica.\nAl momento del rilascio, l'album fu recensito negativamente da parte della critica musicale, con un'attenzione positiva sulla voce della Dion. Stephen Thomas Erlewine di \"AllMusic\" diede tre stelle su cinque e scrisse che l'album \"segue lo stesso schema dell'omonimo successo di C\u00e9line, mentre le canzoni non sono cos\u00ec coerenti questa volta, il disco ha comunque un discreto successo, grazie alla produzione attenta, al cantautorato professionale (evidenziato da \"When I Fall in Love\", \"The Power of Love\" e \"Think Twice\") e dalle performance della centrale elettrica della Dion.\" Brad Webber del \"Chicago Tribune\" ha dato all'album due stelle su quattro. Sentiva che gli \"standard della scrittura fossero dolcemente stucchevoli\" come \"The Power of Love,\" che smentivano il talento della Dion: \"voce fortemente risonante e multi-insaporita\". Tuttavia Webber elogi\u00f2 un \"brivido esotico\" in \"Refuse to Dance\", che \"getta un po 'di variet\u00e0 nel mix\".\nSuccesso commerciale.\nIn Canada, \"The Colour of My Love\" entr\u00f2 nella classifica degli album al quinto posto e sal\u00ec in prima posizione nella quinta settimana. \u00c8 rimasto alla numero uno per dodici settimane consecutive e trascorrendo in totale ottanta settimane in classifica. Nel dicembre 1994, l'album fu certificato disco di diamante dalla CRIA per aver venduto un milione di copie. Divenne il secondo album pi\u00f9 venduto dell'anno in Canada, dopo \"The Sign\" degli Ace of Base. Nel novembre 1996, \"Billboard\" pubblic\u00f2 le vendite di \"The Color of My Love,\" che raggiunsero il milione e mezzo di copie vendute solo in Canada. Negli Stati Uniti, l'album debutt\u00f2 alla numero ottantotto, vendendo 16.000 copie. Nel marzo 1994, raggiunse la quarta posizione della \"Billboard 200\" e trascorse 149 settimane in classifica. L'album vendette 4,6 milioni di copie secondo Nielsen SoundScan e fu certificato sei volte disco di platino dalla RIAA nel novembre 1999 per la venditan di sei milioni di copie negli Stati Uniti.\nNel Regno Unito, debutt\u00f2 in decima posizione nel marzo 1994. Grazie al successo di \"Think Twice\", l'album raggiunse la prima posizione nella classifica degli album inglesi nel gennaio 1995 e trascorse sette settimane al vertice. Per cinque settimane consecutive, \"Think Twice\" e l'album \"The Colour of My Love\" si trovarono contemporaneamente in cima alle classifiche del Regno Unito, un record che non veniva replicato dal 1965, periodo d'oro dei Beatles. Nel dicembre 1995, l'album fu certificato cinque volte disco di platino dal BPI per la vendita di 1,5 milioni di copie. Divenne anche il terzo album pi\u00f9 venduto del 1995 nel Regno Unito, dopo l'album omonimo di Robson &amp; Jerome e quello degli Oasis, \"(What's the Story) Morning Glory?\". Nel novembre 2006, la Official Charts Company pubblic\u00f2 una lista dei 100 album pi\u00f9 venduti di tutti i tempi nel Regno Unito. La Dion occup\u00f2 la lista con tre album, tra cui \"The Colour of My Love\" al numero settantasette con vendite di 1.816.915 copie vendute (idoneo ad essere certificato sei volte disco di platino). Anche \"The Colour of My Love\" ebbe molto successo in Europa. Sal\u00ec alla numero uno in Irlanda, Norvegia, Belgio, Fiandre e Danimarca, e raggiunse la top-ten in Francia, Spagna, Svizzera, Svezia, Finlandia, Portogallo e Paesi Bassi. L'album fu certificato multi-platino, platino e oro in vari paesi europei. Nel 1996, l'IFPI lo certific\u00f2 quattro volte disco di platino per aver venduto quattro milioni di copie in Europa.\nIn Giappone, l'album raggiunse la posizione numero sessantacinque nel febbraio 1994. Fu certificato disco d'oro per aver venduto 200.000 copie. Grazie al successo di \"To Love You More\", l'album fu ripubblicato con questa canzone nell'ottobre del 1995 e raggiunse la settima posizione nella classifica degli \"Oricon Album\" nel novembre 1995. Questa riedizione vendette 650.000 copie nello stesso anno. Mentre l'album risaliva la \"Oricon Albums Chart\" nel 1995 e nel 1996, la ristampa di \"The Color of My Love\" vendette 813.450 copie e nel gennaio 1996, fu certificato tre volte disco di platino dalla RIAJ e pi\u00f9 tardi, nello stesso anno, divenne il primo album della Dion a vendere pi\u00f9 di un milione di copie in Giappone, compresi i numeri della versione originale e della ristampa. In Australia, l'album debutt\u00f2 in nona posizione nel marzo 1994. Ancora una volta, grazie al successo di \"Think Twice\", l'album super\u00f2 l'ARIA \"Chart\" a met\u00e0 del 1995 per otto settimane, raggiungendo la numero uno. \"The Color of My Love\" divenne anche il secondo album pi\u00f9 venduto del 1995 in Australia, dopo \"Do not Ask\" di Tina Arena. Nel marzo 1996, \"The Color of My Love\" fu certificato otto volte disco di platino dall'ARIA per le vendite di 560.000 copie. \"The Color of My Love\" \u00e8 diventato uno degli album pi\u00f9 venduti della Dion, con vendite di venti milioni di copie in tutto il mondo.\nRiconoscimenti.\n\"The Colour of My Love\" ha vinto due \"Juno Award\" del 1995 come Album dell'Anno e Album pi\u00f9 venduto dell'Anno (Straniero o Nazionale). Ha inoltre vinto, nel 1996, l\"IRMA Award\" come Miglior Album internazionale di un Artista Femminile e fu nominato per l\"Edison Award\", nel 1995, nella categoria Miglior Album. Le canzoni di \"The Color of My Love\" hanno anche ricevuto varie nomination e premi in tutto il mondo. \"Think Twice\" vinse lIvor Novello Award\" come Migliore Canzone musicale e lirica, mente \"To Love You More\" vinse il \"Japan Gold Disc Award\" nella categoria International Single Grand Prix. \"When I Fall in Love\" ha vinto il \"Grammy Award\" per il Miglior Arrangiamento strumentale accompagnato da voci ed \u00e8 stato nominato anche nella categoria Migliore Performance Pop da parte di un Duo o Gruppo. Ha anche vinto due \"ASCAP Pop Award\" nella categoria Canzone pi\u00f9 eseguita ed \u00e8 stata nominata per lMTV Movie Award\" come Miglior Canzone di un film.\n\"The Power of Love\" fu nominata ai \"Grammy Award\" come Migliore Performance Vocale Femminile, agli \"American Music Award\" per Miglior Singolo Pop/Rock, ai \"Juno Award\" per Singolo dell'Anno e ai \"Billboard Music Award\" nelle categorie Hot 100 Single of the Year e Singolo Adult Contemporary dell'Anno. \"The Power of Love\" vinse l\"'ASCAP Pop Award\" come Miglior canzone pi\u00f9 eseguita e \"Misled\" vinse il \"BMI Pop Award\" nella stessa categoria. Grazie a \"The Colour of My Love\" e ai suoi singoli, la Dion ha anche vinto due \"World Music Award\" come Miglior Artista canadese dell'Anno e come Miglior Artista canadese pi\u00f9 venduta dell'Anno, un \"Juno Award\" come Miglior Cantante Femminile dell'Anno e due \"F\u00e9lix Award\" come Artista dell'Anno che ha ottenuto il massimo successo al di fuori del Qu\u00e9bec e Artista dell'Anno che ha ottenuto il massimo successo in una lingua diversa dal francese. C\u00e9line \u00e8 stata anche nominata per il suo primo \"BRIT Award\" nella categoria Miglior Artista femminile internazionale, e ha ricevuto altre nomination per altri \"Billboard Music Award\" e \"Juno Award\". Il \"Colour of My Love Concert\" fu nominato ai \"Gemini Award\" nel 1995, come Miglior Performance in un programma di Variet\u00e0 o Serie."}
{"id": "1911137", "revid": "767487", "url": "https://it.wikipedia.org/wiki?curid=1911137", "title": "Giallo a Venezia", "text": "Giallo a Venezia \u00e8 un \"thriller\" erotico italiano del 1979, diretto da Mario Landi e prodotto da Gabriele Crisanti. La collaborazione fra regista e produttore si rinnover\u00e0 anche l'anno successivo, con il film \"Patrick vive ancora\".\nTrama.\nA Venezia, la polizia viene avvertita della presenza dei cadaveri dei coniugi Flavia e Fabio vicino al canale della Giudecca. La squadra mobile giunta sul posto, capitanata dal commissario De Pol e dal fido medico legale Alberto, comincia a fare una prima analisi del caso: l'uomo \u00e8 stato pugnalato con un oggetto non identificato e viene rinvenuta della cocaina in tasca e la donna, nonostante sia col corpo fuori dall'acqua, pare essere morta annegata, particolare che rende perplesso il commissario. De Pol nota d'essere osservato da un anziano che abita l\u00ec vicino e invia il brigadiere Maestrin a interrogarlo, ma ci\u00f2 non \u00e8 d'alcuna utilit\u00e0 alle indagini. Dall'esito dell'autopsia risulta che Flavia ha avuto un rapporto sessuale prima di morire e l'arma del delitto viene identificata in un grosso paio di forbici. De Pol interroga Marzia, amica della coppia, che racconta di certi strani comportamenti sessuali tenuti da Fabio e di come questi coinvolgesse la moglie per soddisfare i propri piaceri.\nDurante l'interrogatorio, Marzia riceve delle telefonate minatorie da parte del suo ultimo spasimante, che dopo la rottura della relazione continua a tormentarla, ma la donna non intende denunciarlo, sperando che alla fine desista. Il telefono di Marzia viene messo sotto controllo e la casa perquisita mentre si reca in un bar per incontrare un amico, Marco De Zan, spacciatore vecchia conoscenza di De Pol, per riferirgli gli ultimi avvenimenti, ignara d'essere spiata da qualcuno; Maestrin trova una lettera di minacce di morte rivolte alla donna e alcune diapositive raffiguranti un'orgia tra Fabio, Flavia, Marzia, Marco e una prostituta. Proprio quest'ultima nella notte viene brutalmente uccisa da un giovane in occhiali da sole, lo stesso che aveva pedinato Marzia durante il giorno.\nDe Pol convoca Marzia e Marco, tuttavia i due posseggono un alibi per il giorno del delitto della Giudecca e non aggiungono altro. Il commissario chiede consigli ad Alberto per cercare di comprendere la personalit\u00e0 di Fabio al fine di provare a trovare una pista da seguire per sbloccare le indagini. Ma la soffiata giusta viene fornita da un'anziana, Flora Biasini, e De Pol viene a sapere che Flavia frequentava spesso un disegnatore, Bruno Nielsen. Il commissario si reca a interrogarlo: questi era l'ex amante di Flavia, ancora innamorato di lei, e un suo grande confidente. Flavia l'aveva cercato recentemente per sfogarsi delle scioccanti esperienze cui veniva sottoposta da Fabio: da gesta d'esibizionismo a violenti amplessi notturni e diurni, le richieste del marito si facevano sempre pi\u00f9 umilianti. Nonostante ci\u00f2 Flavia non riusciva a opporsi al consorte, dato l'amore che provava per lui, bench\u00e9 ne eseguisse controvoglia le richieste.\nQuella stessa notte Marco va da Marzia e i due finiscono con l'avere un rapporto sessuale, inconsapevoli d'essere osservati dal giovane in occhiali scuri. Questi attacca Marco quando torna a casa, gli spara, lo cosparge di benzina e gli d\u00e0 fuoco; viene per\u00f2 ferito da un metronotte e perde la pistola. Dopodich\u00e9 va a casa di Marzia, la picchia, la lega al tavolo e la sevizia orribilmente, amputandogli una gamba con una sega mentre la donna \u00e8 ancora cosciente; la mattina seguente il corpo viene ritrovato nel frigorifero dalla donna delle pulizie. Maestrin riesce a rintracciare il nome del proprietario della pistola: Andrea Caron, studente universitario di filosofia. De Pol e il brigadiere irrompono a casa sua e il commissario nota subito una ferita d'arma da fuoco alla mano. Portato in questura, interrogato e messo alle strette dal commissario, che gli mostra il paio di forbici dell'omicidio della prostituta trovate in un doppio fondo del suo armadio, Andrea perde la testa e, delirando, si prende la colpa degli ultimi tre omicidi col movente della profonda gelosia provata verso Marzia, ma negando la responsabilit\u00e0 di quello della Giudecca. De Pol allora punta su Bruno, l'unico indiziato rimasto. Il disegnatore racconta di avere ricevuto una telefonata da Flavia il giorno del delitto: pareva che i rapporti con Fabio si fossero calmati ed erano andati alla Giudecca a fare acquisti per rinnovare l'arredamento. L\u00e0 De Pol rivede il vecchio interrogato da Maestrin, che dichiara di avere visto Fabio costringere un'altra volta Flavia a prostituirsi con due operai. Rintracciati i due uomini, De Pol riesce finalmente ad avere il quadro completo della vicenda: Flavia, traumatizzata profondamente dall'esperienza vissuta, uccide Fabio con un paio di forbici appena acquistate e si suicida gettandosi in canale. Bruno, appena giunto sul posto, tenta di salvarla trascinandola fuori dall'acqua, ma la donna \u00e8 ormai morta e l'uomo prende con s\u00e9 l'arma del delitto.\nDistribuzione.\nEdito in home video da Star Video."}
{"id": "1911139", "revid": "287204", "url": "https://it.wikipedia.org/wiki?curid=1911139", "title": "\u00c0 l'Olympia (C\u00e9line Dion)", "text": "\u00c0 l'Olympia \u00e8 il ventesimo album ed il secondo dal vivo della cantante canadese C\u00e9line Dion, pubblicato il 22 novembre 1994.\nContenuti.\nL'album fu registrato durante le tappe in Francia del \"The Color Of My Love Tour\" e contiene le esibizioni di C\u00e8line Dion nel leggendario teatro parigino \"Olympia.\"\n\"\u00c0 l'Olympia\" include le pi\u00f9 famose hit francofone come \"L'amour existe encore,\" \"Je danse dans ma t\u00eate\" e \"Des mots qui sonnent\", oltre a successi internazionali come \"Where My Heart Beat Now\", \"Love Can Move Mountains\" e \"The Power of Love\". Inoltre, l'album presenta quattro nuove canzoni eseguite durante il concerto: \"Calling You\" (cover di Jevetta Steele e tema della colonna sonora del film \"Bagdad Caf\u00e9\"), \"Elle\" (proveniente dall'album \"C'est pour toi\"), un medley di canzoni della famosa opera-rock qu\u00e9becchese, \"Starmania\" ed il classico di Jacques Brel, \"Quand on n'a que l'amour\".\nSebbene l'album \"\u00c0 l'Olympia\" non fu disponibile nei pi\u00f9 importanti mercati musicali (Stati Uniti, Regno Unito, Giappone, Australia), i singoli inglesi pubblicati sui lati B nel 1995 e nel 1996, includevano brani tratti da quest'album. Il video di questo concerto non fu mai pubblicato.\n\"Quand on n'a que l'amour\", \"Elle\" e \"Medley Starmania\" sono stati poi inseriti nella compilation francese di C\u00e9line del 2005, \"On ne change pas\".\nRecensioni da parte della critica e successo commerciale.\n\"AllMusic\" recens\u00ec che \"il materiale suona benissimo\" e la \"voce della Dion come sempre \u00e8 una meraviglia tecnica\".\nAppena tre giorni dopo la pubblicazione, l'album vendette 100.000 copie vendute in Qu\u00e9bec e pi\u00f9 tardi ottenne il disco di platino per aver venduto 200.000 copie in Canada. L'album ha venduto un milione di copie solo in Europa ed \u00e8 stato certificato disco di platino dall'IFPI. \u00c8 stato anche certificato disco di platino in Francia. L'album ha raggiunto la top-ten in Francia e la trentunesima posizione in Canada, poich\u00e9 le vendite del Qu\u00e9bec non hanno influito sulla classifica degli album canadesi in quel momento. Sulla classifica del Belgio Vallonia, l'album, disponibile solo dall'aprile 1995, raggiunse la diciannovesima posizione."}
{"id": "1911140", "revid": "729019", "url": "https://it.wikipedia.org/wiki?curid=1911140", "title": "Suicidio quantistico", "text": "Il suicidio quantistico \u00e8 un esperimento mentale nell'ambito della meccanica quantistica.\nFu proposto in maniera indipendente da Hans Moravec nel 1987 e da Bruno Marchal nel 1988, per poi essere ripreso e sviluppato da Max Tegmark nel 1998. L'esperimento cerca di distinguere l'interpretazione di Copenaghen e quella a molti mondi di Hugh Everett III attraverso una variazione dell'esperimento del gatto congetturato da Erwin Schr\u00f6dinger nel 1935.\nEsso consiste, in sintesi, nell'esaminare l'esperimento del gatto di Schr\u00f6dinger dal punto di vista del gatto. Dall'esperimento \u00e8 stata ricavata una speculazione metafisica sull'immortalit\u00e0 quantica, secondo la quale l'interpretazione multi-mondo della meccanica quantistica implica l'immortalit\u00e0 degli esseri autocoscienti.\nSpiegazione.\nUn ricercatore si siede di fronte a una pistola carica, il cui grilletto \u00e8 azionato, oppure no, a seconda del decadimento di alcuni atomi radioattivi.\nProve ripetute dell'esperimento.\nIn ciascuna prova dell'esperimento esiste una possibilit\u00e0 del 50% che la pistola faccia fuoco e che il ricercatore muoia.\nIn accordo con l'interpretazione di Copenaghen, c'\u00e8 una probabilit\u00e0 del 50% che il ricercatore muoia o che continui a vivere.\nSe invece si considera l'interpretazione multi-mondo della meccanica quantistica, allora a ogni prova dell'esperimento il ricercatore sar\u00e0 \"sdoppiato\" in un mondo in cui continua a vivere e uno in cui muore. Dopo una serie di prove esisteranno molti mondi e il ricercatore cesser\u00e0 effettivamente di esistere in quelli in cui egli muore.\nIl punto di vista del ricercatore.\nTuttavia, dal punto di vista delle copie rimaste in vita del ricercatore, l'esperimento continuer\u00e0 a oltranza senza che egli ne rimanga ucciso, dal momento che a ogni biforcazione sar\u00e0 in grado di osservare il risultato della prova soltanto nel mondo in cui sar\u00e0 sopravvissuto a essa e, se la teoria quantistica multi-mondo \u00e8 corretta, le copie sopravvissute del ricercatore noteranno l'impossibilit\u00e0 di rimanere uccisi nell'esperimento e proveranno a loro stesse di essere \"soggettivamente invulnerabili\".\nBomba atomica.\nUn altro esempio \u00e8 quello in cui il ricercatore si fa esplodere accanto a una bomba nucleare. Sebbene in quasi tutti i multi-mondi possibili l'esplosione nucleare ridurr\u00e0 in polvere lo sperimentatore, esister\u00e0 comunque un piccolo numero di universi alternativi nel quale egli riesce in qualche modo a sopravvivere (ad esempio, grazie a un guasto tecnico oppure a qualche scenario \"miracoloso\").\nPer quanto pochi potranno essere i mondi nei quali lo sperimentatore rimane in vita, ne esister\u00e0 sempre e comunque qualcuno.\nImmortalit\u00e0 quantistica.\nL'idea dietro all'immortalit\u00e0 quantistica \u00e8 che lo sperimentatore rimarr\u00e0 vivo e in grado di esperire almeno uno tra gli universi nei quali persiste.\nAssunti da fare e controversie.\nColoro che sostengono questa teoria chiariscono che, sebbene essa sia altamente speculativa, non viola nessuna legge fisica conosciuta; perch\u00e9 funzioni \u00e8 comunque necessario che:\nSpiegazione.\nSe l'interpretazione multi-mondo della MQ \u00e8 corretta, il numero delle copie sopravvissute dello sperimentatore diminuir\u00e0 del 50% a ogni prova pur senza mai giungere a zero continuando all'infinito il percorso o viaggio dimensionale."}
{"id": "1911146", "revid": "599013", "url": "https://it.wikipedia.org/wiki?curid=1911146", "title": "Nuoto ai Giochi della XXIX Olimpiade - 100 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 7 batterie di qualificazione. Le prime 16 atlete si sono qualificati per le semifinali.\nSemifinali.\nLuned\u00ec 11 agosto 2008 - Beijing National Aquatics Center\nFinale.\nMarted\u00ec 12 agosto 2008 - Beijing National Aquatics Center"}
{"id": "1911148", "revid": "36426", "url": "https://it.wikipedia.org/wiki?curid=1911148", "title": "Signori Otto", "text": ""}
{"id": "1911149", "revid": "1924342", "url": "https://it.wikipedia.org/wiki?curid=1911149", "title": "D'eux", "text": "D'eux \u00e8 il tredicesimo album in studio in lingua francese ed il ventunesimo in totale della cantante canadese C\u00e9line Dion, pubblicato da Sony Music il 30 marzo 1995 in Canada e il 3 aprile 1995 in Francia. \u00c8 stato rilasciato in altri paesi nei mesi successivi; negli Stati Uniti, \u00e8 stato pubblicato con il titolo The French Album. \u00c8 stato preceduto dal singolo principale, \"Pour que tu m'aimes encore\". L'album \u00e8 stato principalmente scritto e prodotto dal cantautore francese Jean-Jacques Goldman. \"D'eux\" ottenne recensioni favorevoli da parte della critica e divenne l'album in lingua francese pi\u00f9 venduto di tutti i tempi, con vendite di dieci milioni di copie.\nNel febbraio del 1994, Jean-Jacques Goldman, una delle maggiori star in Francia e solo all'inizio della sua amicizia con C\u00e9line, decise di scrivere un intero album per C\u00e9line incentrato sulla sua vita amorosa (\"Pour que tu m'aimes encore, Je sais pas\" e \"J 'attendais\") e la sua vita professionale (\"Destin\"). L'album permette a C\u00e9line di esplorare nuovi stili musicali, tra cui il blues (\"Le ballet\"), il rock'n'roll (\"J'irai o\u00f9 tu iras\"), il rhythm'n'blues (\"Regarde-moi\"), il gospel (\"Pri\u00e8re pa\u00efenne\") il pop (\"Les derniers seront les premiers, Cherche encore\") e la ballad (\"La m\u00e9moire d'Abraham\"). \"D'eux\" si conclude con la straziante \"Vole\", una canzone dedicata alla nipotina di C\u00e9line, Karine, scomparsa a causa della Fibrosi cistica l'anno precedente.\nAntefatti, pubblicazione e contenuti.\n\"D'eux\" (\"\"(di) loro\" oppure \"riguardo a loro\" un gioco di parole con \"deux\", \"due\"\") \u00e8 stato registrato nel Mega Studio di Parigi, in Francia, tra novembre e dicembre 1994.\nGoldman scrisse undici tracce dell'album mentre una fu scritta da Erick Benzi: \"Cherce encore\". \"Pour que tu m'aimes encore, Je sais pas\" e \"Vole\" sono state registrate in inglese e incluse, pi\u00f9 tardi nell'album, \"Falling into You,\" rispettivamente con i seguenti nomi: \"If That's What It Takes\", \"I Don't Know\" e \"Fly.\" \"D'eux\" fu pubblicato il 30 marzo 1995 in Canada e il 3 aprile 1995 in Francia, mentre in altri paesi europei, fu lanciato tra aprile e novembre 1995 e negli Stati Uniti nel maggio 1995 (fu il primo album in francese della Dion ad essere pubblicato negli USA). \"D'eux\" \u00e8 stato rilasciato anche nel gennaio 1996 in Nuova Zelanda e nell'ottobre successivo in Giappone. Il titolo dell'album di C\u00e8line del 2007, \"D'elles\", si riferisce a \"D'eux\", fu pensato come versione specificamente femminile dell'album.\nSingoli.\nIl singolo apripista, \"Pour que tu m'aimes encore\", fu pubblicato in Qu\u00e9bec e in Francia nel marzo 1995. Successivamente fu lanciato in altri paesi, selezionati, del mondo. Il singolo ebbe molto successo nei paesi francofoni, scal\u00f2 la classifica dei singoli in Francia, rimanendo in prima posizione per dodici settimane, mentre nel Belgio Vallonia rimase primo per quindici settimane consecutive. La canzone raggiunse la numero uno anche in Qu\u00e9bec e vi rimase per quattro settimane. Divenne il singolo pi\u00f9 venduto dell'anno 1995 sia in Francia che in Vallonia. Solo in Francia, \"Pour que tu m'aimes encore\" vendette quasi un milione di copie. La canzone ebbe successo anche in altri paesi, raggiungendo la top ten in Belgio, nelle Fiandre, nei Paesi Bassi e in Svezia. In particolare, raggiunse la settima posizione nel Regno Unito e la sesta in Irlanda, un risultato eccezionale per una canzone in lingua francese. Nella \"European Hot 100 Singles\", il singolo raggiunse la quarta posizione.\nIl secondo singolo, \"Je sais pas\", usc\u00ec in Qu\u00e9bec nel luglio del 1995, in Belgio in agosto e in Francia in ottobre dello stesso anno. Scal\u00f2 le classifiche, rimanendo in prima posizione, di Francia (per sette settimane), di Belgio Vallonia (per due settimane) e del Qu\u00e9bec (per quattro settimane). Nella \"European Hot 100 Singles\", la canzone si posizion\u00f2 alla posizione numero sette e divenne uno dei singoli pi\u00f9 venduti in Francia e in Vallonia del '95, raggiungendo rispettivamente i numeri sei e nove delle classifiche di fine anno. In Francia, \"Je sais pas\" ha venduto oltre mezzo milione di copie.\n\"Le ballet,\" quarto singolo dell'album, fu pubblicato in Francia nel gennaio 1996. Raggiunse il quinto posto nella classifica airplay e fu incluso nel lato-B del singolo successivo uscito in Francia, \"Falling into You\". Grazie al successo di \"D'eux\", le stazioni radio in Qu\u00e9bec, iniziarono a suonare \"Destin\" nel gennaio 1996. La canzone pass\u00f2 per oltre otto mesi sulla \"Airplay Chart\", raggiungendo il terzo posto. Nel maggio 1996, le stazioni radio iniziarono a suonare \"J'irai o\u00f9 tu iras\", un duetto con Jean-Jacques Goldman. Questa canzone raggiunse il quattordicesimo posto nella classifica \"Airplay Chart\" del Qu\u00e9bec. Tutti i singoli di \"D'eux\" sono stati inclusi nella raccolta dei pi\u00f9 grandi successi del 2005 della Dion, \"On ne change pas\".\nPromozione.\nC\u00e9line Dion promosse \"D'eux\" in televisione in Qu\u00e9bec e in Francia a fine marzo e all'inizio di aprile 1995. A met\u00e0 giugno 1995, esegu\u00ec \"Pour que tu m'aimes encore\" negli Stati Uniti su \"Good Morning America\" e al \"The Tonight Show\". Queste furono le sue prime esibizioni di una canzone in lingua francese sulla televisione americana. Registr\u00f2 anche l'esibizione di \"Pour que tu m'aimes encore\" a New York per il programma televisivo britannico di musica, \"Top of the Pops\". Nel settembre del 1995, C\u00e9line intraprese il \"D'eux Tour\", iniziando con i concerti in Qu\u00e9bec. Successivamente, tra l'ottobre 1995 e il febbraio 1996, si esib\u00ec in oltre quaranta concerti in Europa. Gli spettacoli a \"Le Z\u00e9nith de Paris\" sono stati registrati e pubblicati nell'album-live, \"Live \u00e0 Paris\" e nell'home video \"Live \u00e0 Paris,\" entrambi pubblicati nel 1996.\nRecensioni da parte della critica.\n\"D'eux\" ha ricevuto recensioni positive da parte della critica. Stephen Thomas Erlewine di \"AllMusic\" gli diede tre stelle su cinque. Egli not\u00f2 che \"il canto di Jean-Jacques Goldman, che ha scritto quasi tutte le canzoni dell'album, \u00e8 straordinariamente simile al pop contemporaneo per adulti che ha ampliato il successo internazionale della Dion.\" Erlewine scrisse che \"l'album \u00e8 un disco pop per adulti ben costruito e divertente e, nel complesso, suona bene.\"\nSuccesso commerciale.\n\"D'eux\" \u00e8 stato un enorme successo commerciale. \u00c8 diventato l'album in lingua francese pi\u00f9 venduto della storia, con vendite di dieci milioni di copie in tutto il mondo. In Francia, ha debuttato al primo posto ed \u00e8 rimasto in cima alla classifica per un record di quarantaquattro settimane. Quando l'album successivo della Dion, \"Falling into You\", usc\u00ec nel marzo del 1996, debutt\u00f2 alla numero due mentre la posizione pi\u00f9 alta era ancora occupata da \"D'eux\". L'album super\u00f2 la classifica di fine d'anno 1995 e di fine anno 1996 in Francia, dove scese alla quarta posizione. Nell'agosto del 1995, l'album fu certificato disco di diamante in Francia. Alla fine, vendette 4,5 milioni di copie e divenne l'album pi\u00f9 venduto di tutti i tempi in Francia.\nNel Belgio Vallonia, \"D'eux\" ha trascorso trentasette settimane nella prima posizione della classifica, il disco divenne l'album pi\u00f9 venduto del 1995. Scal\u00f2 anche la classifica del Belgio nelle Fiandre per quattro settimane. Nel 1997, \"D'eux\" fu certificato sei volte disco di platino in Belgio ed \u00e8 uno degli album pi\u00f9 venduti di tutti i tempi in questo paese. In Svizzera, arriv\u00f2 in cima alla classifica rimanendo per cinque settimane e divenne il secondo album pi\u00f9 venduto dell'anno 1995 e l'album pi\u00f9 venduto nel 1996. Nel 1998 fu certificato quattro volte disco di platino in Svizzera, diventando uno degli album pi\u00f9 venduti di tutti i tempi nel paese. Scal\u00f2 anche la classifica olandese per due settimane e fu certificato disco di platino. In Canada, l'album raggiunse la posizione numero ventinove, ottenendo sette dischi di platino nel 1997 per vendite di 700.000 copie.\nNonostante \"D'eux\" fosse un album in lingua francese, ha lasciato il segno ottenendo la certificazione in molti paesi di lingua non-francese. Nel Regno Unito, ha raggiunto la settima posizione, stabilendo un record per un album in francese. \u00c8 stato certificato disco d'oro e ha venduto 250.000 copie. La Dion \u00e8 diventata la prima e unica artista a ottenere la certificazione d'oro nel Regno Unito con una registrazione in lingua francese. Pi\u00f9 tardi, ha ripetuto questo successo con \"S'il suffisait d'aimer\". Anche negli Stati Uniti, dove \u00e8 stato pubblicato come \"The French Album\", ha venduto 300.000 copie. \"D'eux\" ha anche raggiunto la top-ten in Portogallo, Danimarca e Svezia. \u00c8 stato anche certificato disco di platino in Polonia e disco d'oro in Nuova Zelanda. Nella \"European Top 100 Albums\", l'album ha raggiunto la terza posizione e alla fine \u00e8 stato certificato otto volte disco di platino dall'IFPI per vendite di otto milioni di copie in Europa.\nRiconoscimenti.\nAi \"Juno Award\" del 1996, \"D'eux\" fu nominato in tre categorie: Album dell'Anno, Album pi\u00f9 venduto (Straniero o Nazionale) dell'Anno e Album francofono pi\u00f9 venduto dell'Anno. La Dion vinse in quest'ultima categoria, mentre fu anche nominata nella categoria Artista Femminile dell'Anno. Nel 1995, C\u00e9line fu candidata in sette categorie ai \"F\u00e9lix Award\", vincendo come Artista dell'Anno ad aver raggiunto il maggior successo fuori dal Qu\u00e9bec, Album Pop/Rock dell'Anno (\"D'eux\") e Canzone pi\u00f9 popolare dell'Anno (\"Pour que tu m'aimes encore\"). Nel 1996 fu nuovamente candidata ai \"F\u00e9lix Award\", questa volta in otto categorie, vincendo sei premi: Artista dell'Anno ad aver raggiunto il maggior successo fuori dal Qu\u00e9bec, Artista Femminile dell'Anno, Album pi\u00f9 venduto dell'Anno (\"D'eux\") e Show dell'Anno (\"D'eux Tour\"). \"Je sais pas\" \u00e8 stata nominata nelle categorie: Canzone pi\u00f9 popolare dell'Anno e Video dell'Anno. Inoltre, i due speciali televisivi di C\u00e8line Dion: \"C\u00e9line Dion - D'eux\" e \"C\u00e9line Dion - sp\u00e9cial d'enfer\" sono stati nominati ai \"G\u00e9meaux Award\" nel 1995 e nel 1996.\nIn Francia nel 1996, la Dion \u00e8 stata nominata per tre \"Victoires de la Musique\": Artista francofono dell'Anno, Canzone dell'Anno (\"Pour que tu m'aimes encore\") e Miglior Video Musicale dell'Anno (\"Pour que tu m'aimes encore\"), vincendo nelle prime due categorie. \"Pour que tu m'aimes encore\" ha anche vinto il \"Radio France Internationale Award\" nel 1996 (Conseil Francophone de la chanson). Nel 1996, C\u00e9line ricevette la M\u00e9daille des Arts et Lettres (Medaglia delle Arti e delle Lettere) per il miglior artista di lingua francese ad aver venduto di pi\u00f9 nella storia. Lo stesso anno, vinse un \"World Music Award\" per il Miglior Artista canadese dell'Anno nel mondo.\n\"D'eux \u2013\" 15\u00e8me Anniversaire Edition.\nPer celebrare il 15\u00ba anniversario di \"D'eux\", la Legacy Recordings pubblic\u00f2 nel novembre 2009 in Europa e nel dicembre 2009 in Canada, \"D'eux \u2013 15\u00e8me Anniversaire Edition\". Il 27 novembre 2009 in Francia, l'album fu pubblicato con le tracce originali con l'aggiunta di tre demo degli archivi personali di Jean-Jacques Goldman (\"Pour que tu m'aimes encore, Le ballet, J'irai o\u00f9 tu iras\") e due versioni strumentali di \"Vole\" e \"Pour que tu m'aimes encore\". Contiene anche un open-disc con delle fotografie inedite di altre cover dell'album e un ascolto della versione alternativa di \"J'attendais\" con diversi testi di Goldman. Il bonus DVD include lo speciale televisivo di Sonia Benezra, \"Sp\u00e9cial Dimanche\" dell'aprile 1995, distribuito esclusivamente in Qu\u00e9bec, dove la Dion interpret\u00f2 \"Je sais pas\", \"J'irai o\u00f9 tu iras\" in duetto con Goldman, \"Les derniers seront les premiers\", \"Pour que tu m'aimes encore\" e \"Vole\". Tra le canzoni, ci sono anche delle interviste con la Dion e Goldman. Il DVD comprende anche quattro video musicali: \"Pour que tu m'aimes encore\", \"Les derniers seront les premiers\", \"J'attendais\" e \"Je sais pas\". L'album include anche un opuscolo di quaranta pagine in un doppio digipack. Comprende due testi inediti di Goldman, uno del 1995 per il lancio dell'album, e l'altro appositamente per \"D'eux \u2013 15\u00e8me Anniversaire Edition\".\nTracce.\n\"D'eux\" \u2013 15\u00e8me Anniversaire Edition.\nQuesta ri-edizione dell'album \"D'eux\" celebra il quindicesimo anniversario dalla sua pubblicazione e contiene oltre alle 12 tracce originali, altre cinque in versione demo.\n\"D'eux\" \u2013 15\u00e8me Anniversaire Edition (DVD).\nIl DVD di \"D'eux \u2013 15\u00e8me Anniversaire Edition\" contiene uno speciale televisivo dedicato all'album di C\u00e9line Dion, condotto da Sonia Benezra e diretto da Jean Lamoureux, due videoclip musicali (\"Pour que tu m'aimes encore\" diretto da Michel Meyer; \"Je sais pas\" diretto da Greg Masuak) e due videoclip estratti dal DVD \"Live \u00e0 Paris\", registrazione del concerto tenutosi a Parigi nell'ottobre 1995 e diretto da G\u00e9rard Pullicino. "}
{"id": "1911150", "revid": "1214201", "url": "https://it.wikipedia.org/wiki?curid=1911150", "title": "Nazionale Under-21 di calcio della Svezia", "text": "La nazionale di calcio svedese Under-21 \u00e8 la rappresentativa nazionale Under-21 dei giovani calciatori di nazionalit\u00e0 svedese ed \u00e8 posta sotto l'egida della federazione calcistica svedese. La squadra partecipa al campionato europeo di calcio Under-21, che si tiene ogni due anni.\nNata nel 1978 dopo la conversione del campionato europeo di calcio Under-23 in campionato europeo di calcio Under-21, si \u00e8 qualificata per la prima volta per l'europeo di categoria nel 1986. Vanta una vittoria, nell'edizione del 2015, e un secondo posto, ottenuto nel 1992 dopo la sconfitta in finale contro l'Italia. Conta inoltre tre semifinali, raggiunte nel 1990, nel 2004 e nel 2009.\nRosa attuale.\nLista dei giocatori convocati per la partita di qualificazione al campionato europeo Under-21 del 2019 contro del 7 giugno 2018."}
{"id": "1911152", "revid": "339392", "url": "https://it.wikipedia.org/wiki?curid=1911152", "title": "Nazionale di calcio svedese Under-21", "text": ""}
{"id": "1911155", "revid": "599013", "url": "https://it.wikipedia.org/wiki?curid=1911155", "title": "Joe-Max Moore", "text": "Carriera.\nClub.\nI primi anni.\nMoore, nato a Tulsa, in Oklahoma, \u00e8 il figlio del petroliere Carl Moore, co-proprietario dei Tulsa Roughnecks, squadra che prendeva parte alla North American Soccer League. Joe-Max si trasferisce nella cittadina di Irvine, in California a 14 anni, si avvicina al mondo del calcio giocandoci alla Mission Viejo High School. Dopo la scuola superiore, decide di giocare a calcio all'universit\u00e0 UCLA. Durante questo periodo, incontra i futuri nazionali statunitensi Brad Friedel, Chris Henderson e Cobi Jones.\nNel 1989, fu convocato nella per partecipare al . Nel 1991 segna il gol decisivo per la vittoria contro il ai Giochi panamericani. Nel 1992 fu scelto per la squadra che avrebbe partecipato alle Olimpiadi di Barcellona 1992, fallendo per\u00f2 il passaggio ai quarti di finale.\nGli Anni in Germania.\nNel luglio del 1994 Moore viene mandato in prestito al Saarbr\u00fccken. il Saarbr\u00fccken successivamente lo acquista per 250,000 dollari. Dopo una stagione con 13 gol in 25 partite, Moore passa al .\nNew England Revolution.\nNel 1996, la Major League Soccer (MLS) stava raccogliendo giocatori e squadre per la sua stagione inaugurale. Per garantire un'uguale possibilit\u00e0 di competizione, i giocatori furono distribuiti pi\u00f9 omogeneamente possibile. L'italiano Giuseppe Galderisi fu scelto per i New England Revolution, ma a causa di performance poco convincenti i Revs ingaggiarono Moore il 24 luglio 1996.\nNel 1999 fu incluso nell'All-Star Team della MLS di quell'anno.\nEmelec ed Everton.\nNel periodo tra novembre e dicembre 1997, Moore fu mandato in prestito alla squadra ecuadoriana dell'Emelec, dove fu raggiunto anche dall'estroso Alexi Lalas.\nNel novembre 1999 l' si assicura Moore, che segna 5 gol in 5 partite. La sua forma per\u00f2 inizia a calare e il 12 dicembre 2002, in seguito ad un infortunio subito durante la partita - del , la societ\u00e0 inglese e il giocatore si mettono d'accordo per la rescissione consensuale del contratto.\nRitorno ai New England Revolution.\nNel 2003, alla sua prima stagione al ritorno dall'Europa, Moore segna 4 goal in 16 partite, e nel 2004, solo 3 partite senza gol e un grave infortunio ai legamenti del ginocchio. Meditando di tornare nel 2005, durante il ritiro pre-stagione di quell'anno si infortuna nuovamente e il 27 gennaio 2005 annuncia il suo ritiro, dopo aver subito un intervento di ricostruzione al legamento.\nNazionale.\nLa prima apparizione di Moore con la maglia della nazionale di calcio statunitense avviene il 3 settembre 1992 contro il . Ha partecipato a , e e divenne il sesto giocatore nella storia della nazionale a raggiungere le 100 partite con la maglia della nazionale, nella partita contro la .\nI suoi 24 gol segnati per la nazionale lo rendono il quarto marcatore nella storia, dopo Eric Wynalda (34 reti), Landon Donovan (34) e Brian McBride (30).\nDopo il ritiro.\nMoore ha partecipato al match di beneficenza tra Hollywood United FC e LA Galaxy il 4 novembre 2007. L'evento ha raccolto 100,000 dollari per la Croce Rossa degli Stati Uniti d'America e per l'Esercito della Salvezza in favore delle vittime degli incendi nel sud della California. Tra gli altri partecipanti vi erano gli attori Anthony LaPaglia, Jimmy Jean-Louis, Costas Mandylor; i musicisti Steve Jones e Vivian Campbell e gli ex-calciatori Frank Leb\u0153uf, Richard Gough, e Eric Wynalda. Alexi Lalas e Mauricio Cienfuegos hanno giocato per i Los Angeles Galaxy insieme a David Beckham."}
{"id": "1911156", "revid": "179980", "url": "https://it.wikipedia.org/wiki?curid=1911156", "title": "Joe Max Moore", "text": ""}
{"id": "1911160", "revid": "62221", "url": "https://it.wikipedia.org/wiki?curid=1911160", "title": "Fraxinus oxyphylla", "text": ""}
{"id": "1911161", "revid": "62221", "url": "https://it.wikipedia.org/wiki?curid=1911161", "title": "Fraxinus rostrata", "text": ""}
{"id": "1911162", "revid": "124087849", "url": "https://it.wikipedia.org/wiki?curid=1911162", "title": "Jennifer Lynch", "text": "Biografia.\nNata a Filadelfia, figlia del regista David Lynch e della pittrice Peggy Lentz. All'et\u00e0 di 3 anni \u00e8 apparsa nel film \"Eraserhead - La mente che cancella\" diretto dal padre.\nLa Lynch ha studiato a Los Angeles e nel Michigan (presso il prestigioso Interlochen Arts Academy) e, da adolescente, ha lavorato come assistente di produzione del film \"Velluto blu\"."}
{"id": "1911163", "revid": "889336", "url": "https://it.wikipedia.org/wiki?curid=1911163", "title": "Nazionale Under-21 di calcio dell'Austria", "text": "La nazionale Under-21 di calcio dell'Austria \u00e8 la rappresentativa calcistica Under-21 dell'Austria ed \u00e8 posta sotto l'egida della \"\u00d6sterreichischer Fu\u00dfball-Bund\". La squadra partecipa all'Europeo di categoria, che si tiene ogni due anni.\nNon si era mai qualificata per la fase finale di tale competizione fino all'edizione del 2017, nel 2009 \u00e8 andata vicinissima a riuscirvi, venendo eliminata negli spareggi dalla . Nel 2018 ha ottenuto, dopo i playoff, la qualificazione alla fase finale dell'europeo, che si \u00e8 svolto nel giugno 2019 in Italia ed a San Marino, chiudendo, per\u00f2, alla fase a gironi."}
{"id": "1911165", "revid": "339392", "url": "https://it.wikipedia.org/wiki?curid=1911165", "title": "Nazionale di calcio austriaca Under-21", "text": ""}
{"id": "1911169", "revid": "4175", "url": "https://it.wikipedia.org/wiki?curid=1911169", "title": "Vys\u0161aja Liga 1987", "text": "L'edizione 1987 della Vys\u0161aja Liga fu la 51\u00aa del massimo campionato sovietico di calcio; fu vinta dallo , giunto al suo undicesimo titolo.\nFormula.\nLe squadre partecipanti rimasero 16: le due squadre retrocesse nella stagione precedente (\u010cornomorec' e Torpedo Kutaisi) furono sostituite dalle neo promosse CSKA Mosca e Guria Lanchkhuti. Le 16 formazioni si incontrarono in gare di andata e ritorno per un totale di 30 incontri.\nIl sistema prevedeva due punti per la vittoria, uno per il pareggio e zero per la sconfitta; come negli anni precedenti era previsto un limite nel numero massimo di pareggi che generano punti per squadra: tale limite fu da quell'anno portato a dieci, cosicch\u00e9 dall'undicesimo pareggio in poi, infatti, le partite nulle non davano punti alle squadre.\nLe ultime due classificate furono retrocesse in Pervaja Liga al termine della stagione."}
{"id": "1911175", "revid": "155136", "url": "https://it.wikipedia.org/wiki?curid=1911175", "title": "Buonevoglie", "text": ""}
{"id": "1911176", "revid": "73843", "url": "https://it.wikipedia.org/wiki?curid=1911176", "title": "Calcestruzzo ad alte prestazioni", "text": "I calcestruzzi ad alte prestazioni o AP o HPC (High Performance Concretes) vengono indicati dalle linee guida sul calcestruzzo strutturale a cura del \"Servizio Tecnico Centrale della Presidenza del Consiglio Superiore dei LL.PP\"., come quei calcestruzzi che hanno una resistenza meccanica a compressione variabile tra 60 e 75\u00a0N/mm\u00b2, mentre le Linee Guida sui calcestruzzi strutturali ad alta resistenza, a cura sempre del summenzionato Servizio Tecnico Centrale, definiscono i calcestruzzi AR o HSC (High Strenght Concrete) quelli aventi una resistenza cubica &gt; 85 e \u2264 115\u00a0N/mm\u00b2 e un rapporto a/c minore di 0,45.\nDescrizione.\nAA.VV. definiscono i materiali HPC come quei calcestruzzi ad alta resistenza meccanica caratterizzati da un valore della resistenza a compressione compreso nell'intervallo di 60 e 100\u00a0N/mm\u00b2. Pertanto, sempre secondo la classificazione delle summenzionate linea guida, i calcestruzzi HSC (Rck &gt; 85 e \u2264 115\u00a0N/mm\u00b2) risulterebebro una sottoclasse degli HPC.\nRispetto agli HSC i calcestruzzi ad alta prestazione devono garantire, oltre che un'elevata resistenza meccanica, anche una maggiore lavorabilit\u00e0 ed un'elevata durabilit\u00e0. Pertanto una distinzione tra HSC ed HPC sta nel requisito obbligatorio dell'alta durabilit\u00e0 (che normalmente non \u00e8 correlata alla resistenza) per questi ultimi. Tali caratteristiche sono garantite dall'utilizzo da una diversa composizione della miscela:\nGli HPC fanno parte dei calcestruzzi DSP (Densified with Small Particles).\nDai calcestruzzi HPC ai calcestruzzi RPC.\nCome evoluzione dei calcestruzzi HPC, attualmente \u00e8 in fase di ricerca avanzata, per il momento quasi esclusivamente a livello di laboratorio o prove di campo, la messa a punto di calcestruzzi speciali ad altissima resistenza meccanica, spesso fibrorinforzati, denominati RPC (Reactive Powder Concrete) con prestazioni straordinarie molto superiori a quelle del calcestruzzo HPC.\nAnche gli RPC fanno parte dei calcestruzzi DSP (Densified with Small Particles).\nQuesti calcestruzzi innovativi prevedono resistenze meccaniche a compressione superiori a 200\u00a0N/mm\u00b2 (RPC200) e con tecniche produttive pi\u00f9 sofisticate (trattamento termico che consiste nel sottoporre il calcestruzzo indurito ad una temperatura fino a 400 \u00b0C) si pu\u00f2 arrivare fino a 800\u00a0N/mm\u00b2 (RPC800).\nOltre alla maggiore resistenza meccanica, con i materiali RPC viene radicalmente modificato il comportamento da fragile a duttile del calcestruzzo mediante l'utilizzo di fibre (generalmente in acciaio).\nI calcestruzzi HPC sono stati sviluppati negli anni '80 mentre gli RPC negli anni '90.\nLe basi tecniche e tecnologiche risalgono per\u00f2 agli anni '50 con la teoria di Powers.\nPowers constat\u00f2 che riducendo il rapporto acqua/cemento, diminuisce la porosit\u00e0 capillare ed aumenta la resistenza meccanica a compressione del conglomerato.\nPowers dimostr\u00f2 che se teoricamente si potesse annullare completamente la tipica porosit\u00e0 presente nella microstruttura di una pasta cementizia si potrebbero raggiungere valori si 250\u00a0N/mm\u00b2.\nIl secondo passo fondamentale per lo sviluppo dei calcestruzzi speciali si \u00e8 avuto all'inizio degli anni '70 con l'invenzione degli additivi superfluidificanti (a base di naftalina o melammina) i quali sono andati a migliorare l'azione dei fluidificanti, gi\u00e0 utilizzati diversi anni prima.\nLa differenza tra i due additivi \u00e8 pi\u00f9 quantitativa che qualitativa.\nEntrambi modificano la reologia del calcestruzzo fresco rendendolo pi\u00f9 lavorabile, ma i superfluidificanti sono molto pi\u00f9 efficaci permettendo l'adozione di rapporti a/c molto bassi (0,35 \u2013 0,45), senza dover rinunciare alla lavorabilit\u00e0 del conglomerato, e garantendo cos\u00ec il raggiunfimento di resistenze meccaniche comprese tra 60 e 80\u00a0N/mm\u00b2, cio\u00e8 nella zona medio \u2013 bassa dei calcestruzzi HPC.\nL'inconveniente dei superfluidicanti \u00e8 legato al loro massimo dosaggio (2-3% sul cemento, poich\u00e9 si \u00e8 constatato che valori superiori comportano una lieve caduta nella resistenza meccanica provocata dalla raccolta d'acqua (bleeding) nella zona di transizione tra la matrice cementizia e gli aggregati lapidei.\nPertanto tale inconveniente limita la massima resistenza meccanica ottenibile con i superfluidificanti a valori dell'ordine di 80 \u2013 90\u00a0N/mm\u00b2.\nIl superamento di questo limite divent\u00f2 possibile negli anni '80, con l'avvento di una particolare aggiunta minerale: il fumo di silice.\nDall'applicazione della microsilice nel settore del calcestruzzo nacquero i primi calcestruzzi DSP (Densified with Small Particles), nome coniato da Bache, che sfruttano sia il comportamento pozzolanico della microsilice che le minuscole dimensione delle particelle di cui \u00e8 composta (50\u00a0\u2013 100 volte pi\u00f9 piccole di quelle del cemento).\nQueste particelle si vanno ad allocare nei vuoti interstiziali lasciati dai granuli di cemento, con il risultato di ottenere un sistema meno poroso, pi\u00f9 densificato e quindi meccanicamente pi\u00f9 resistente oltre che impermeabile agli agenti aggressivi.\nL'unico difetto del fumo di silice \u00e8 legato alla elevata superficie specifica delle sue particelle che determina una maggiore richiesta di acqua durante il confezionamento del calcestruzzo, con conseguentemente aumento del rapporto a/c ed a annullamento dei benefici derivanti dalla densificazione delle microstrutture della matrice cementizia. \nLa combinazione superfluidificanti\u00a0\u2013 fumo di silice si dimostr\u00f2 vincente infatti i superfluidificanti eliminavano l'inconveniente della maggiore richiesta d'acqua in presenza di microsilice mentre quest'ultima eliminava l'inconveniente di una zona di transizione pi\u00f9 porosa.\nPertanto si riusc\u00ec a confezionare calcestruzzi DSP con rapporti a/c molto bassi (0,25\u00a0\u2013 0,35).\nCon questa combinazione si \u00e8 potuto raggiungere una resistenza a compressione di 100 \u00a0N/mm\u00b2 a 28 giorni (HPC100) ed arrivare a 150\u00a0N/mm\u00b2 in circa 3 anni.\nAgli inizi degli anni '90 un ulteriore progresso \u00e8 stato conseguito da Richard e Cheyrezy, i quali hanno esasperato alcuni aspetti gi\u00e0 insiti nel calcestruzzo HPC100, ed hanno apportato altre innovazioni tecnologiche, per arrivare ai materiali RPC, con i quali \u00e8 possibile anche in tempi molto brevi, raggiungere i 200 N/mm\u00b2 per la resistenza meccanica a compressione e migliorare radicalmente la resistenza flessionale (50 N/mm\u00b2) e soprattutto la duttilit\u00e0 del materiale (energia di frattura di 10000-30000 J/m\u00b2 cento volte superiore a quella dei HPC100).\nLe principali modifiche dell'RPC200 al calcestruzzo HPC100 in termini di ingredienti e di composizione sono le seguenti:\nLa matrice cementizia del materiale RPC200 si presenta molto pi\u00f9 densa e quasi completamente priva di porosit\u00e0 capillare.\nLo sviluppo della resistenza meccanica a compressione, a temperatura ambiente (20 \u00b0C) a 1 giorno \u00e8 gi\u00e0 di 50 N/mm\u00b2 e dopo 28 giorni e di circa 190 N/mm\u00b2.\nLa maggiore caratteristica dell'RPC200 rimane comun que la maggiore duttilit\u00e0 del materiale sollecitato a trazione o flessione."}
{"id": "1911178", "revid": "6923", "url": "https://it.wikipedia.org/wiki?curid=1911178", "title": "ASDIC", "text": ""}
{"id": "1911179", "revid": "697352", "url": "https://it.wikipedia.org/wiki?curid=1911179", "title": "Unison", "text": ""}
{"id": "1911180", "revid": "767487", "url": "https://it.wikipedia.org/wiki?curid=1911180", "title": "Graham Taylor", "text": ""}
{"id": "1911185", "revid": "599013", "url": "https://it.wikipedia.org/wiki?curid=1911185", "title": "Canoa/kayak ai Giochi della XXIX Olimpiade - Slalom K1 maschile", "text": "La prova del K-1 slalom uomini delle olimpiadi di Pechino 2008 si \u00e8 svolta i giorni 11 e 12 agosto 2008 allo Shunyi Olympic Rowing-Canoeing Park di Pechino. Hanno partecipato alle fasi di qualificazione 21 atleti. Di seguito sono riportati i risultati."}
{"id": "1911186", "revid": "1573940", "url": "https://it.wikipedia.org/wiki?curid=1911186", "title": "Yanzaoquan", "text": "Yanzaoquan (\u76d0\u7076\u62f3, Pugilato di Yanzao) \u00e8 uno stile di arti marziali cinesi classificabile come Nanquan e diffuso in Yanzao (\u76d0\u7076), nell'area di Denghai (\u6f84\u6d77) in Guangdong. Non se ne conoscono le origini. Molto simile nell'aspetto allo Xingyiquan. Ha come Taolu: Mianhuquan (\u68c9\u6e56\u62f3, Pugilato del lago di cotone),Taoshanquan (\u6843\u5c71\u62f3,Pugilato della montagna della pesca), ecc. "}
{"id": "1911189", "revid": "1543377", "url": "https://it.wikipedia.org/wiki?curid=1911189", "title": "Los Hermanos Rosario", "text": "Los Hermanos Rosario \u00e8 un'orchestra dominicana di Merengue, i cui componenti sono tutti fratelli, che \u00e8 stata costituita ad Higuey nel maggio del 1978.\nStoria.\nIl primo tour internazionale del gruppo \u00e8 stato effettuato negli Stati Uniti dal 23 aprile al 18 maggio 1983. In questo tour \"Los Hermanos Rosario\" hanno dovuto rinunciare a Pepe Rosario, uno dei fratelli maggiori, direttore musicale e pianista del gruppo, assassinato poco prima. Questa situazione ha comunque obbligato il gruppo ad interrompere l'attivit\u00e0 per lungo tempo.\nDopo essersi ripresi da questo evento, i fratelli Rosario hanno formato nuovamente la loro orchestra, e fin dal loro primo LP che conteneva brani come \"\"Las Locas\", \"Maria Guayando\", \"Vengo Acabando\", \"Bonifacio\", hanno ottenuto numerosi successi.\nNel 1991 il gruppo ha realizzato \"Insuperable\", un L.P. prodotto de Rafa Rosario. La canzone \"Mil Horas\" contenuta nel disco \u00e8 stata inclusa nella colonna sonora del film \"Tacchi a spillo\"\" di Pedro Almod\u00f3var.\nDiscografia.\nAcabando (1987)\nOtra Vez (1988)\nFuera De Serie (1990)\nInsuperables (1991)\nLos Mundialmente Sabrosos (1993)\nLos Due\u00f1os Del Swing (1995) \n\"Y Es F\u00e1cil!\" (1997)\nBomba 2000 (1999)\nSwing A Domicilio (2002)\nAura (2007) "}
{"id": "1911190", "revid": "184835", "url": "https://it.wikipedia.org/wiki?curid=1911190", "title": "Napanee", "text": ""}
{"id": "1911197", "revid": "599013", "url": "https://it.wikipedia.org/wiki?curid=1911197", "title": "Michael Mifsud", "text": "Considerato una vera e propria leggenda del calcio maltese, detiene attualmente il record di presenze con la nazionale maltese, di cui \u00e8 inoltre il migliore marcatore e in cui ha militato dal 2000 al 2020.\n\u00c8 stato scelto come Sportivo maltese dell'anno nel 2001 e nel 2003.\nCarriera.\nClub.\nMifsud inizia la sua carriera nelle file dello Sliema Wanderers nel 1997, club con il quale debutta nella Premier League di Malta. Nell'estate 2001, a 20 anni, si trasferisce nel Kaiserslautern.\nDopo due anni passati in Germania, torn\u00f2 allo Sliema nel mercato invernale della stagione 2003-04, conquistando sia Liga che Coppa. Al termine della stagione, firm\u00f2 per i norvegesi del Lillestr\u00f8m SK, dove rest\u00f2 per quattro stagioni. Nel dicembre 2006 si trasferisce infine al Coventry City, dove diventa un punto di forza nell'attacco degli \"Sky Blues\". Nel gennaio 2009 viene acquistato in prestito da un'altra squadra del Championship, il Barnsley. Nel giugno 2009 il Coventry City gli ha rescisso il contratto. Dopo un periodo di inattivit\u00e0, ritorna in patria per giocare con il club del Valletta dove mette a segno 7 gol in 7 gare di campionato, vincendo anche la Coppa nazionale.\nIl 6 luglio 2011 firma un contratto valido fino al 2015 con il Valletta. Il 24 settembre 2012 realizza 6 reti nella partita vinta per 8-2 contro gli \u0126amrun Spartans.\nNel 2018, dopo la doppia vittoria di campionato e coppa si accasa al Birkirkara, siglando da svincolato un contratto annuale. Trascorre anche la stagione 2018-19 con la maglia del Birkirkara, prima di stipulare, nell'agosto 2020, un contratto di durata annuale con i , squadra militante nella Premier League maltese.\nL'esperienza con la squadra di San Pawl il-Ba\u0127ar \u00e8 per\u00f2 di breve durata: nel gennaio 2021 infatti Mifsud rescinde il contratto per motivi personali, accasandosi pochi giorni dopo al , con il quale sigla un contratto fino a fine stagione. \nNazionale.\nCon la Nazionale di Malta ha segnato 41 gol, questo lo porta al primo posto nella classifica dei massimi goleador della sua Nazionale. Debutt\u00f2 il 10 febbraio 2000 in una partita giocata contro l'Albania disputata nello stadio Ta' Qali, mentre il suo primo gol risale al 25 aprile 2001 contro l'Islanda; nelle qualificazioni ad Euro 2008 ha segnato 3 gol.\nIl 26 marzo 2008, nell'amichevole contro il Liechtenstein, segn\u00f2 5 gol nella pi\u00f9 grande vittoria di sempre della Nazionale maltese, il risultato finale fu di 7-1.\nNella gara di qualificazione mondiale contro l'Italia del 26 marzo 2013, persa 0-2, ha fallito un rigore decisivo sullo 0-1 ed ha colpito una traversa pochi minuti dopo.\nIl 7 giugno 2013 realizza contro l'Armenia il gol partita che permette alla sua nazionale di ottenere dopo vent'anni una vittoria in una gara esterna non amichevole. L'ultima infatti risaliva al maggio 1993 contro l'Estonia (0-1), durante le qualificazioni a USA '94.\nLascia la sua nazionale dopo una militanza ventennale nel 2020: l'11 novembre viene infatti comvocato dal c.t. Devis Mangia per disputare la sua ultima partita contro il Liechtenstein, nella quale realizza anche la sua ultima rete. Chiude l'esperienza nella rappresentativa maltese con 143 presenze e 42 reti realizzate.\nStatistiche.\nPresenze e reti nei club.\n\"Statistiche aggiornate al 11 settembre 2021 .\""}
{"id": "1911198", "revid": "1573940", "url": "https://it.wikipedia.org/wiki?curid=1911198", "title": "Goujiaquan", "text": "Goujiaquan (\u52fe\u67b7\u62f3, pugilato a modello di giogo, o\u5377\u67b7\u62f3, Juanjiaquan, Pugilato del sollevare il giogo) \u00e8 uno stile di arti marziali cinesi classificabile come Nanquan. Il nome dello stile deriva dal gergo dell'area di Chaoshan (\u6f6e\u6c55). "}
{"id": "1911199", "revid": "124216485", "url": "https://it.wikipedia.org/wiki?curid=1911199", "title": "Vincenzo Volpe (pittore)", "text": "Biografia.\nNato il 14 dicembre 1855 a Grottaminarda, nell'allora provincia di Principato Ultra, in via Sant'Angelo, il padre era un decoratore e ritrattista. \nVincenzo Volpe si trasfer\u00ec a Napoli con la famiglia nel 1863, ove frequent\u00f2 le scuole elementari, ginnasiali e liceali, ma non super\u00f2 la maturit\u00e0.\nDal 1867 ebbe come primo maestro nel disegno il fratellasto maggiore Angelo Volpe.\nIl 27 maggio dello stesso anno si iscrisse all'Istituto di Belle Arti (Accademia di belle arti di Napoli), dove in meno di due anni percorse le cinque classi del disegno, qui fu allievo di Domenico Morelli - uno dei pi\u00f9 importanti artisti napoletani del XIX secolo. La sua vasta produzione viene divisa in tre importanti fasi, dal 1874 al 1890 si dedic\u00f2 alla pittura di genere e ai quadri di monacelle; dal 1891 al 1896 dipinse arte sacra mentre il periodo che va dal 1897 al 1929 \u00e8 segnato da nuove esperienze nella pittura di genere, dall'arte sacra e dalla lunga serie di ritratti.\nLa sua pittura si fece notare nel 1877 con ritratti e paesaggi, durante la contrapposizione fra la nuova scuola Verista (Palizzi e Morelli), alla quale Vincenzo Volpe ader\u00ec, seppur esprimendo nei dipinti il suo mondo interiore e il convenzionalismo accademico. \nNel 1880 alcune sue opere esposte a Torino e nel 1881 alla mostra Nazionale di Milano e riscossero notevoli consensi. \nNel 1888 con Edoardo Dalbono fu tra i fondatori della \"Societ\u00e0 Napoletana degli artisti\".\nTra il 1891 e il 1896, quando si dedic\u00f2 all'arte sacra, espresse la sua massima produzione negli affreschi di Montevergine, voluti dall'abate Corvaiaper restaurare la cappella della duecentesca Madonna bizantina e tuttora conservati. Per questa opera in un primo momento lavor\u00f2 insieme con il fratello Angiolo e poi, dopo la morte di quest'ultimo, continu\u00f2 in solitudine fino al 1896. \nCon altri pittori fu invitato a decorare la \"Birreria Gambrinus\" di Napoli nel 1890 con il dipinto \"Il venditore di cocomeri\".\nNel 1900 re Umberto I lo volle a Palazzo Reale, dove gli diede uno studio. Lo stesso monarca volle essere ritratto da Volpe. \nfu membro del Consiglio Superiore di Antichit\u00e0 e Beni Ambientali, partecip\u00f2 con le sue opere a manifestazioni d'arte in Italia e all'estero. \nNel 1902 vinse il concorso per docente di pittura all'Istituto di Belle Arti, prendendo il posto del suo maestro Domenico Morelli, che era morto l'anno precedente, che tenne fino a pochi giorni prima di morire. \nFu nominato presidente dell'Istituto di Belle Arti del 1918 al 1925, sotto la sua presidenza fu attuata la \"Riforma Gentile\", trasformando l'Istituto in Accademia di Belle Arti.\nEbbe numerosissimi allievi, fra cui Roberto Carignani. \nSi spense a Napoli il 9 febbraio 1929.\nGrottaminarda, la sua cittadina natale, ricorda Vincenzo Volpe con un busto di bronzo, posto all'ingresso del municipio, a lui sono intestati l'Istituto tecnico commerciale e la strada dove \u00e8 nato nel paese natale, oltre a una strada del capoluogo di provincia Avellino. \nSuo figlio Gabriele, noto come Geppino Volpe, \u00e8 stato a sua volta pittore.\nCritica.\nFu certamente un pittore che non si limitava alla mera rappresentazione di quanto dipingeva, ma tentava di \"narrare l'attimo\", quasi a voler disvelare l'azione .\nNella sua carriera artistica, il pittore dai natali irpini, ha alternato gli impegni didattici all'attivit\u00e0 creativa, realizzando opere principalmente veriste di genere narrativo ed aneddotico . Fu certamente un sensibile interprete dell'ambiente artistico partenopeo del suo tempo, a cavallo fra l'Ottocento e il Novecento.\n\"Vincenzo Volpe\" ader\u00ec alla cosiddetta \"Nuova scuola verista -naturalista\" di Domenico Morelli e di Filippo Palizzi, seguendo abbastanza fedelmente gli insegnamenti di Domenico Morelli, di cui fu allievo e successore esemplare all' \"Istituto di Belle Arti\", rimase essenzialmente fedele al maestro , pur arricchendo la sua arte con un'impronta personale, che lo ha contraddistinto nella sua produzione artistica.\nFu principalmente un pittore di figure, di paesaggi e di composizioni di scene di genere, esprimendo una particolare caratteristica personale nella sua arte.\nIl merito del pittore irpino fu quello di aver portato un rinnovamento nell'arte pittorica napoletana, grazie alla schiettezza e alla semplicit\u00e0 del suo linguaggio artistico, che era dotato di un'immediatezza comunicativa caratterizzante.\nAveva uno spirito di osservazione alquanto sviluppato, era una persona calma e modesta che instancabilmente lavorava con passione. \nDa Domenico Morelli e da Gioacchino Toma comprese il profondo sentimento poetico, e vi si accost\u00f2 spontaneamente riprendendo in parte i cromatismi e i rapporti tonali, realizzando cos\u00ec una personale atmosfera nella composizione.\nNel suo linguaggio pittorico , solitamente, il pittore irpino non utilizzava i contrasti \"chiassosi\" ed i colori troppo vistosi.\nFu affascinato dell'accordo tonale, in questo modo riusciva ad esprimere meglio il sentimento delle persone e delle cose raffigurate."}
{"id": "1911203", "revid": "599013", "url": "https://it.wikipedia.org/wiki?curid=1911203", "title": "Palio della botte", "text": "Il Palio della botte \u00e8 una competizione di stampo medievale che si svolge il 12 agosto tra le sette contrade della citt\u00e0 di Avellino. In realt\u00e0 i giorni della festa sarebbero due in quanto l'11 agosto, giorno prima della gara, si svolge dal 2003 il \"Palio dei bambini\".\nStoria.\nQuesta tradizione nacque sul finire del XVI secolo, per celebrare la presa della citt\u00e0 da parte della signoria dei Caracciolo.\nRiportato in auge nel 1997 da don Emilio Carbone, parroco della Chiesa di Santa Maria di Costantinopoli, il Palio della botte affonda le sue radici storiche nella seconda met\u00e0 del Cinquecento. Si narra che proprio in questo periodo venne disputata la prima \"gara della botte\" per salutare l'avvento della famiglia Caracciolo in citt\u00e0 e il contemporaneo ritrovamento in contrada Tuoppolo di un affresco raffigurante la Madonna di Costantinopoli.\nLa natura stessa della manifestazione, che vedeva protagonisti i ceti pi\u00f9 umili della popolazione avellinese, fa s\u00ec che molte notizie in merito alla gara non abbiano una documentazione certa; la maggior parte dei cenni storici, infatti, sono affidati all'oralit\u00e0.\n\u00c8 molto probabile che il Palio non venisse svolto tutti gli anni come adesso, ma solo saltuariamente. Il percorso di gara, tuttavia, stando alla documentazione, era molto simile a quello odierno: la partenza era situata vicino alla Chiesa di Monserrato (nei pressi del Casino del Principe), mentre la fontana di Bellerofonte rappresentava il punto d'arrivo dopo la salita di via Costantinopoli (oggi Corso Umberto I).\nLa sfilata.\nAlle ore 19 del 12 agosto, per le strade del centro storico ha inizio la sfilata della \"Corte\", abbigliata con sfarzosi abiti medievali, cuciti a mano seguendo il modello delle migliori sartorie teatrali toscane. Oltre alla Corte, alla sfilata prendono parte la carrozza del \"Principe Caracciolo\" e, a seguire, il \"Carro con il tesoro\", simbolo del Monte di piet\u00e0 che anticamente forniva la dote alle ragazze meno abbienti della citt\u00e0. Chiudono il corteo cinquanta sbandieratori e cavalieri toscani oltre ai Trombonieri di Cava de' Tirreni. Tutti i figuranti, dopo aver sfilato per il centro storico, si recano al Duomo per omaggiare la Madonna Assunta con una corona di fiori. In seguito la rappresentanza in costume prende posto davanti alla Chiesa di Santa Maria di Costantinopoli, in attesa che il Principe legga il bando d'inizio del Palio.\nLa gara.\nAlle 21, dopo la lettura del bando da parte del Principe Caracciolo, ha inizio il Palio vero e proprio. Prima viene disputata la finale del Palio dei Bambini, le cui selezioni avvengono il giorno prima, poi si effettuano le selezioni delle due contrade che con i due tempi migliori di sfideranno nella finale. Tutte le contrade, partendo dalla Chiesa di Monserrato, si sfidano facendo rotolare con una spranga ricurva una botte di circa due quintali, spingendola lungo Corso Umberto I. Il percorso, lungo circa 450 metri, \u00e8 tutto in salita, cosicch\u00e9 per i contradaioli diventa un'impresa piuttosto ardua riuscire a far avanzare le botti sull'acciottolato senza che queste cambino continuamente direzione. La vittoria del Palio viene assegnata al rione che avr\u00e0 raggiunto nel minor tempo la fontana di Bellerofonte."}
{"id": "1911207", "revid": "287204", "url": "https://it.wikipedia.org/wiki?curid=1911207", "title": "Mutianyu", "text": "Mutianyu (cinese tradizionale \u6155\u7530\u5cea, pinyin M\u00f9ti\u00e1ny\u00f9) \u00e8 una sezione della Grande muraglia cinese nel Distretto di Huairou, a 70\u00a0km a nord-est di Pechino. La sezione Mutianyu della Muraglia \u00e8 collegata al passo Juyongguan ad ovest e alla porta Gubeikou a est. Una delle sezioni meglio conservate del monumento, Mutianyu aveva la funzione specifica di proteggere la capitale e le tombe imperiali.\nCostruita in origine a met\u00e0 del VI secolo durante la dinastia Qi settentrionale, Mutianyu \u00e8 pi\u00f9 antica della sezione Badaling. Durante la dinastia Ming, sotto la supervisione del Generale Xu Da, inizi\u00f2 la costruzione della Muraglia attuale, sulle fondamenta della precedente. Nel 1404 vi venne costruito un passo, mentre una parte venne ricostruita nel 1569, per la maggior parte conservata fino ad oggi. La sezione Mutianyu \u00e8 quella di dimensioni e qualit\u00e0 maggiore di tutta la Grande Muraglia.\nCostruita per lo pi\u00f9 in granito, la muraglia \u00e8 alta 7-8 metri e larga in alto 4-5 metri. Se confrontata con altre sezioni della Grande Muraglia, possiede caratteristiche uniche:\nL'area in cui si trova questa sezione \u00e8 circondata da foreste e ruscelli.\nMutianyu \u00e8 oggi aperta al pubblico, con infrastrutture turistiche come una cabinovia e discese dalla muraglia.\nAccanto alla Muraglia si trova il villaggio di Mutianyu, visto come modello dal governo cinese per la rinascita della sua economia oggi basata sul turismo e sulle industrie vetrarie.\nIl 7 agosto 2007 membri dell'organizzazione pro-Tibet Students for a Free Tibet hanno dimostrato in questa zona della Muraglia contro la politica cinese in Tibet, a un anno dall'inizio dei Giochi olimpici del 2008."}
{"id": "1911213", "revid": "1516566", "url": "https://it.wikipedia.org/wiki?curid=1911213", "title": "Scarlet", "text": ""}
{"id": "1911216", "revid": "729019", "url": "https://it.wikipedia.org/wiki?curid=1911216", "title": "Michele Carlotto (rugbista)", "text": "Biografia.\nAvvocato, spese la sua carriera nel club napoletano del Partenope, squadra con la quale vinse quattro campionati, due a livello giovanile e due assoluti (1964-65, 1965-66).\nFu anche campione d'Italia a livello universitario con il \nTerminata l'attivit\u00e0 agonistica continu\u00f2 la sua professione di avvocato; nel 1984 gli fu conferito l'incarico di giudice sportivo dalla Federazione Italiana Rugby; attualmente \u00e8 responsabile dell'ufficio del giudice sportivo nazionale sempre per la F.I.R.."}
{"id": "1911220", "revid": "287204", "url": "https://it.wikipedia.org/wiki?curid=1911220", "title": "Gr\u00fcnhorn", "text": "Il Gr\u00fcnhorn (4.043\u00a0m s.l.m. - detto anche \"Gross Gr\u00fcnhorn\") \u00e8 una montagna delle Alpi Bernesi. Si trova nel cantone svizzero del Vallese.\nCaratteristiche.\nViene chiamato \"Gross Gr\u00fcnhorn\" (che significa \"Grande Gr\u00fcnhorn\") per distinguerlo dal vicino Klein Gr\u00fcnhorn.\nSi trova al centro delle Alpi Bernesi lungo una cresta che partendo a nord dal Gross Fiescherhorn scende a sud passando dall'Hinter Fiescherhorn, il Klein Gr\u00fcnhorn e fino ad arrivare al Gr\u00fcnhorn.\nSalita alla vetta.\nLa prima ascesa alla vetta fu compiuta il 7 agosto 1865 dal mineralogista Edmund von Fellenberg con le guide Peter Michel, Peter Egger e Peter In\u00e4bnit.\nLa via normale di salita avviene attraverso il fianco sud-est partendo dal rifugio alpino Konkordiah\u00fctte (2.850\u00a0m), rifugio che si raggiunge partendo da Fiesch (1049\u00a0m).\nIncidenti.\nIl 28 aprile 2011 durante l'ascensione al monte muore cadendo per 200 metri l'alpinista Erhard Loretan."}
{"id": "1911221", "revid": "729019", "url": "https://it.wikipedia.org/wiki?curid=1911221", "title": "Aichi D1A", "text": "LAichi D1A (nome in codice alleato Susie) fu un bombardiere in picchiata imbarcato prodotto dall'azienda aeronautica giapponese Aichi Tokei Denki KK negli anni trenta, il primo entrato in servizio in quel ruolo nella Marina imperiale giapponese.\nStoria del progetto.\nIl D1A nasce dall'esigenza da parte della Marina imperiale giapponese di dotarsi di un bombardiere in picchiata imbarcato di nuova concezione. Nel tardo 1934 ordina il completamento del progetto dell'Aichi AB-9 da cui deriveranno i primi modelli del D1A1. Il velivolo non era stato disegnato dall'ufficio tecnico Aichi bens\u00ec dalla tedesca Ernst Heinkel Flugzeugwerke su richiesta dell'azienda giapponese. Il primo prototipo realizzato dalla Heinkel, l'He 50aW era in versione idro a scarponi e caratterizzato da un paio di galleggianti seguito dall'He 50aL fornito di un tradizionale carrello d'atterraggio fisso. Il successivo modello, il terzo prototipo prodotto denominato He 66, venne sviluppato dall'He 50aL che fornito all'Aichi ne inizi\u00f2 immediatamente la produzione.\nTecnica.\nIl D1A, come l'He66, era un biplano dall'aspetto tradizionale. La fusoliera era realizzata in tecnica mista, con la struttura in tubi in acciaio saldati ricoperta di pannelli in compensato e dotata di due abitacoli aperti in tandem, l'anteriore per il pilota ed il posteriore riservato al mitragliere. Posteriormente proseguiva in un impennaggio di coda tradizionale dotato di piani orizzontali a semisbalzo integrati da cavi d'acciaio e dalla deriva di generose dimensioni.\nLa configurazione alare era biplana con le ali, la superiore a parasole e l'inferiore a sbalzo e leggermente disassata verso la parte posteriore, di ugual misura e leggermente a freccia, collegate tra loro e la fusoliera da una serie di montanti tubolari e tiranti costituiti da cavi d'acciaio. Il carrello d'atterraggio era fisso ed ammortizzato, dotato di ruote carenate che ripartivano le sollecitazioni tra la parte inferiore della fusoliera e l'ala inferiore.\nL'impianto propulsivo era affidato, come nella tradizione aeronautica giapponese, ad un motore radiale, inizialmente un Nakajima Kotobuki 2 Kai 1 da 570 CV (419 kW) dotato di anello Townend, montato sulla prima versione, la D1A1, e sostituito successivamente da un pi\u00f9 efficiente\"Kotobuki 3\" da 590 CV (434 kW). Nella successiva versione, denominata D1A2, l'originario Kotobuki venne rimpiazzato dal Nakajima Hikari 1 da 740 CV (544 kW) e dotato di una pi\u00f9 aerodinamica e funzionale cappottatura NACA.\nPer l'armamento vennero adottate 3 mitragliatrici Type 92 calibro 7,7 mm, due installate anteriormente sul muso integrate da una brandeggiabile installata nell'abitacolo posteriore a scopo difensivo. La normale dotazione prevedeva inoltre una bomba da 250 kg installata sotto la fusoliera. Due ulteriori bombe da 30 kg potevano essere installate in altrettanti piloni alari.\nImpiego operativo.\nIl D1A era gi\u00e0 operativo durante la seconda guerra sino-giapponese e ci rimase sino all'entrata del Giappone nella seconda guerra mondiale, ma pochi sono stati effettivamente impiegati in azioni belliche. Nel 1941 i D1A1 erano stati radiati, mentre i D1A2 erano stati tolti dalla prima linea e riassegnati alle scuole di volo come addestratori. Solo 68 esemplari di D1A2 operarono come seconda linea fino al loro definitivo ritiro nel 1942."}
{"id": "1911224", "revid": "124068206", "url": "https://it.wikipedia.org/wiki?curid=1911224", "title": "Bandiera di Tuva", "text": "La bandiera di Tuva \u00e8 la bandiera ufficiale della repubblica federale di Tuva dal 18 settembre 1992\nLa bandiera \u00e8 composta da due bande bianche che formano due Y parallele su un campo azzurro. Sul lato dove si forma la biforcazione della Y \u00e8 presente un triangolo isoscele di colore giallo. La forma della bandiera rappresenta la confluenza di due affluenti del fiume Enisej nella capitale Kyzyl. La bandiera somiglia come caratteristiche a quella del Sudafrica, pur essendo stata approvata due anni prima.\nIl colore bianco simboleggia l'ospitalit\u00e0 degli abitanti di Tuva, il colore giallo \u00e8 un omaggio alla religione dello stato, il buddismo, e il colore azzurro simboleggia il cielo tuvano e la morale dei pastori nomadi.\nLe proporzioni della bandiera sono di 1:2."}
{"id": "1911225", "revid": "599013", "url": "https://it.wikipedia.org/wiki?curid=1911225", "title": "Arnie Robinson", "text": "Biografia.\nEsord\u00ec nelle competizioni ufficiali come atleta universitario nell'ambito dei programmi sportivi statunitensi per studenti, detti NCAA, e dal 1970, fece il suo debutto in quella che sar\u00e0 la specialit\u00e0 principale della sua carriera, il salto in lungo.\nNel 1971 vinse la medaglia d'oro ai Giochi panamericani di Cali in Colombia, e l'anno successivo conquist\u00f2 la medaglia di bronzo ai Giochi olimpici di Monaco di Baviera con la misura di 8,03\u00a0m, dietro al connazionale Randy Williams e al tedesco occidentale Hans Baumgartner.\nNel 1976, ai Giochi olimpici di Montr\u00e9al, ottenne il successo pi\u00f9 prestigioso della carriera, vincendo la medaglia d'oro con la misura di 8,35\u00a0m e prendendosi la rivincita davanti a Randy Williams e al tedesco orientale Frank Wartenberg.\nNel 1977 a D\u00fcsseldorf ottenne il proprio ultimo successo in carriera, vincendo in Coppa del mondo con la misura di 8,19\u00a0m.\nNel 1979 annunci\u00f2 il ritiro dall'attivit\u00e0 agonistica e negli anni successivi divenne il preparatore atletico della squadra universitaria della propria citt\u00e0, il San Diego Mesa.\n\u00c8 scomparso nel dicembre 2020 all'et\u00e0 di 72 anni per complicazioni legate al COVID-19."}
{"id": "1911229", "revid": "438678", "url": "https://it.wikipedia.org/wiki?curid=1911229", "title": "All or Nothing (The Subways)", "text": "All or Nothing \u00e8 il secondo album del gruppo britannico The Subways, pubblicato nel 2008. \u00c8 stato registrato ai Conway Studios di Los Angeles e prodotto da Butch Vig. L'uscita dell'album \u00e8 stata preceduta dalla pubblicazione del singolo \"Girls &amp; Boys\", scaricabile gratuitamente dal sito della band. Il secondo singolo estratto dall'album \u00e8 stato \"Alright\", messo in commercio il 16 giugno 2008.\nIl disco.\nIl gruppo aveva gi\u00e0 iniziato a suonare a vari concerti e festival dal 2005 le canzoni \"Kalifornia\" e \"Shake! Shake!\", alle quali, fra il 2007 e l'inizio del 2008, si sono aggiunte: \"Alright\", \"Obsession\", \"Turnaround\", \"I Won't Let You Down\" e \"Girls &amp; Boys\".\nLa registrazione del disco, che \u00e8 avvenuta in due periodi ed \u00e8 terminata il 17 ottobre 2008, \u00e8 stata rimandata a causa di alcuni noduli alle corde vocali di Billy Lunn, per questo motivo l'album \u00e8 stato intitolato \"All or Nothing\".\nL'album \u00e8 entrato nella classifica delle vendite britanniche (Official Albums Chart) alla posizione numero 17 il 6 luglio dopo essere stato pubblicato il 30 giugno 2008."}
{"id": "1911230", "revid": "124068146", "url": "https://it.wikipedia.org/wiki?curid=1911230", "title": "Bandiera dell'Udmurtia", "text": "La bandiera dell'Udmurtia \u00e8 la bandiera ufficiale della repubblica federale udmurta dal 30 aprile 2002.\nDescrizione.\nLa bandiera, di forma rettangolare, \u00e8 composta da tre bande verticali di eguale dimensione, di colore: nero, bianco e rosso, con al centro un croce ad otto punte rossa.\nIl colore nero \u00e8 il simbolo della terra e della stabilit\u00e0, il rosso rappresenta il sole e la vita ed il bianco la purezza morale.\nLa croce rappresenta il simbolo solare, un simbolo di protezione, secondo il folklore udmurto, che protegge l'uomo da disgrazie."}
{"id": "1911231", "revid": "1573940", "url": "https://it.wikipedia.org/wiki?curid=1911231", "title": "Crenatosiren olseni", "text": "Crenatosiren olseni () \u00e8 una specie estinta di Sirenio, vissuta alla fine dell'Oligocene.\nI primi ritrovamenti fossili di questa specie, emersi vicino al fiume Suwannee nel nord della Florida, erano stati attribuiti inizialmente alla specie \"Halitherium\" ma nuovi fossili emersi a Chandler Bridge in Sud Carolina hanno fornito materiale sufficiente a Domning per creare il nuovo genere Crenatosiren nel 1991.\nL'animale, caratterizzato da zanne di medie dimensioni ed una fenditura nasale molto profonda, viene attualmente considerato dagli scienziati come il primo esponente certo della sottofamiglia Dugonginae ed inquadrato come l'antenato diretto dell'attuale Dugongo.\nA differenza dei nostri giorni, dove \u00e8 sopravvissuta solo una specie, nel tardo Oligocene della zona caraibica la sottofamiglia Dugongidae era molto diffusa con numerosi generi molto simili fra loro: oltre al \"Crenatosiren\" vivenano in quelle acque anche i generi \"Dioplotherium\" e \"Nanosiren\" (recentemente scoperto proprio da Domning), cos\u00ec come \"Metaxytherium\" e \"Dusisiren\", esponenti di altre sottofamiglie.\n\u00c8 ragionevole pensare che questa sottofamiglia si sia evoluta proprio nella zona dei Caraibi durante l'Oligocene da forme affini al \"Halitherium\", che peraltro era anche lui molto diffuso in quelle acque."}
{"id": "1911233", "revid": "1566286", "url": "https://it.wikipedia.org/wiki?curid=1911233", "title": "Jeremy Bulloch", "text": "Divenne noto per aver preso parte a serie tv e film di culto come \"Doctor Who\" e \"Guerre stellari\".\nBiografia.\nCarriera.\nBulloch nacque nel Leicestershire nel 1945. Sebbene abbia lavorato nel cinema per quasi cinquant'anni cominciando la carriera gi\u00e0 come attore bambino, acquis\u00ec la fama per il ruolo del personaggio di Boba Fett, nei film della saga fantascientifica di \"Guerre stellari\", \"L'Impero colpisce ancora\" e \"Il ritorno dello Jedi\". Apparve inoltre in tre film della serie di James Bond, nei panni di Smithers, l'assistente di Q.\nBulloch lavor\u00f2 nella serie televisiva britannica \"Doctor Who\" e fu spesso presente alle sue convention fantascientifiche. Recit\u00f2 anche camei in \"\" (nel ruolo di Colton, pilota della \"Tantive IV\") e nei film amatoriali \"Order of the Sith: Vengeance\" e \"Downfall - Order of the Sith\", assieme ad altri attori della saga di \"Guerre stellari\" come David Prowse e Michael Sheard.\nMorte.\nBulloch \u00e8 morto il 17 dicembre del 2020 all'et\u00e0 di 75 anni, per le complicazioni della malattia di Parkinson, di cui era affetto da diverso tempo.\nVita privata.\nAveva tre figli e dieci nipoti, e viveva a Londra con la moglie Maureen. Aveva anche una casa in Toscana, dove trascorreva i periodi di vacanza."}
{"id": "1911237", "revid": "123802942", "url": "https://it.wikipedia.org/wiki?curid=1911237", "title": "Bandiera della Cecenia", "text": "La bandiera della Cecenia \u00e8 la bandiera ufficiale della repubblica federata cecena dal 22 giugno 2004.\nDescrizione.\nLa bandiera nazionale della Repubblica cecena, di proporzioni 2:3, \u00e8 composta da tre bande orizzontali: una banda superiore di colore verde, una banda centrale di colore bianco e una banda inferiore di colore rosso. La banda di colore verde appare larga pi\u00f9 della met\u00e0 dell'intero drappo mentre quella bianca appena circa un decimo della larghezza. Sulla sinistra \u00e8 presente una banda verticale di colore bianco con ornamenti di colore oro."}
{"id": "1911242", "revid": "124068213", "url": "https://it.wikipedia.org/wiki?curid=1911242", "title": "Bandiera del Tatarstan", "text": "La bandiera del Tatarstan \u00e8 stata adottata il 29 novembre 1991 con l'approvazione da parte del Consiglio supremo della Repubblica del Tatarstan.\nDescrizione.\nLa bandiera del Tatarstan \u00e8 formata da tre bande verticali: la banda superiore di colore verde e quella inferiore di colore rosso sono separate da una banda pi\u00f9 piccola, di circa 1/15 rispetto alla superficie, di colore bianco.\nIl colore verde rappresenta l'Islam, il colore rosso la minoranza etnica russa; il colore bianco simboleggia la pace e la convivenza civile tra le due etnie.\nLa bandiera \u00e8 stata disegnata dall'artista Tawil Haziahmetov a seguito di un concorso pubblico.\nLe proporzioni della bandiera sono di 1:2."}
{"id": "1911245", "revid": "109507031", "url": "https://it.wikipedia.org/wiki?curid=1911245", "title": "Catherine David", "text": "Biografia.\nNata a Parigi nel 1954, si laurea nel 1980 alla Sorbona. Lavora presso il Centro Pompidou di Parigi tra il 1981 al 1989 e in seguito tiene corsi di arte contemporanea presso l'\u00c9cole du Louvre. Dal 1990 al 1993 insegna arte primitiva, storia del cubismo, antropologia ed estetica presso il dipartimento di etnologia dell'Universit\u00e0 .\nAlla met\u00e0 degli anni novanta \u00e8 direttrice artistica della X edizione della mostra \"Documenta\" di Kassel.\nHa curato mostre degli artisti Jean Pierre Bertrand, Reinhard Mucha, Anselm Kiefer, J\u00f6rg Immendorff, Sigmar Polke, Stan Douglas, Gerhard Richter, Martin Disler, Marcel Broodthaers, Georg Baselitz, Mimmo Paladino, Gian Ruggero Manzoni, Lazlo Moholy Nagy, Alberto Burri, Lothar Baumgarten e mostre antologico-collettive, tra le quali \"L'Epoque, la moda, la morale, la passione\" (1987); \"Lusitania. Aspetti dell'Arte Contemporanea Portoghese\" (1989); \"Film dalla periferia: il cinema underground brasiliano degli anni sessanta e settanta. (1991); \"Disordini\" (1992); \"Gordon Matta-Clark e la sua scuola: film e video\" (1995).\nDal 2006 vive e lavora a Rotterdam, nei Paesi Bassi."}
{"id": "1911249", "revid": "123854264", "url": "https://it.wikipedia.org/wiki?curid=1911249", "title": "Bandiera della Mordovia", "text": "La bandiera della Repubblica di Mordovia \u00e8 la bandiera ufficiale della Repubblica federale mordoviana dal 30 marzo 1995.\nDescrizione.\nLa bandiera della Repubblica di Mordovia \u00e8 di forma rettangolare, composta da tre bande orizzontali, di colore: rosso, bianco e blu. La banda superiore e quella inferiore sono di 1/4 rispetto alla superficie della bandiera, mentre quella centrale occupa i 2/4 della superficie. Al centro della bandiera \u00e8 presente una croce ad otto punte rossa, gi\u00e0 raffigurata nella Bandiera dell'Udmurtia"}
{"id": "1911250", "revid": "773636", "url": "https://it.wikipedia.org/wiki?curid=1911250", "title": "The Day After", "text": ""}
{"id": "1911253", "revid": "688939", "url": "https://it.wikipedia.org/wiki?curid=1911253", "title": "Macrochelys temminckii", "text": "Macrochelys temminckii (), comunemente nota come testuggine alligatore, \u00e8 una testuggine appartenente alla famiglia Chelydridae. \u00c8 l'unica specie del genere Macrochelys.\nDescrizione.\n\u00c8 la pi\u00f9 grande testuggine del Nord America, pu\u00f2 raggiungere 100\u00a0kg di peso e il metro e mezzo di lunghezza.Ha un carapace diviso in tre carene che misura da 34 a 66 cm e oltre di colore grigio o brunastro e spesso ricoperto di alghe, che mimetizzano la testuggine sul fondo dei fiumi. Il piastrone \u00e8 piccolo e grigiastro. La testa \u00e8 massiccia e triangolare e le mascelle sono uncinate, la coda \u00e8 molto lunga. Una particolarit\u00e0 \u00e8 la presenza di un'appendice rossastra a forma di verme presente sulla lingua che viene utilizzata per attirare le prede, pesci, crostacei e piccoli mammiferi.\nBiologia.\nQueste testuggini sono molto legate alla vita acquatica e raggiungono la riva solo per la deposizione delle uova. \u00c8 attiva prevalentemente di notte, praticando una particolare tecnica di caccia: mentre \u00e8 immobile sul fondale tiene la bocca spalancata e agita la lingua, simile a un verme, attirando cos\u00ec pesci e anfibi.\nRiproduzione.\nGli accoppiamenti sono subacquei, avvengono tra febbraio e aprile. La testuggine alligatore depone da 8 a 52 uova sferiche che si schiudono dopo 60-100 giorni tra aprile e giugno. Il sesso dei nuovi nati in questa specie \u00e8 determinato dalla temperatura di incubazione.\nDistribuzione e habitat.\nComune negli Stati Uniti sud-orientali, occupa il bacino fluviale del Mississippi fino agli Stati di Kansas, Iowa, e Indiana. Vive anche in habitat aperti, laghi, stagni e fiumi.\nConservazione.\nQuesta specie \u00e8 classificata dalla \"IUCN Red List\" come vulnerabile.\nIn Italia ne \u00e8 vietata la detenzione e la vendita poich\u00e9 ritenuta pericolosa per l'incolumit\u00e0 e la salute pubblica. Eventuali detenzioni illegali o avvistamenti vanno segnalati ai Carabinieri Forestali. \u00c8 in via d'estinzione perch\u00e9 le sue carni sono ricercate per la preparazione del brodo di testuggine.\nCuriosit\u00e0.\nSebbene pesi solo un quintale, la testuggine alligatore \u00e8 in grado di sprigionare una forza di morso davvero impressionante: pu\u00f2 infatti esercitare una pressione di 1000 psi, ovvero 71 kg/cm2. \u00c8 pi\u00f9 potente del morso di un leone o di un squalo bianco, paragonabile a quello di una tigre, e di poco inferiore a quello di una iena maculata, che pu\u00f2 raggiungere i 1100 psi.."}
{"id": "1911256", "revid": "181699", "url": "https://it.wikipedia.org/wiki?curid=1911256", "title": "Bandiera della Sacha-Jakuzia", "text": ""}
{"id": "1911258", "revid": "201167", "url": "https://it.wikipedia.org/wiki?curid=1911258", "title": "Neolitico preceramico", "text": "Il neolitico preceramico (A e B) rappresenta le culture archeologiche neolitiche che si svilupparono nelle regioni mediorientali e altomesopotamiche della cosiddetta Mezzaluna fertile.\nSuccedette intorno a 10.200 - 9.200 anni fa (8.200 - 7.200 a.C. circa) alla cultura natufiana del mesolitico e le sue due fasi furono definite dall'archeologa Kathleen Kenyon nel sito archeologico di Gerico (Palestina) e sono caratterizzate dall'assenza di ceramica. La fase climatica era di clima arido (Dryas II). La fase B \u00e8 datata intorno a 9.200-8.200 anni fa ovvero tra il 7.200 e il 6.200 a.C. e sembra sia terminata in corrispondenza di un brusco calo delle temperature, durato circa due secoli.\nNel sito di 'Ain Ghazal, in Giordania \u00e8 stata individuato un periodo C del neolitico preceramico, (7250 a.C. - 5000 a.C.). Juris Zarins ha proposto un collegamento con la cultura arabica pastorale, che si sarebbe sviluppata a seguito di un maggiore sviluppo delle attivit\u00e0 pastorali dopo la crisi climatica e alla fusione con la cultura tardo-natufiana di cacciatori e raccoglitori della Palestina meridionale (cultura harifiana). Questo sviluppo avrebbe collegamenti con le culture del Fayyum e del deserto orientale egiziano e si sarebbe diffuso lungo le coste del Mar Rosso e dalla Siria verso l'Iraq meridionale\nNella fase A si utilizzavano frumento, orzo e legumi, ma non ci sono prove che indichino che fossero coltivati anzich\u00e9 semplicemente raccolti. Tra gli strumenti sono conosciute sia lame a forma di falce, sia pietre da macina, che confermano l'utilizzo di cereali. Nella fase B le popolazioni sembrano essere maggiormente dipese dall'allevamento, che integr\u00f2 la precedente economia (agricoltura e/o caccia e raccolta).\nInsediamenti.\nNeolitico preceramico A.\nGli insediamenti consistevano di abitazioni rotonde semisotterranee, con fondazioni in pietra e muri in mattoni di fango crudi con sezione a croce piano convessa; le costruzioni erano coperte da tetti a terrazza. Come focolari venivano utilizzate pietre, il che conduceva all'accumulo di pietre spezzate dal fuoco negli edifici.\nAll'interno degli insediamenti erano presenti magazzini in pietra o in mattoni di fango, di maggiori dimensioni rispetto ai precedenti natufiani. Gli insediamenti presentano tracce di strutture comunitarie.\nTra gli insediamenti spicca la citt\u00e0 di Gerico, dotata di una cinta di mura in pietra e di una massiccia torre intorno all'8.000 a.C.. e ospitante una popolazione di 2000 o 3000 persone. La funzione delle mura e della torre \u00e8 discussa: non ci sono evidenze di attivit\u00e0 militari e forse si trattava di una difesa dalle inondazioni, volta a proteggere le risorse di sale.\nNeolitico preceramico B.\nNella seconda fase nel Medio Oriente meridionale si sviluppano i primi edifici a pianta rettangolare, con pavimento costituito da uno spesso strato di intonaco argilloso, accuratamente levigato. \u00c8 possibile che fosse proprio quest'uso a condurre alla scoperta della ceramica\nI maggiori siti sono quelli di Ain Ghazal, di Yiftahel, nella Galilea occidentale e di Abu Hureyra sul corso superiore dell'Eufrate\nIndustria litica.\nNella fase A la fabbricazione degli strumenti in pietra era basata su schegge staccate da nuclei regolari. Le lame a forma di falce e le punte di freccia continuano la precedente tradizione natufiana, ma vi si aggiungono asce e zappe.\nNella fase successiva il repertorio degli strumenti si rinnova ed essi vengono per lo pi\u00f9 realizzati da nuclei naviformi.\nVarianti regionali.\nDopo Gerico sono stati scoperti altri siti dello stesso periodo e definite alcune varianti regionali.\nLa stessa cultura di Gerico era diffusa nella valle del Giordano e nel Medio Oriente meridionale, comprendendo anche i siti di Netiv HaGdud, di El-Khiam, di Hatoula e di Nahal Oren.\nNel Medio Oriente settentrionale si \u00e8 definita una variante a partire dal sito di Mureybet (IIIA e IIIB), con differenze nell'industria litica. Altri siti includono Sheyk Hasan e Jefr el-Ahmar.\nAltre culture regionali sono definite nel bacino di Damasco dai ritrovamenti del sito di Tell Aswad (IA) e nell'alta Mesopotamia con i siti di \u00c7ay\u00f6n\u00fc e di G\u00f6bekli Tepe"}
{"id": "1911261", "revid": "21880", "url": "https://it.wikipedia.org/wiki?curid=1911261", "title": "Tartaruga alligatore", "text": ""}
{"id": "1911262", "revid": "1305772", "url": "https://it.wikipedia.org/wiki?curid=1911262", "title": "Briga Superiore", "text": "Briga Superiore, frazione collinare della I Circoscrizione del comune di Messina, distante circa 16\u00a0km a Sud dal centro cittadino.\nPosta in una stretta vallata percorsa dal torrente Briga, coltivata ad agrumi e uliveti.\nToponimo.\nIl nome \"Briga\", secondo quanto scrisse Tommaso Fazello deriva da \"Brica\", mentre l'aggettivo di \"Superiore\", serve a distinguerlo dalla localit\u00e0 di Briga Inferiore, che fino a qualche decennio fa era una contrada agricola a met\u00e0 strada tra il paese e Briga Marina.\nIl vocabolo \"Brica\" starebbe a significare \"erica\", vegetale abbondante nel territorio.\nLe \"Rationes Decimarum\" di Sella d\u00e0nno notizia di due chiese site \"in Flomaria de Brica et S. Pauli infirmorurfi\", officiate entrambe da preti greci: un \"Presbiter grecus capellanus ecclesiae S. Nicolae e un altro \"Presbiter grecus capellanus S. Pauli\". Le notizie si riferiscono agli anni 1308-1310 e portano perci\u00f2 i nomi di queste localit\u00e0 al tardo Medioevo. Il Fazello, per\u00f2, ha due varianti al nome Briga: \"Bricca\" e \"Labruca\".\nStoria.\nLe sue radici affondano nella notte dei tempi, allorch\u00e9 le popolazioni rivierasche si rifugiavano tra le colline e strette valli per sfuggire alle incursioni saracene.\nBriga fece parte dal secolo XIII del territorio del monastero benedettino di San Placido Caloner\u00f2, nel XVII secolo pass\u00f2 sotto il dominio spagnolo.\nNel 1844 gli abitanti di Briga Superiore, insieme a quelli dei comuni limitrofi, fecero causa all'amministrazione del monastero di San Placido per l'abolizione delle \"angherie\".\nLa sentenza mise fine cos\u00ec ad un regime impositivo feudale. \nNel 1866 lo Stato italiano sciolse gli ordini monastici, confiscando loro i beni e mettendoli all'asta.\nI terreni del villaggio, gi\u00e0 propriet\u00e0 del monastero di San Placido Caloner\u00f2, furono acquistati da alcune famiglie facoltose che bonificarono il territorio impiantando agrumeti, vigneti e uliveti.\nIntanto all'inizio del secolo XIX, cessato il pericolo delle incursioni barbaresche, molti abitanti di Briga Superiore abbandonarono le colline riversandosi sulla riviera, ripopolando cos\u00ec Briga Marina.\nViabilit\u00e0.\nUnica via d'accesso al villaggio \u00e8 la stretta e tortuosa Strada Provinciale n\u00b034 che da Briga Marina dopo circa 2\u00a0km porta in paese. Fino al 1980, l'imbocco di questa strada, dal lato di Briga Marina era rappresentato da uno stretto scatolare ferroviario (misure 250 x 3,50\u00a0m) che precludeva l'accesso ai mezzi pesanti e ai mezzi pubblici.\nLa viabilit\u00e0 minore \u00e8 rappresentata da vicoli. Il villaggio \u00e8 collegato al centro cittadino dalla linea ATM n\u00b0 4 (\"Piazza Dante-Briga Superiore\").\nEdifici pubblici.\nChiese e monumenti.\nLa chiesa del villaggio \u00e8 intitolata a San Nicola di Bari, il santo patrono del paese me forte \u00e8 la devozione al Santo protettore San Giorgio martire. All'interno della chiesa sono stati ricollocati i settecenteschi altari del tempio distrutto nel terremoto del 1908. Interessante una tavola con la Madonna della Lettera, posta in fondo all'abside. Il complesso statuario di San Giorgio a cavallo che libera la donzella \u00e8 opera lignea del XIX secolo."}
{"id": "1911264", "revid": "123805440", "url": "https://it.wikipedia.org/wiki?curid=1911264", "title": "Bandiera del Daghestan", "text": "La bandiera della Repubblica del Daghestan \u00e8 stata approvata dal parlamento della repubblica federale il 26 febbraio 1992.\nDescrizione.\nLa bandiera della Repubblica del Daghestan \u00e8 di forma rettangolare, con tre bande orizzontali di colore: verde, blu e rosso. La proporzione della bandiera \u00e8 di 2:3\nIl verde rappresenta la terra del Daghestan e la religione musulmana (la maggioranza dei daghestani \u00e8 di religione sunnita). Il blu, rappresenta il colore del mare (la parte orientale della Repubblica \u00e8 bagnata dal mar Caspio). Il rosso rappresenta la democrazia."}
{"id": "1911287", "revid": "228587", "url": "https://it.wikipedia.org/wiki?curid=1911287", "title": "Jackpot", "text": ""}
{"id": "1911288", "revid": "1543377", "url": "https://it.wikipedia.org/wiki?curid=1911288", "title": "Societ\u00e0 di belle arti di Verona", "text": "La Societ\u00e0 di belle arti di Verona (nome originale: Societ\u00e0 di Belle Arti in Verona), ha le sue origini nel 1857 dall'iniziativa di personalit\u00e0 della Verona di quell'epoca, tra cui il poeta Aleardo Aleardi, Cesare Bernasconi (che ha scritto libri sull'arte italiana del XIV e l'arte della sua citt\u00e0 di Verona), Carlo Alessandri (di famiglia non nobile, ma con risorse economiche) e il politico e senatore del Regno dal 1878 Giulio Camuzzoni (tra i suoi impegni artistici port\u00f2 alle origini primitive il Castello Scaligero di Soave a sue spese).\nIl 18 novembre 1857 il podest\u00e0 di Verona Ottavio di Canossa comunic\u00f2 l'approvazione del Ministero dell'Interno alla nascita della Societ\u00e0 di belle arti e la prima seduta si tenne il 28 gennaio 1858, presieduta dallo stesso marchese Ottavio di Canossa.\nIl primo presidente eletto fu Giulio Camuzzoni, il primo direttore fu il conte Carlo Alessandri e la prima esposizione fu inaugurata il 17 dicembre 1858.\nMolte sono state le iniziative realizzate dal 1858 ai giorni nostri e, per il passato pi\u00f9 lontano, si possono consultare gli annali della societ\u00e0 dal 1858 al 1921 a cura di Bruno Meneghello, mentre per il periodo che va dal 1921 al 1986, le cose pi\u00f9 importanti realizzate sono le mostre \"Biennali Nazionali d'Arte\" che si tenevano nel palazzo della Gran Guardia, la \"Mostra del Centenario\" del 1957, la mostra \"Verona Anni Venti\" del 1971.\nNel 2007 la Societ\u00e0 di belle arti di Verona ha festeggiato i suoi 150 anni di attivit\u00e0.\nNel catalogo dell'Esposizione del 1910 sta scritto:"}
{"id": "1911292", "revid": "767487", "url": "https://it.wikipedia.org/wiki?curid=1911292", "title": "Graham Turner", "text": "Statistiche.\nStatistiche da allenatore.\n\"Statistiche aggiornate al 3 marzo 2021.\""}
{"id": "1911296", "revid": "339392", "url": "https://it.wikipedia.org/wiki?curid=1911296", "title": "Stazione meteorologica di Lamezia Sant'Eufemia", "text": ""}
{"id": "1911298", "revid": "66387", "url": "https://it.wikipedia.org/wiki?curid=1911298", "title": "Nick Van der velden", "text": ""}
{"id": "1911301", "revid": "1243", "url": "https://it.wikipedia.org/wiki?curid=1911301", "title": "Ferrovia Paola-Villa San Giovanni-Reggio Calabria", "text": ""}
{"id": "1911303", "revid": "599013", "url": "https://it.wikipedia.org/wiki?curid=1911303", "title": "Jimmy Rimmer", "text": "Carriera.\nOttenne i maggiori successi con Manchester United e Aston Villa. Vinse 2 campionati e 3 Charity Shields. In campo internazionale vinse 2 Champions League: la prima, con il Manchester, da secondo portiere; la seconda con l'Aston Villa in cui part\u00ec titolare ma dopo 10 minuti si infortun\u00f2. In pi\u00f9 vinse una Supercoppa UEFA con i Villans da titolare."}
{"id": "1911304", "revid": "1442080", "url": "https://it.wikipedia.org/wiki?curid=1911304", "title": "Usman'", "text": "Usman' \u00e8 una citt\u00e0 della Russia europea sudoccidentale (oblast' di Lipeck), situata sulle sponde del fiume omonimo, 75 chilometri a sud del capoluogo: \u00e8 il centro amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1911306", "revid": "1573940", "url": "https://it.wikipedia.org/wiki?curid=1911306", "title": "Boziquan", "text": "Boziquan (\u8ddb\u5b50\u62f3, Pugilato dello Storpio) o Bojiaoquan (\u8ddb\u811a\u62f3) \u00e8 uno stile di arti marziali cinesi che secondo una tradizione \u00e8 stato creato durante il regno di Guangxu della dinastia Qing dal Maestro Buddista Jingyun (\u9759\u4e91\u7985\u5e08, Jingyun Chanshi) sulle montagne Emeishan (\u5ce8\u7709\u5c71) , per Zou Defa invece esso sarebbe stato creato nel sud del Sichuan da Luobai Sanye (\u7f57\u62dc\u4e09\u7237) e solo trasmesso dal monaco Jingyun (\u51c0\u4e91\u7985\u5e08, Jingyun Chanshi).\nLo stile, che imita le movenze di una persona disabile, possiede una sola forma che si compone di ottanta figure (\u516b\u5341\u52bf, Bashi shi). Pu\u00f2 quindi essere inserito tra gli stili imitativi (Xiangxingquan) e tra i pugilati appartenenti alla Emeipai.\nOggi lo stile \u00e8 praticato nell'area amministrativa di Anyuexian (\u5b89\u5cb3\u53bf)"}
{"id": "1911315", "revid": "767487", "url": "https://it.wikipedia.org/wiki?curid=1911315", "title": "Monte Besso", "text": "Il monte Besso (3.667\u00a0m s.l.m.) \u00e8 una vetta svizzera nel vallese delle Alpi Pennine. Si trova ai bordi della valle di Zinal.\nCaratteristiche.\nLa vetta \u00e8 divisa in due punte \"gemelle\" e di qui deriva il suo nome. Infatti \"Besso\" significa gemello nel dialetto locale.\nLa montagna \u00e8 collocata in una posizione dalla quale si ha un'ampia visuale su tutte le montagne della valle di Zinal. Infatti la montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons, il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il Mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il monte Besso (3.667\u00a0m).\nSalita alla vetta.\nLa prima salita alla vetta avvenne probabilmente nel 1862 ad opera di J. B. Epinay e J. Vianin. La via normale di salita alla vetta parte dalla Cabane du Grand Mountet."}
{"id": "1911318", "revid": "7969", "url": "https://it.wikipedia.org/wiki?curid=1911318", "title": "Asdic", "text": ""}
{"id": "1911322", "revid": "716642", "url": "https://it.wikipedia.org/wiki?curid=1911322", "title": "Peter Withe", "text": "Primatista di reti (9) con la maglia dell'Aston Villa nelle competizioni calcistiche europee, ha realizzato il gol con il quale l'Aston Villa batt\u00e9 il Bayern Monaco nella finale di Coppa dei Campioni del 1982."}
{"id": "1911323", "revid": "110157", "url": "https://it.wikipedia.org/wiki?curid=1911323", "title": "Lebedjan'", "text": "Lebedjan' \u00e8 una citt\u00e0 della Russia europea sudoccidentale (oblast' di Lipeck), situata sulle colline del Rialto Centrale Russo lungo il fiume Don, 75 chilometri a sud del capoluogo: \u00e8 il centro amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1911324", "revid": "80339", "url": "https://it.wikipedia.org/wiki?curid=1911324", "title": "Lebedjan", "text": ""}
{"id": "1911325", "revid": "80339", "url": "https://it.wikipedia.org/wiki?curid=1911325", "title": "Usman", "text": ""}
{"id": "1911328", "revid": "186581", "url": "https://it.wikipedia.org/wiki?curid=1911328", "title": "Jennifer Chambers Lynch", "text": ""}
{"id": "1911330", "revid": "288300", "url": "https://it.wikipedia.org/wiki?curid=1911330", "title": "Torneo di Amsterdam 2003", "text": ""}
{"id": "1911331", "revid": "1543377", "url": "https://it.wikipedia.org/wiki?curid=1911331", "title": "Mili Marina", "text": "Mili Marina, frazione costiera della I Circoscrizione del comune di Messina, distante circa 10 km. a Sud dal centro cittadino.\nBagnata dalle acque dello Stretto di Messina, confina a Nord con Tremestieri, a Sud con Galati Marina e verso il lato monte con Mili San Marco.\nOrigini del nome.\nIl toponimo deriva da \"m\u00e8lon\", in greco tardo e bizantino \"m\u00eclon\", che significa \"ovino\", ossia luogo di pascoli, mentre \"marina\" si riferisce alla sua posizione geografica rispetto alle altre due frazioni con la stessa denominazione, ma poste tra le colline.\nStoria.\nSorto nella prima met\u00e0 del secolo XVII, prima di questa data era un piccolissimo villaggio di pescatori, meta di incursioni di pirati barbareschi. \nLa costruzione della prima chiesa risale al 10 gennaio 1634, come da iscrizione su una lapide marmorea apposta nella vecchia costruzione. La chiesa venne dedicata a San Paolino vescovo di Nola.\nCon la fine della pirateria nel Mediterraneo il villaggio inizi\u00f2 a popolarsi divenendo met\u00e0 di villeggiatura di facoltose famiglie della borghesia mercantile, che vi costruirono le loro ville. Dagli anni '50 agli anni '80 del XX secolo fu sede di attivit\u00e0 cantieristiche, di trasformazione dei prodotti agrumari e di essenze floreali.\nMonumenti e luoghi d'interesse.\nArchitetture religiose.\nLa chiesa del villaggio, edificata nel 1956 \u00e8 intitolata al patrono San Paolino vescovo di Nola, che viene festeggiato la penultima domenica d'agosto.\nNei pressi, a circa 20\u00a0m a nord, si trova la vecchia chiesa del 1634 ormai in disuso.\nInfrastrutture e trasporti.\nPosta lungo la ex strada statale 114, fra il 1892 e il 1951 la localit\u00e0 era servita dalla tranvia Messina-Giampilieri della SATS, elettrificata nel 1917.\nI collegamenti extraurbani sono oggi svolti dalla ferrovia Messina-Siracusa, sulla quale \u00e8 attiva la fermata Mili Marina del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana, nonch\u00e9 dalla autostrada Messina-Catania.\nIl collegamento con il centro di Messina \u00e8 garantito dagli autoservizi ATM."}
{"id": "1911334", "revid": "110157", "url": "https://it.wikipedia.org/wiki?curid=1911334", "title": "Nuoto ai Giochi della XXIX Olimpiade - 200 metri stile libero maschili", "text": "Si sono svolte 8 batterie di qualificazione. I primi 16 atleti si sono qualificati per la semifinale.\nRecord.\nPrima di questa competizione, il record del mondo (RM) e il record olimpico (RO) erano i seguenti.\nDurante l'evento sono stati migliorati i seguenti record:"}
{"id": "1911335", "revid": "7", "url": "https://it.wikipedia.org/wiki?curid=1911335", "title": "Paisiello", "text": ""}
{"id": "1911336", "revid": "80339", "url": "https://it.wikipedia.org/wiki?curid=1911336", "title": "Gryazi", "text": ""}
{"id": "1911340", "revid": "287204", "url": "https://it.wikipedia.org/wiki?curid=1911340", "title": "Robot (manga)", "text": "Robot (reso graficamente robot) \u00e8 una serie di artbook che raccoglie i manga e le illustrazioni a colori di diversi artisti asiatici, curata dall'artista Range Murata e pubblicata dalla casa editrice giapponese Wanimagazine. Il primo volume \u00e8 stato pubblicato il 21 ottobre 2004, mentre il decimo e ultimo \u00e8 stato pubblicato il 7 febbraio 2008. In Italia la serie \u00e8 stata edita dalla d/visual.\nFigure.\n\u00c8 stata prodotta nel 2006 una set di sei \"action figure\" raffiguranti alcuni dei personaggi presenti in \"Robot 1\":\nAccoglienza.\nL'artista e scrittore statunitense Jason Thompson, nel suo \"\", ha definito \"Robot\" come: \u00abun \"d\u014djinshi\" originale con un'eccezionale qualit\u00e0 di prodotto, caratterizzato da grandi nomi...\u00bb."}
{"id": "1911344", "revid": "288300", "url": "https://it.wikipedia.org/wiki?curid=1911344", "title": "Torneo di Amsterdam 2004", "text": ""}
{"id": "1911348", "revid": "38120", "url": "https://it.wikipedia.org/wiki?curid=1911348", "title": "Campionati italiani di calcio da tavolo", "text": ""}
{"id": "1911361", "revid": "224230", "url": "https://it.wikipedia.org/wiki?curid=1911361", "title": "Pedro T\u00e9llez-Gir\u00f3n y de la Cueva", "text": ""}
{"id": "1911363", "revid": "289247", "url": "https://it.wikipedia.org/wiki?curid=1911363", "title": "Pedro T\u00e9llez-Gir\u00f3n y Velasco Guzm\u00e1n y Tovar", "text": ""}
{"id": "1911365", "revid": "124123", "url": "https://it.wikipedia.org/wiki?curid=1911365", "title": "Francesco D'Aniello", "text": "Biografia.\nNel suo palmar\u00e8s conta, oltre ai titoli riassunti nella scheda, tre vittorie (2005, 2007 e 2009) ed un terzo posto (2006) ai campionati italiani di specialit\u00e0."}
{"id": "1911367", "revid": "547034", "url": "https://it.wikipedia.org/wiki?curid=1911367", "title": "Nuoto ai Giochi della XXIX Olimpiade - 100 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 8 batterie di qualificazione. I primi 16 atleti si sono qualificati per la semifinale."}
{"id": "1911371", "revid": "122922896", "url": "https://it.wikipedia.org/wiki?curid=1911371", "title": "Kathleen Kenyon", "text": "Biografia.\nEra la figlia maggiore di sir Frederic Kenyon (1863-1952), studioso del Nuovo Testamento e direttore del British Museum. Studi\u00f2 storia presso il Somerville College di Oxford e fu la prima donna presidente della Oxford University Archaeological Society.\nLa sua prima esperienza di lavoro sul campo fu di lavorare in qualit\u00e0 di fotografa nella spedizione archeologica presso il sito della Grande Zimbabwe, condotta dall'archeologa Gertrude Caton-Thompson nel 1929.\nTornata in Inghilterra, lavor\u00f2 sotto la direzione di sir Mortimer Wheeler negli scavi dell'insediamento romano di \"Verulamium\", dove nelle campagne estive tra il 1930 e il 1935 diresse gli scavi del teatro romano. Negli anni tra il 1931 e il 1934 lavor\u00f2 anche a Samaria in Palestina con John e Grace Crowfoot: in questo sito tagli\u00f2 una trincea sulla sommit\u00e0 del tell e sulle sue pendici settentrionale e meridionale, esponendo la sequenza stratigrafica dall'et\u00e0 del ferro all'epoca romana: ottenne in tal modo dati stratigrafici cruciali per la datazione del materiale dell'et\u00e0 del ferro in Palestina e per lo studio della ceramica sigillata orientale.\nTra il 1936 e il 1939 condusse scavi importanti presso le terme romane di Leicester (Jewry Wall). Durante la seconda guerra mondiale serv\u00ec come ufficiale della Croce Rossa ad Hammersmith a Londra e quindi come facente le funzioni di direttore e come segretaria dell'Istituto di archeologia dell'Universit\u00e0 di Londra. Nel dopoguerra scav\u00f2 in varie localit\u00e0 della Gran Bretagna e a Sabratha in Libia. \nNel 1951 intraprese gli scavi nel sito di Tell es-Sultan in Cisgiordania, riportando alla luce la citt\u00e0 di Gerico. Questi scavi, che continuarono fino al 1958, le acquistarono fama durevole ed ebbero ampia influenza sullo studio delle culture preistoriche del Medio Oriente e in particolare per quelle neolitiche. Contemporaneamente aveva pubblicato i risultati degli scavi condotti prima della guerra a Samaria.\nIn seguito scav\u00f2 a Gerusalemme nell'area della citt\u00e0 di David (1961-1967).\nNel corso della sua carriera ebbe anche un importante ruolo come insegnante, tenendo corsi di archeologia presso l'University College London e all'Universit\u00e0 di Oxford.\nNel 2003 la British School of Archaeology a Gerusalemme, riunitasi con il \"Council for British Research in the Levant\" nel 1998, venne intitolata \"Kenyon Institute\" in suo onore. Quando si ritir\u00f2 dalla professione attiva nel 1973 ottenne l'ordine dell'Impero britannico."}
{"id": "1911374", "revid": "119758039", "url": "https://it.wikipedia.org/wiki?curid=1911374", "title": "Charles Daniels", "text": "Nel 1904, 1906 e nel 1908 Summer Olympics, Daniels vinse cinque medaglie d'oro (220 iarde stile libero, 440 iarde stile libero, staffetta 4 x 50 iarde stile libero, 100\u00a0m stile libero - per due volte), una medaglia d'argento (100 iarde stile libero), e due medaglie di bronzo (50 iarde stile libero, staffetta 4 x 200\u00a0m stile libero). Il suo record, nel nuoto statunitense, di otto medaglie olimpiche, di cui cinque d'oro, venne battuto solo da Mark Spitz e da Michael Phelps.\nEgli ebbe un'enorme influenza nello sviluppo del nuoto statunitense; perfezion\u00f2 il crawl australiano, aggiungendo un colpo di piedi a sei battiti (stile che venne rinominato crawl americano), e usandolo per stabilire 30 record all'Amateur Athletic Union. Durante la sua carriera, che fin\u00ec nel 1911, vinse 53 titoli nazionali e pi\u00f9 di 300 gare. Stabil\u00ec record mondiali in ogni distanza, dalle 25 iarde al miglio e, nel 1905, 14 nel giro di quattro giorni. Inoltre Daniels fu anche un campione di bridge e di squash, gareggiando per il New York Athletic Club e, in seguito, divenne un golfista amatoriale.\nBiografia.\nSuo padre, Thomas Porter Daniels, era un avvocato di Dayton, figlio di un membro della Corte Suprema dello Stato di New York. Sua madre, Alice Meldrum, era figlia del proprietario di un negozio della Dayton Dry Goods; Thomas Daniels lavorava per questa compagnia. Si sposarono il 19 giugno 1884 a Buffalo (New York). Charles fu uno dei due figli; il secondo, anch'egli un maschio, mor\u00ec durante l'infanzia.\nLa famiglia di spost\u00f2 a New York, dove Daniels frequent\u00f2 la Dwight Preparatory School. Cominci\u00f2 anche a frequentare il New York Athletic Club, dove si interess\u00f2 al nuoto. Charles ripet\u00e9 numerose volte ai suoi nipoti come entr\u00f2 a far parte nel nuoto da agonista: stava leggendo i tempi dei vincitori di alcune gare di 100 iarde, svoltesi a New York City, e si domandava se avesse mai potuto arrivare a quelle prestazioni. Ebbe occasione di paragonare i tempi durante una competizione di 100 iarde presso Stony Creek Ponds nelle montagne Adirondack, nello stato di New York. Le sue prestazioni erano paragonabili con quelle dei vincitori che aveva letto, quindi torn\u00f2 a New York City ed entr\u00f2 a far parte del New York Athletic Club. Venne tuttavia sonoramente battuto dal capitano della squadra di nuoto dell'Universit\u00e0 di Yale. Scoraggiato, ritorn\u00f2 alla corsa delle montagne Adirondacks, dove scopr\u00ec che era lunga solo 90 iarde. Corresse la distanza e ricominci\u00f2 ad allenarsi, determinato di abbassare il suo tempo. Cos\u00ec raccontava di aver cominciato la sua carriera.\nNel 1909, Daniels fu nominato \"Atleta dell'anno\" dell'Amateur Athletic Union. Inoltre fa parte dell'Olympic Hall of Fame, dell'International Swimming Hall of Fame (ISHOF), e della Helms Foundation Hall of Fame.\nCarriera Sportiva.\nPartecip\u00f2 alle gare di nuoto della III Olimpiade di Saint Louis del 1904 e vinse cinque medaglie, di cui tre d'oro, una d'argento e una di bronzo. Vinse la gara delle 220 iarde stile libero in 2'44\"2, e quella delle 440 iarde stile libero in 6'16\"2, stabilendo il record olimpico. Vinse anche la gara della staffetta 4x50 iarde stile libero, con la squadra del New York Athletic Club, con un tempo totale di 2'04\"6. Le altre due medaglie arrivarono dalle 100 iarde stile libero, preceduto solo dall'ungherese Zolt\u00e1n Halmay, e dalle 50 iarde stile libero, terzo, alle spalle dello stesso Halmay e dello statunitense Scott Leary.\nDaniels prese parte anche alle competizioni natatorie dei Giochi olimpici intermedi del 1906 di Atene, dove vinse una medaglia d'oro nei 100 metri stile libero, stabilendo il record olimpico in 1'13\"0; partecip\u00f2 anche alla staffetta 4 x 250\u00a0m stile libero con la squadra statunitense, arrivando quarti.\nPartecip\u00f2 anche alle gare di nuoto della IV Olimpiade, che si tenne a Londra nel 1908. Anche in questo evento vinse due medaglie olimpiche, una d'oro nei 100 metri stile libero, stabilendo anche il nuovo record mondiale in 1'05\"6, e una di bronzo, con la squadra statunitense, nei staffetta 4 x 200\u00a0m stile libero, in 11'02\"8."}
{"id": "1911376", "revid": "287204", "url": "https://it.wikipedia.org/wiki?curid=1911376", "title": "Aligarh", "text": " \nAligarh \u00e8 una suddivisione dell'India, classificata come \"municipal corporation\", di 667.732 abitanti, capoluogo del distretto di Aligarh e della divisione di Aligarh, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 52' 60 N e 78\u00b0 4' 60 E e ha un'altitudine di 178 .\nSociet\u00e0.\nEvoluzione demografica.\nAl censimento del 2001 la popolazione di Aligarh assommava a 667.732 persone, delle quali 357.152 maschi e 310.580 femmine. I bambini di et\u00e0 inferiore o uguale ai sei anni assommavano a 103.781, dei quali 55.343 maschi e 48.438 femmine. Infine, coloro che erano in grado di saper almeno leggere e scrivere erano 367.266, dei quali 217.117 maschi e 150.149 femmine."}
{"id": "1911378", "revid": "287204", "url": "https://it.wikipedia.org/wiki?curid=1911378", "title": "Azamgarh", "text": "Azamgarh \u00e8 una suddivisione dell'India, classificata come \"municipal board\", di 104.943 abitanti, capoluogo del distretto di Azamgarh e della divisione di Azamgarh, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 3' 36 N e 83\u00b0 11' 10 E e ha un'altitudine di 63 .\nSociet\u00e0.\nEvoluzione demografica.\nAl censimento del 2001 la popolazione di Azamgarh assommava a 104.943 persone, delle quali 51.284 maschi e 53.659 femmine. I bambini di et\u00e0 inferiore o uguale ai sei anni assommavano a 12.565, dei quali 7.027 maschi e 5.538 femmine. Infine, coloro che erano in grado di saper almeno leggere e scrivere erano 14.814, dei quali 8.088 maschi e 6.726 femmine."}
{"id": "1911379", "revid": "287204", "url": "https://it.wikipedia.org/wiki?curid=1911379", "title": "Bareilly", "text": " \nBareilly \u00e8 una suddivisione dell'India, classificata come \"municipal corporation\", di 699.839 abitanti, capoluogo del distretto di Bareilly e della divisione di Bareilly, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 21' 0 N e 79\u00b0 25' 0 E e ha un'altitudine di 165 .\nSociet\u00e0.\nEvoluzione demografica.\nAl censimento del 2001 la popolazione di Bareilly assommava a 699.839 persone, delle quali 368.022 maschi e 331.817 femmine. I bambini di et\u00e0 inferiore o uguale ai sei anni assommavano a 102.685, dei quali 54.516 maschi e 48.169 femmine. Infine, coloro che erano in grado di saper almeno leggere e scrivere erano 375.114, dei quali 212.027 maschi e 163.087 femmine."}
{"id": "1911380", "revid": "119211", "url": "https://it.wikipedia.org/wiki?curid=1911380", "title": "Jeffrey Lynn Goldblum", "text": ""}
{"id": "1911383", "revid": "288300", "url": "https://it.wikipedia.org/wiki?curid=1911383", "title": "Torneo di Amsterdam 2005", "text": ""}
{"id": "1911391", "revid": "155613", "url": "https://it.wikipedia.org/wiki?curid=1911391", "title": "Libretti", "text": ""}
{"id": "1911392", "revid": "287204", "url": "https://it.wikipedia.org/wiki?curid=1911392", "title": "Basti", "text": "Basti \u00e8 una suddivisione dell'India, classificata come \"municipal board\", di 106.985 abitanti, capoluogo del distretto di Basti e della divisione di Basti, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 48' 0 N e 82\u00b0 43' 0 E e ha un'altitudine di 77 .\nSociet\u00e0.\nEvoluzione demografica.\nAl censimento del 2001 la popolazione di Basti assommava a 106.985 persone, delle quali 56.813 maschi e 50.172 femmine. I bambini di et\u00e0 inferiore o uguale ai sei anni assommavano a 14.231, dei quali 7.527 maschi e 6.704 femmine. Infine, coloro che erano in grado di saper almeno leggere e scrivere erano 73.386, dei quali 42.306 maschi e 31.080 femmine."}
{"id": "1911393", "revid": "171091", "url": "https://it.wikipedia.org/wiki?curid=1911393", "title": "Monte Brul\u00e9", "text": "Il mont Brul\u00e9 (3.538\u00a0m s.l.m. - anche \"mont Br\u00fbl\u00e9\" o \"mont Braoul\u00e9\") \u00e8 una vetta delle Alpi Pennine che si trova lungo la linea di confine tra l'Italia e la Svizzera.\nDescrizione.\nDal versante italiano si trova al fondo della Valpelline e dalla parte svizzera si trova al termine della val d'Herens.\nToponimo.\nSebbene \"Br\u00fbl\u00e9\" in francese significhi \"bruciato\", l'abb\u00e9 Joseph-Marie Henry svela che il toponimo deriva del termine francoprovenzale \"breuil\", che in patois valdostano indica un ripiano lacustre e paludoso di alta montagna, come per il Breuil. Il termine \"broill\u00e0\", da cui deriva il nostro \"Br\u00fbl\u00e9\" indica quindi un monte con molti \"breuils\".\nLa prima scalata.\nLa prima ascensione alla vetta avvenne il 6 agosto 1882 da parte di Alphonse Chambrelent, Andr\u00e9 Michelin, \u00c9douard Michelin, Pierre Puiseux, Bernard Wolff e Marc Wolff.\nDal versante italiano \u00e8 possibile salire sulla vetta partendo dal rifugio Nacamuli al Col Collon. Dal rifugio si sale al colle Collon e poi passando per la punta Kurz si arriva alla vetta.\nDal versante svizzero \u00e8 possibile partire dal refuge des Bouquetins (2.980\u00a0m) ed arrivare sempre al colle Collon."}
{"id": "1911395", "revid": "287204", "url": "https://it.wikipedia.org/wiki?curid=1911395", "title": "Gonda", "text": "Gonda \u00e8 una suddivisione dell'India, classificata come \"municipal board\", di 122.164 abitanti, capoluogo del distretto di Gonda e della divisione di Devipatan, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 7' 60 N e 81\u00b0 55' 60 E e ha un'altitudine di 119 .\nSociet\u00e0.\nEvoluzione demografica.\nAl censimento del 2001 la popolazione di Gonda assommava a 122.164 persone, delle quali 67.400 maschi e 54.764 femmine. I bambini di et\u00e0 inferiore o uguale ai sei anni assommavano a 15.665, dei quali 8.282 maschi e 7.383 femmine. Infine, coloro che erano in grado di saper almeno leggere e scrivere erano 80.525, dei quali 47.900 maschi e 32.625 femmine."}
{"id": "1911396", "revid": "1305772", "url": "https://it.wikipedia.org/wiki?curid=1911396", "title": "Robot (disambigua)", "text": "Robot \u00e8 un'apparecchiatura artificiale in grado di compiere delle azioni.\nIl termine pu\u00f2 inoltre riferirsi a:"}
{"id": "1911397", "revid": "287204", "url": "https://it.wikipedia.org/wiki?curid=1911397", "title": "Faizabad", "text": " \nFaizabad () \u00e8 una suddivisione dell'India, classificata come \"municipal board\", di 144.924 abitanti, capoluogo del distretto di Faizabad e della divisione di Faizabad, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 46' 60 N e 82\u00b0 7' 60 E e ha un'altitudine di 96 .\nSociet\u00e0.\nEvoluzione demografica.\nAl censimento del 2001 la popolazione di Faizabad assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1911398", "revid": "287204", "url": "https://it.wikipedia.org/wiki?curid=1911398", "title": "Gorakhpur", "text": "Gorakhpur \u00e8 una suddivisione dell'India, classificata come \"municipal corporation\", di 624.570 abitanti, capoluogo del distretto di Gorakhpur e della divisione di Gorakhpur, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 45' 18 N e 83\u00b0 22' 26 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Gorakhpur assommava a 624.570 persone, delle quali 330.450 maschi e 294.120 femmine. I bambini di et\u00e0 inferiore o uguale ai sei anni assommavano a 78.880, dei quali 41.122 maschi e 37.758 femmine. Infine, coloro che erano in grado di saper almeno leggere e scrivere erano 435.263, dei quali 251.133 maschi e 184.130 femmine."}
{"id": "1911399", "revid": "287204", "url": "https://it.wikipedia.org/wiki?curid=1911399", "title": "Jhansi", "text": "Jhansi \u00e8 una suddivisione dell'India, classificata come \"municipal board\", di abitanti, capoluogo del distretto di Jhansi e della divisione di Jhansi, nello stato federato dell'Uttar Pradesh. In base al numero di abitanti la citt\u00e0 rientra nella classe I (da persone in su).\nGeografia fisica.\nLa citt\u00e0 \u00e8 situata a 25\u00b0 25' 60 N e 78\u00b0 34' 60 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Jhansi assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1911400", "revid": "767487", "url": "https://it.wikipedia.org/wiki?curid=1911400", "title": "David Porter (musicista)", "text": "Lavor\u00f2 alla Stax Records con Isaac Hayes. Coautore con Hayes di Soul Man. Il cognome Porter fu preso poi dall'omonimo furgone, modello della Piaggio, di cui \u00e8 uno storico ammiratore."}
{"id": "1911402", "revid": "287204", "url": "https://it.wikipedia.org/wiki?curid=1911402", "title": "Moradabad", "text": " \nMoradabad (o Muradabad) \u00e8 una suddivisione dell'India, classificata come \"municipal corporation\", di 641.240 abitanti, capoluogo del distretto di Moradabad e della divisione di Moradabad, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 49' 60 N e 78\u00b0 46' 60 E e ha un'altitudine di 185 .\nSociet\u00e0.\nEvoluzione demografica.\nAl censimento del 2001 la popolazione di Moradabad assommava a 641.240 persone, delle quali 340.217 maschi e 301.023 femmine. I bambini di et\u00e0 inferiore o uguale ai sei anni assommavano a 94.634, dei quali 49.468 maschi e 45.166 femmine. Infine, coloro che erano in grado di saper almeno leggere e scrivere erano 335.896, dei quali 192.022 maschi e 143.874 femmine."}
{"id": "1911403", "revid": "39224", "url": "https://it.wikipedia.org/wiki?curid=1911403", "title": "Evgeny Korotyshkin", "text": ""}
{"id": "1911404", "revid": "74151623", "url": "https://it.wikipedia.org/wiki?curid=1911404", "title": "Locate Triulzi", "text": ""}
{"id": "1911409", "revid": "1543377", "url": "https://it.wikipedia.org/wiki?curid=1911409", "title": "Bodie", "text": "Bodie \u00e8 una citt\u00e0 fantasma situata a levante della catena montuosa della Sierra Nevada statunitense, nella contea californiana di Mono, 120\u00a0km circa a sud est del lago Tahoe. Il dipartimento dell'Interno degli Stati Uniti la riconosce come luogo di interesse storico nazionale (\"National Historic Landmark\") sotto la denominazione di Sito storico di Bodie (\"Bodie Historic District\"). Acquisito nel 1962 lo status di parco storico, la citt\u00e0 \u00e8 ricaduta sotto l'amministrazione dei Parchi di Stato della California (\"California State Parks\"). Adesso ha solo un abitante.\nStoria.\nFondazione.\nBodie nasce come centro minerario di modesto rilievo dopo la scoperta dell'oro nella regione da parte del cercatore William Bodey (o Body). L'uomo mor\u00ec nel novembre 1859, sorpreso da una bufera di neve dopo essersi recato nella vicina Monoville per approvvigionamenti.\nNel 1876 la Standard Company scopr\u00ec sul posto un giacimento di minerale grezzo contenente oro; ci\u00f2 trasform\u00f2 Bodie da centro isolato di pochi cercatori a una citt\u00e0 del Far West in prorompente sviluppo. Ricchi filoni scoperti nella vicina miniera, nel 1878, catalizzarono le speranze di un numero crescente di persone. Verso il 1880 Bodie aveva una popolazione di 5.000\u20137.000 abitanti e circa 2.000 fabbricati. Negli anni dalle miniere situate nelle vicinanze fu estratta una quantit\u00e0 d'oro del valore stimato di oltre 34 milioni di dollari.\nCentro minerario emergente, Bodie possedeva i servizi e le attrazioni delle maggiori citt\u00e0, tra cui due banche, una banda musicale, la ferrovia, sindacati di minatori e operai, molti giornali e una prigione. Al culmine dello sviluppo 65 saloon costeggiavano la via principale, che era lunga un miglio. Omicidi, sparatorie, risse da osteria e assalti alle diligenze erano all'ordine del giorno. Secondo la leggenda una ragazzina, appreso che la sua famiglia intendeva trasferirsi a Bodie, preg\u00f2 una notte: \"Addio, Signore, stiamo per andare a Bodie\", ma secondo un cronista locale la preghiera fu invece: \"Bene, per Dio, stiamo per andare a Bodie!\".\nI lingotti d'oro sfornati dalle nove presse della citt\u00e0 venivano trasportati per via fluviale a Carson City, attraverso Aurora, Wellington e Gardnerville. La maggior parte dei carichi era accompagnata da una guardia armata; appena il lingotto giungeva a Carson City, veniva consegnato alla zecca o spedito per ferrovia a quella di San Francisco.\nUn centro pilota dell'energia elettrica.\nNel 1893 la Standard Company costru\u00ec una propria centrale idroelettrica, situata a circa 20\u00a0km da Bodie, sul \"Green Creek\" a monte di Bridgeport. L'impianto svilupp\u00f2 un massimo di 97\u00a0kW e 6.600 volt di corrente alternata per alimentare le venti presse della societ\u00e0. Questa struttura pionieristica ha alimentato una delle prime erogazioni a lunga distanza di elettricit\u00e0 nel paese; poich\u00e9 si dubitava che l'elettricit\u00e0 potesse raggiungere Bodie, per sicurezza la linea di trasmissione dal Green Creek fu tracciata lungo un percorso rettilineo, senza traforare montagne.\nLuoghi di interesse.\nA Bodie esisteva un quartiere cinese che arriv\u00f2 a contare centinaia di residenti ed era dotato di un tempio taoista. Come in altre citt\u00e0 minerarie situate fuori mano, c'era anche un popolare quartiere a luci rosse, all'estremo nord dell'abitato. Qui abit\u00f2 Rosa May, una prostituta che visse a Bodie a cavallo tra il diciannovesimo e ventesimo secolo, ricordata come \"la prostituta dal cuore d'oro\". La sua storia ha ispirato un musical e un romanzo. In periferia \u00e8 rimasto il cimitero con l'annesso obitorio, che \u00e8 l'unico edificio della citt\u00e0 costruito in mattoni disposti su tre strati (con ogni probabilit\u00e0 in funzione di isolante termico). Lungo la via principale si trova infine la \"Miners Union Hall\", luogo d'incontro dei sindacati dei lavoratori e centro ricreativo, oggi adibito a museo.\nDeclino.\nI primi segnali documentati del suo declino risalgono al 1912 con la stampa dell'ultimo numero del giornale di Bodie, The Bodie Miner. In un libro del 1913, intitolato \"Guida turistica e vademecum della California: Descrizione autentica delle rotte di viaggio e punti di interesse in California\", gli autori, descrivono ancora Bodie come una \"citt\u00e0 mineraria, che \u00e8 il centro di una grande regione mineraria\", riferiscono anche la presenza di due hotel e una stazione ferroviaria.\nNel 1913 la Standard Consolidated Mine chiude, i profitti minerari nel 1914 erano al loro minimo di 6.821 Dollari. James S. Cain stava comprando tutto, dai lotti della citt\u00e0 ai diritti minerari, riapr\u00ec la miniera Standard dando lavoro agli ex operai, il che si tradusse in un profitto di oltre $ 100.000 nel 1915. Tuttavia tale ripresa finanziaria non fu sufficiente a fermare il declino della citt\u00e0. Nel 1917, la ferrovia di Bodie fu abbandonata e le sue rotaie di ferro furono demolite.\nNonostante il tracollo, Bodie mantenne una popolazione permanente per molti anni nel XX secolo, anche dopo l'incendio che devast\u00f2 gran parte dei suoi centri economici nel 1932. Un ufficio postale della citt\u00e0 rimase operativo dal 1877 al 1942. L'ultima miniera fu chiusa nel 1942, a causa di un decreto che sanciva la chiusura di tutte le miniere d'oro negli Stati Uniti non indispensabili durante la seconda guerra mondiale. L'attivit\u00e0 mineraria non fu mai pi\u00f9 ripresa dopo la guerra. \nLa trasformazione in citt\u00e0 fantasma.\nBodie fu descritta per la prima volta come \"citt\u00e0 fantasma\" nel 1915, ma il San Francisco Chronicle nel 1919 pubblic\u00f2 un articolo per contestare l'etichetta \"citt\u00e0 fantasma\". Il censimento federale del 1920 contava un totale di 120 persone. Oggi Bodie \u00e8 una vera citt\u00e0 fantasma del Far West. Fu dichiarata \"National Historic Landmark\" nel 1961 e quindi, nel 1962, Parco storico dello Stato.\nAttualmente \u00e8 sospesa in uno stato di \"fatiscenza bloccata\" (\"arrested decay\"). Ne sopravvive solo una piccola parte. I visitatori possono cos\u00ec attraversare le strade deserte di una citt\u00e0 la cui popolazione ha sfiorato anche i 10.000 abitanti. Gli interni degli edifici restano come sono stati lasciati, con tutto il contenuto. Bodie \u00e8 aperta tutto l'anno, ma la lunga strada necessaria a raggiungerla \u00e8 normalmente interrotta d'inverno a causa delle abbondanti nevicate. Il periodo pi\u00f9 favorevole per visitare la citt\u00e0 sono quindi i mesi estivi.\nClima.\nIl clima di Bodie \u00e8 caratterizzato da estati calde e da inverni rigidi. Questi ultimi fanno collassare la temperatura anche ben al di sotto dei -18\u00a0\u00b0C (0\u00a0\u00b0F). I venti possono battere la vallata a velocit\u00e0 prossime ai 160\u00a0km/h. Le notti sono per\u00f2 fredde anche durante l'estate. Bodie ha detenuto il record del maggior numero di giorni consecutivi pi\u00f9 freddi in tutta la nazione. Il clima rigido \u00e8 dovuto alla particolare combinazione dell'elevata altitudine (2.560\u00a0m) e dell'esposizione agli agenti atmosferici: pochi ostacoli naturali proteggono infatti dagli elementi il lungo e livellato altopiano. Molta legna fu necessaria per scaldare gli abitanti nei lunghi inverni dell'epoca, che possono quindi spiegare la penuria di alberi nella zona ai nostri giorni. L'inverno 1878-1879 fu particolarmente gelido e cost\u00f2 la vita a molti residenti."}
{"id": "1911410", "revid": "287204", "url": "https://it.wikipedia.org/wiki?curid=1911410", "title": "Seder pasquale", "text": ""}
{"id": "1911413", "revid": "73632", "url": "https://it.wikipedia.org/wiki?curid=1911413", "title": "Disastro ferroviario di Ufa", "text": ""}
{"id": "1911415", "revid": "1543377", "url": "https://it.wikipedia.org/wiki?curid=1911415", "title": "Rolls-Royce 20 H.P.", "text": "La 20 H.P. \u00e8 un'autovettura prodotta dalla Rolls-Royce dal 1905 al 1906. Costruita a Manchester, \u00e8 stata presentata al Salone di Parigi del 1904 insieme alla 10 H.P., alla 15 H.P. ed al motore della 30 H.P.. Furono prodotte due versioni, la \"Heavy 20\" e la \"Light 20\".\nContesto.\nDue degli esemplari corsero il Tourist Trophy dell'isola di Mann nel 1905. Percy Northey arriv\u00f2 secondo mentre C.S. Rolls si ritir\u00f2 a causa di problemi al cambio. Rolls prov\u00f2 nuovamente l'anno seguente e vinse. Nel dicembre 1906 vinse anche una corsa organizzata negli Stati Uniti d'America, a Yonkers .\nLa testata fu installata con due corpi distinti a due cilindri per unit\u00e0. Della 30 H.P. ebbe in comune la corsa e l'alesaggio dei cilindri, rispettivamente di 102 e 127\u00a0mm. Raffreddato ad acqua, aveva una cilindrata di 4118 cm\u00b3 con valvole di aspirazione in testa e valvole di scarico laterali. I primi modelli prodotti avevano un sistema di accensione delle candele ad alta tensione. Utilizzavano accumulatori precaricati ed una bobina. Negli ultimi esemplari, come supplemento al sistema, vi era anche un magnete che poteva essere usato come alternativa. Poich\u00e9 l'impianto di illuminazione dei fari utilizzavano combustibili, gli accumulatori non venivano scaricati dal funzionamento delle luci. Pi\u00f9 precisamente i fari anteriori utilizzavano lampade a carburo mentre quelli laterali e quelli posteriori funzionavano ad olio combustibile. La potenza erogata dal propulsore era di 20 hp a 1000 giri al minuto. La velocit\u00e0 massima di 76\u00a0km/h per la versione \"Heavy 20\", 80\u00a0km/h per la \"Light 20\" e 84\u00a0km/h per il modello che partecip\u00f2 alla Tourist Trophy dell'isola di Mann . La velocit\u00e0 del motore era controllata da un dispositivo che poteva essere scavalcato dal pedale dell'acceleratore. Nei primi modelli prodotti il cambio era a tre rapporti portato a quattro per la versione \"Light 20\". Questo cambio fu in seguito installato su tutte le altre vetture ed era connesso al motore tramite un corto albero di trasmissione ed una frizione a cono in pelle. La versione a quattro rapporti aveva la terza marcia in presa diretta, mentre la quarta era una marcia di riposo. Il modello aveva un passo compreso tra 2692\u00a0mm e 2896\u00a0mm (rispettivamente, per le versioni \"Light 20\" e \"Heavy 20\").\nLa carreggiata della versione \"Light 20\" era ristretta a 1321\u00a0mm, rispetto ai 1422\u00a0mm della \"Heavy 20\" . Le auto erano vendute solo come telaio nudo, in modo che il cliente la facesse carrozzare dal proprio carrozziere. Furono prodotte versioni berlina e cabriolet.\nL'impianto frenante era formato da un freno sull'albero di trasmissione sistemato dietro la scatola del cambio ed azionato da un pedale, e ad un freno a tamburo al retrotreno azionato da una leva a mano. Le sospensioni erano a balestra semiellittica su entrambi gli assi. L'autovettura montava ruote rinforzate, di derivazione militare.\nTre esemplari, con telaio n\u00b0 26350, 40509 e 40520, sono giunti fino a noi."}
{"id": "1911422", "revid": "287204", "url": "https://it.wikipedia.org/wiki?curid=1911422", "title": "Mirzapur (India)", "text": " \nMirzapur (censita come Mirzapur-cum-Vindhyachal) \u00e8 una suddivisione dell'India, classificata come \"municipal board\", di 205.264 abitanti, capoluogo del distretto di Mirzapur e della divisione di Mirzapur, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 8' 60 N e 82\u00b0 34' 60 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Mirzapur assommava a 205.264 persone, delle quali 109.872 maschi e 95.392 femmine. I bambini di et\u00e0 inferiore o uguale ai sei anni assommavano a 28.666, dei quali 14.931 maschi e 13.735 femmine. Infine, coloro che erano in grado di saper almeno leggere e scrivere erano 127.277, dei quali 75.757 maschi e 51.520 femmine."}
{"id": "1911423", "revid": "126257", "url": "https://it.wikipedia.org/wiki?curid=1911423", "title": "Rolls-Royce 20 hp", "text": ""}
{"id": "1911425", "revid": "124123", "url": "https://it.wikipedia.org/wiki?curid=1911425", "title": "Nicol\u00f2 Russo", "text": "Secondo il dott. Renato Pescitelli, storico locale, fu il principale ceramista cerretese del XVIII secolo assieme ai laurentini Antonio e Nicola Giustiniani.\nNella sua bottega lavorarono molti giovani apprendisti che nel corso del Settecento divennero i principali esponenti della ceramica cerretese: Domenico Marchitto, Santi Festa, Melchiorre Cerri, Nicola e Crescenzo Petruccio, Nicola Marchitto, Salvatore Paduano, Giuseppe Paolino.\nLe sue opere principali furono la pavimentazione della chiesa di San Gennaro e di alcune cappelle della collegiata di San Martino in Cerreto Sannita.\nSpos\u00f2 Antonia Tritta di Sant'Agata dalla quale ebbe tre figli.\nLa sua bottega si trovava in un vano terraneo di Palazzo Mastracchio in via Gizzi."}
{"id": "1911426", "revid": "84410063", "url": "https://it.wikipedia.org/wiki?curid=1911426", "title": "Eritema palmare", "text": " \nPer eritema palmare in campo medico, si intende la comparsa di rossore nel palmo delle mani.\nPatologie correlate.\nTale stato patologico lo si riscontra in casi di artrite reumatoide, nella cirrosi epatica e altre patologie correlate generalmente all'alcolismo, mostrando un coinvolgimento del fegato e pi\u00f9 raramente nella sarcoidosi.\nL'eritema palmare \u00e8 un sintomo presente in una piccola parte dei pazienti affetti da Morbo di Basedow (\"Grave's disease\"), scatenato da un aumento della funzionalit\u00e0 della tiroide (ipertiroidismo).\nAltre cause.\nTale forma di eritema \u00e8 anche un effetto collaterale di alcuni farmaci anticonvulsanti"}
{"id": "1911429", "revid": "287204", "url": "https://it.wikipedia.org/wiki?curid=1911429", "title": "Chitrakoot Dham", "text": " \nChitrakoot Dham (o anche Karwi o Karvi) \u00e8 una suddivisione dell'India, classificata come \"municipal board\", di 48.853 abitanti, capoluogo del distretto di Chitrakoot e della divisione di Chitrakoot, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 11' 60 N e 80\u00b0 54' 0 E e ha un'altitudine di 131 .\nSociet\u00e0.\nEvoluzione demografica.\nAl censimento del 2001 la popolazione di Chitrakoot Dham assommava a 48.853 persone, delle quali 26.220 maschi e 22.633 femmine. I bambini di et\u00e0 inferiore o uguale ai sei anni assommavano a 7.795, dei quali 4.042 maschi e 3.753 femmine. Infine, coloro che erano in grado di saper almeno leggere e scrivere erano 32.734, dei quali 19.703 maschi e 13.031 femmine."}
{"id": "1911433", "revid": "200154", "url": "https://it.wikipedia.org/wiki?curid=1911433", "title": "Anticonvulsanti", "text": ""}
{"id": "1911443", "revid": "120662439", "url": "https://it.wikipedia.org/wiki?curid=1911443", "title": "Alcabizio", "text": "Biografia.\nProbabilmente l'astrologo arabo nacque a Mosul, tuttavia il suo nome viene associato anche alle citt\u00e0 di Aleppo e Saragozza, dove soggiorn\u00f2 e mor\u00ec nel 967.\nAlcabizio \u00e8 noto principalmente per il suo trattato sull'astrologia giudiziaria \"Introduzione all'arte dei giudizi delle stelle\", dedicata al sultano Sayf al-Dawla (che regn\u00f2 tra il 916 e il 967) della dinastia Hamdanide, un'opera che fu molto apprezzata nell'Europa medievale e rinascimentale. Quest'opera, che rese noto all'Occidente il metodo della curva del giorno di Al-Batani, \u00e8 considerata tuttora un ottimo manuale introduttivo all'astrologia (esclusa la parte matematica).\nUna traduzione manoscritta in latino, riconducibile alla prima met\u00e0 del XII secolo, di Giovanni da Siviglia (detto anche Johannes Hispalensis) fu stampata nel 1473 sotto il nome di \"Alchabitii Abdilazi liber introductorius ad magisterium judiciorum astrorum\" (l'opera \u00e8 conosciuta anche come \"Liber isagogicus de planetarum coniunctionibus\"). Nel secolo XIII fu il re di Castiglia e Le\u00f3n Alfonso X il Saggio (1221-1284) a divulgare questa versione come uno dei testi pi\u00f9 utilizzati per l'insegnamento delle scienze dell'Universo quali l'astronomia e l'astrologia, al pari del \"Liber quadripartitum\" (\"Tetrabiblos\") e del \"Centiloquium\" di Tolomeo con il commento dell'astrologo del Cairo Ali ibn Ridwan. \nFurono proprio questi trattati a ravvivare l'interesse per l'astronomia e l'astrologia nel Tardo Medioevo e nel Rinascimento.\nTra il 1485 e il 1521 vennero pubblicate undici edizioni con il commento di Giovanni di Sassonia risalente al 1331.\nLa pi\u00f9 famosa edizione di tale opera fu quella pubblicata a Venezia nel 1503 con il titolo di \"Alchabitius cum commento\". Fu pure tradotto e commentato da Johannes de Stendal nel XIV secolo, da Loys de Langle nel XV e da Valentino Nabod nel XVI. \nAlcabizio, inoltre, ispir\u00f2 il trattato \"De principiis astrologiae\", che fu scritto dal poeta/filosofo Cecco d'Ascoli."}
{"id": "1911447", "revid": "339392", "url": "https://it.wikipedia.org/wiki?curid=1911447", "title": "Cesare", "text": ""}
{"id": "1911454", "revid": "149485", "url": "https://it.wikipedia.org/wiki?curid=1911454", "title": "Tuffi ai Giochi della XXIX Olimpiade - Piattaforma 10 metri sincro maschile", "text": "Il concorso dei tuffi dalla piattaforma 10 metri sincro maschile si \u00e8 svolto l'11 agosto 2008 presso il Centro Acquatico Nazionale di Pechino. Alle gare hanno partecipato otto coppie di tuffatori provenienti da otto nazioni differenti.\nLa medaglia d'oro \u00e8 stata vinta dalla coppia cinese composta da Lin Yue e Huo Liang, che ha preceduto i tedeschi Patrick Hausding e Sascha Klein, argento, e i russi Gleb Gal'perin e Dmitrij Dobroskok, bronzo."}
{"id": "1911456", "revid": "1543377", "url": "https://it.wikipedia.org/wiki?curid=1911456", "title": "Eritema necrolitico migrante", "text": " \nPer eritema necrolitico migrante in campo medico, si intende una forma di dermopatia a placche, molto diffusa nelle persone con glucagonoma, tanto da essere definita come un \"segno paraneoplastico\".\nEpidemiologia.\nLe parti del corpo pi\u00f9 colpite sono il tronco, le cosce e i glutei.\nSintomatologia.\nFra i sintomi e i segni clinici ritroviamo anemia, stomatite, la persona mostra un'anomala perdita del suo peso originale, diarrea e diabete.\nTerapia.\nL'eritema in casi gravi, quando mostra sporgenza, viene corretto chirurgicamente tramite escissione."}
{"id": "1911458", "revid": "599013", "url": "https://it.wikipedia.org/wiki?curid=1911458", "title": "Clayton Ince", "text": "\u00c8 un ambasciatore nella regione caraibica.\nCarriera.\nInce \u00e8 stato nominato \"Giocatore dell'anno\" dalla Trinidad and Tobago Football Federation nel 1997. Ha vinto il \"Best Goalkeeper award\" in due tornei regionali ed \u00e8 stato un membro del \"Caribbean All Stars team\" per oltre due anni. Il Crewe Alexandra lo prelev\u00f2 dal Defence Force il 1\u00ba settembre 1999. Fece il suo esordio in Nazionale nel 1994. Fu nominato \"Best Goalkeeper\" della Coppa dei Caraibi 2001 e vinse anche il titolo di \"Player-of-the-Season\" del Crewe Alexandra nel 2002-2003.\nCon la Nazionale Under-20 si qualific\u00f2 per la Coppa del Mondo di categoria nel 1991 in Portogallo. \u00c8 stato inserito dalla English Professional Footballer's Association nella \"Squadra dell'anno\" per la stagione 2006-2007. A dicembre 2007 ricevette il premio di \"Giocatore del mese\" della English League One. Ancora una volta a gennaio 2008 \u00e8 stato scelto nella \"squadra della settimana\" mentre militava nel Walsall dopo avere vinto titolo della League 2 nella precedente stagione.\nFu il terzo portiere del Trinidad e Tobago ai Mondiali 2006."}
{"id": "1911459", "revid": "599013", "url": "https://it.wikipedia.org/wiki?curid=1911459", "title": "Jean-Paul Bertrand-Demanes", "text": "\u00c8 il primatista di presenze nelle competizioni calcistiche europee della storia del Nantes, con 39.\nCarriera.\nClub.\nInizi\u00f2 la carriera di calciatore come portiere nella squadra della cittadina di Pauillac in Gironda, e nel 1969 venne ingaggiato dal Nantes, con cui vinse per la prima volta il Campionato francese nella stagione 1972-73, primo campionato in cui gioc\u00f2 da titolare.\nCon il Nantes vinse altri due campionati nazionali, una Coppa delle Alpi e una Coppa di Francia, fino al ritiro definitivo dall'attivit\u00e0 agonistica, avvenuto nel 1987.\nNazionale.\nNel 1973 venne convocato dall'allenatore \u0218tefan Kov\u00e1cs come portiere di riserva della Nazionale maggiore, e ai Mondiali di Argentina 1978 ottenne il posto di titolare. Nella seconda partita del girone eliminatorio contro l' sub\u00ec un incidente di gioco, urtando violentemente la schiena contro il palo di destra in una parata acrobatica, e dovette venire sostituito dalla riserva Dominique Baratelli. Dopo questo episodio non riconquist\u00f2 pi\u00f9 il posto di portiere titolare della Nazionale, venendogli preferito Dominique Dropsy.\nDopo il ritiro.\nDopo il ritiro Bertrand-Demanes ha abbandonato del tutto il mondo del calcio, e attualmente si occupa di una societ\u00e0 immobiliare e di una di gestione patrimoniale."}
{"id": "1911461", "revid": "149485", "url": "https://it.wikipedia.org/wiki?curid=1911461", "title": "Tuffi ai Giochi della XXIX Olimpiade - Piattaforma 10 metri sincro femminile", "text": "Il concorso dei tuffi dalla piattaforma 10 metri sincro femminile si \u00e8 svolto il 12 agosto 2008 presso il Centro Acquatico Nazionale di Pechino. Alle gare hanno partecipato otto coppie di tuffatrici provenienti da otto nazioni differenti.\nLa medaglia d'oro \u00e8 stata vinta dalla coppia cinese composta da Xin Wange Ruolin Chen, che ha preceduto le australiane Briony Cole e Melissa Wu, argento, e le messicane Paola Espinosa e Tatiana Ortiz, bronzo."}
{"id": "1911463", "revid": "149485", "url": "https://it.wikipedia.org/wiki?curid=1911463", "title": "Tuffi ai Giochi della XXIX Olimpiade - Trampolino 3 metri sincro maschile", "text": "Il concorso dei tuffi dal trampolino 3 metri sincro maschile si \u00e8 svolto il 13 agosto 2008 presso il Centro Acquatico Nazionale di Pechino. Alle gare hanno partecipato otto coppie di atleti provenienti da otto nazioni differenti.\nLa medaglia d'oro \u00e8 stata vinta dalla coppia cinese composta da Wang Feng e Qin Kai, che hanno preceduto i russi Dmitrij Sautin e Jurij Kunakov, argento, e gli ucraini Illja Kva\u0161a e Oleksij Pryhorov, bronzo."}
{"id": "1911467", "revid": "287204", "url": "https://it.wikipedia.org/wiki?curid=1911467", "title": "Cercopithecus pogonias", "text": "Il cercopiteco coronato (Cercopithecus pogonias Bennett\", 1833\") \u00e8 un primate della famiglia delle Cercopithecidae.\nDescrizione.\nLa lunghezza del corpo pu\u00f2 variare tra 40 e 65 cm, quella della coda pu\u00f2 arrivare a 87 cm; il peso \u00e8 tra 2 e 6 kg. Come per gli altri cercopitechi, vi \u00e8 un certo dimorfismo sessuale, con il maschio pi\u00f9 grande della femmina. Il colore del corpo \u00e8 grigio-verde sul lato dorsale e giallastro sul lato ventrale; le estremit\u00e0 degli arti sono nere; il muso esibisce una variet\u00e0 di colori: la zona intorno agli occhi \u00e8 bluastra, ma sottili strisce nere vanno dagli occhi alle orecchie, le labbra sono rosa e le \u201cbasette\u201d laterali gialle; alla sommit\u00e0 del capo \u00e8 il ciuffo nero che d\u00e0 il nome alla specie.\nDistribuzione e habitat.\nLa specie \u00e8 presente in Africa centrale; l'areale comprende il sudest della Nigeria, il Camerun, la Guinea equatoriale, la Repubblica del Congo e la parte occidentale della Repubblica Democratica del Congo. L'habitat \u00e8 la foresta pluviale tropicale.\nBiologia.\nConduce vita arboricola e ha attivit\u00e0 diurna. Vive in gruppi territoriali, formati da un maschio adulto, diverse femmine e piccoli, per un totale da 13 a 18 individui. Si formano anche gruppi di giovani maschi.\nSi nutre soprattutto di frutta, ma la dieta comprende anche foglie, insetti e altri invertebrati.\nLa maturit\u00e0 sessuale \u00e8 raggiunta a tre anni dalle femmine, dai sei ai sette anni dai maschi. La longevit\u00e0 \u00e8 intorno ai 30 anni.\nStato di conservazione.\nLa specie non \u00e8 considerata in pericolo dalla IUCN."}
{"id": "1911468", "revid": "149726", "url": "https://it.wikipedia.org/wiki?curid=1911468", "title": "Cercopiteco coronato", "text": ""}
{"id": "1911471", "revid": "767487", "url": "https://it.wikipedia.org/wiki?curid=1911471", "title": "Vilhelm Ekelund", "text": "Biografia.\nFiglio unico di un fabbro svedese nacque nella provincia Scania e studi\u00f2 a Lund. Nel 1900 pubblic\u00f2 il suo primo volume di poesie \"V\u00e5rbris\" e si dedic\u00f2 da allora in poi all'attivit\u00e0 di scrittore. Nella sua prima lirica impressionista ha di solito trattato temi riguardo alla sua infanzia e alle esperienze vissute nel suo paese. In \"Elegier\" (1903) dimostra nel suo stile maturo influenze della poesia greca classica, dell'espressionismo svedese e del romanticismo tedesco. Tradusse opere greche e le Operette morali del Leopardi. Fu influenzato anche da Platen e ci\u00f2 \u00e8 visibilmente espresso non solo nella forma religiosa che usa nei suoi scritti (\"Brezza primaverile\" del 1900, e \"Ditirambi nell'ardore del tramonto\" del 1906) per evocare l'idea di bellezza . Ben presto, Ekelund, smise di scrivere perch\u00e9 gli editori rifiutavano di pubblicare sue opere e i lettori di leggerle,\nPer sfuggire dalla prigione, si rec\u00f2 dalla Germania alla Danimarca e poi rest\u00f2 in esilio. Nel 1914, si spos\u00f2 ed divenne padre di una bambina. Tornato in Svezia, nel 1921 pubblic\u00f2 il suo ultimo volume di poesie. Successivamente abbandona la poesia per la saggistica e l'aforistica. Ekelund pu\u00f2 essere considerato all'altezza di poeti quali Paul Val\u00e9ry e Paul Celan."}
{"id": "1911475", "revid": "1573940", "url": "https://it.wikipedia.org/wiki?curid=1911475", "title": "Allochrocebus preussi", "text": " \nIl cercopiteco di Preuss (Allochrocebus preussi ) \u00e8 un primate della famiglia Cercopithecidae.\nDescrizione.\nCon un peso che pu\u00f2 arrivare a 10\u00a0kg, \u00e8 uno dei cercopitechi di maggiori dimensioni.\nIl colore del corpo \u00e8 grigio scuro, quello del muso bruno-rossiccio, incorniciato da pelo bianco sulle guance e sul mento.\nDistribuzione e habitat.\nL'areale \u00e8 ristretto ed \u00e8 formato da una zona nel sudovest del Camerun e dall'isola di Bioko. L'habitat \u00e8 la foresta di montagna, fino a 2500\u00a0m di altitudine.\nBiologia.\nHa attivit\u00e0 diurna e a differenza degli altri cercopitechi vive soprattutto al suolo. Forma gruppi territoriali, costituiti da un maschio adulto, diverse femmine e piccoli, per un totale formato in media da 17 individui.\nSi nutre di frutta, foglie e insetti.\nLa maturit\u00e0 sessuale \u00e8 raggiunta intorno ai 4 anni; si ritiene che la longevit\u00e0 sia intorno ai 30 anni.\nTassonomia.\nEsistono due sottospecie:\nConservazione.\nA causa della distruzione dell'habitat e della caccia cui \u00e8 soggetta, \"Allochrocebus preussi\" \u00e8 classificata dalla \"IUCN Red List\" come specie in pericolo di estinzione (\"Endangered\").\nLa specie \u00e8 inserita nella Appendice II della \"Convention on International Trade of Endangered Species\" (CITES)."}
{"id": "1911476", "revid": "767487", "url": "https://it.wikipedia.org/wiki?curid=1911476", "title": "Anita Brookner", "text": "Sottile e acuta osservatrice delle persone e del mondo che la circondava, e delle situazioni con cui veniva a confrontarsi, Anita Brookner descrisse, in maniera nostalgica e intimista, personaggi e mezze tonalit\u00e0, e la maniera con cui essi avevano perso la loro via. Insegn\u00f2 Letteratura e storia dell'arte all'universit\u00e0.\nNel 1967, fu la prima donna a occupare la cattedra Slade dell'Universit\u00e0 di Cambridge, fondata nel 1869 per l'insegnamento delle belle arti, entrando a far parte dei pi\u00f9 importanti critici d'arte del tempo.\nNel 1984 vinse il Booker Prize per \"Hotel du Lac\". Fu spesso paragonata a Henry James e Jane Austen. Nelle sue opere, Brookner affront\u00f2 un tema centrale, di stampo vittoriano, ben percepibile in \"Guardatemi\" (\"Look at me\", 1983), cui fa da sfondo lo stato di depressione di una donna arguta, causato dalla mancata soddisfazione di un desiderio. Le sue opere, forse troppo ripetitive, sono comunque riabilitate da una grande sensibilit\u00e0 psicologica e nitidezza di scrittura.\nMor\u00ec il 10 marzo 2016 all'et\u00e0 di 87 anni."}
{"id": "1911477", "revid": "339392", "url": "https://it.wikipedia.org/wiki?curid=1911477", "title": "Cercopiteco di Preuss", "text": ""}
{"id": "1911481", "revid": "120830696", "url": "https://it.wikipedia.org/wiki?curid=1911481", "title": "Gerald Durrell", "text": "Fu conosciuto soprattutto per aver fondato la Durrell Wildlife Conservation Trust, un'organizzazione con lo scopo di salvare le specie in via di estinzione, e lo Zoo del Jersey sull'isola di Jersey (Isole del Canale) nel 1958. Era il fratello minore dello scrittore e poeta Lawrence Durrell. Pass\u00f2 la propria infanzia a Corf\u00f9.\nI suoi scritti sono un mix di autobiografia e zoologia, caratterizzati dal frequente ricorso all'ironia, e soprattutto sono basati su esperienze personali. Gerald Durrell ci ha fatto scoprire la natura con passione, attraverso i suoi occhi di biologo naturalista, descrivendo con arguzia il mondo degli animali e quello degli uomini ed evidenziando gli aspetti deleteri dell'umanit\u00e0. Si tratta cos\u00ec di un incredibile lavoro di scienza popolare.\nAd esempio, il suo saggio \"Guida del Naturalista\" (The amateur Naturalist, scritto in collaborazione con sua moglie Lee Durrell, 1982) \u00e8 un avvio allo studio scientifico degli ecosistemi, che contiene un grande numero di informazioni sugli ecosistemi lontani e allo stesso tempo la descrizione di esperimenti da fare in casa, nel proprio giardino. In tal modo, egli introduce il lettore senza sforzo nel cuore del processo scientifico.\nSi ricordano tra le sue opere: \"La mia famiglia e altri animali\" (My family and other animals, 1956), \"Incontri con animali\" (Encounters with animals, 1958), \"Storie del mio zoo\" (Menagerie Manor, 1964), \"Luoghi sotto spirito\" (Fillets of plaice, 1972), \"L'uccello beffardo\" (The mockery bird, 1981), \"Il naturalista dilettante\" (\"The Amateur Naturalist\", 1983), \"Durrell in Russia\" (1986), in collaborazione con la moglie, e \"Io e i lemuri\" (The Aye-Aye and I, 1990), resoconto di un viaggio in Madagascar.\nBiografia.\nDurrell nacque nel Jamshedpur, poi Provincia di Bihar, in India, il 7 gennaio del 1925. Ultimo di cinque figli (una dalle quali morta infante) di Louisa Florence Dixie e Lawrence Samuel Durrell, entrambi nati in India ma di discendenza rispettivamente inglese ed irlandese. Il padre di Durrell era un ingegnere britannico, posizione agiata che permetteva l'impiego di una bambinaia in compagnia della quale lo scrittore trascorse la maggior parte del tempo della sua infanzia. Durrell ha raccontato spesso la sua prima visita ad uno zoo in India, attribuendo a questo episodio il suo amore per gli animali durato per tutta la vita. La sua famiglia si trasfer\u00ec successivamente in Inghilterra, in seguito alla morte del padre nel 1928. Nella madrepatria, i Durrell si stabilirono nella zona meridionale di Londra, in particolare nell'Upper Norwood - Crystal Palace. Sebbene non amasse lo studio formale, Gerald Durrell si iscrisse alla facolt\u00e0 di scienze Biologiche dell'Universit\u00e0 di Southampton, dove si laure\u00f2 in Biologia con specializzazione in Zoologia nel 1952.\nL'esperienza di Corf\u00f9.\nLa famiglia si \u00e8 trasferita sull'isola greca di Corf\u00f9 nel 1935, e l\u00ec il giovane Gerald inizi\u00f2 a raccogliere e conservare gli animali della fauna locale come animali domestici. La famiglia rimase in Grecia fino al 1939. Il tempo trascorso a Corf\u00f9 \u00e8 alla base del libro \"La mia famiglia e altri animali\", e dei suoi seguiti \"L'isola degli animali\" e \"Il giardino degli dei\", nonch\u00e9 di una serie di brevi racconti quali ad esempio \"My Donkey Sally\". Durrell durante questo periodo \u00e8 stato educato in casa da vari amici di famiglia e tutori, spesso amici del fratello maggiore Lawrence (divenuto in seguito un famoso scrittore). Uno di essi, il dottore, scienziato, poeta e filosofo Theodore Stephanides, divenne amico e mentore di Gerald, ed il suo pensiero lasci\u00f2 un'impronta decisiva sul giovane biologo. Insieme i due analizzarono la fauna di Corf\u00f9; Durrell si port\u00f2 in casa molte specie all'interno di contenitori di ogni sorta, dalla provetta alla vasca da bagno. Un'altra importante influenza per il giovane Gerald, in base alle sue successive dichiarazioni, fu quella esercitata in questi anni dal naturalista francese Jean Henri Fabre.\nLondra e lo Whipsnade Zoo.\nGerald, sua madre, il fratello Leslie e la loro domestica greca Maria Kondos si trasferirono di nuovo in Inghilterra nel 1939 allo scoppio del secondo conflitto mondiale. In quegli anni era molto difficile trovare lavoro, specialmente per un ragazzo istruito in casa, e Durrell fu costretto a lavorare come aiuto presso un acquario ed in seguito presso un negozio di animali domestici. Alcuni ricordi di questo periodo sono rintracciabili in \"Fillets of Plaice\". Lo scrittore fu chiamato alle armi nel 1943, ma egli venne in seguito esentato dal servizio per motivi medici, e chiese di poter collaborare lavorando presso una fattoria. Dopo la fine della guerra, nel 1945 Durrell inizi\u00f2 a lavorare come aiuto custode presso lo Whipsnade Zoo, nel frattempo si iscrisse alla facolt\u00e0 di scienze Biologiche dell'Universit\u00e0 di Southampton, si laure\u00f2 in Biologia con specializzazione in Zoologia. In questo modo riusciva a realizzare il sogno di tutta una vita: in \"The Stationary Ark\" lo scrittore dichiar\u00f2 che la prima parola che da infante aveva pronunciato con chiarezza era stata \"zoo\". Nel libro \"Beasts in My Belfry\" sono narrati gli avvenimenti relativi a questo periodo.\nOpere.\nL'opera di preservazione della natura e il salvataggio di animali a rischio di estinzione \u00e8 proseguita dopo la morte di Gerald Durrell con la fondazione \"Wildlife Conservation Trust\" con sede in Gran Bretagna, USA e Canada."}
{"id": "1911482", "revid": "110157", "url": "https://it.wikipedia.org/wiki?curid=1911482", "title": "Massa San Nicola", "text": "Massa San Nicola (o Massa San Nicol\u00f2) \u00e8 una frazione della VI circoscrizione del Comune di Messina, distante circa 16\u00a0km a Nord del centro cittadino.\nSituata lungo la Strada Provinciale n\u00ba45 \"delle Masse\" che da Faro Superiore porta a Castanea delle Furie, tra Massa Santa Lucia e Massa San Giorgio, delle quattro \"Masse\" \u00e8 la pi\u00f9 piccola.\nToponimo.\nIl suo nome deriva da \"masseria\", che sta ad indicare un vasto podere con fabbricato e servizi, mentre il toponimo \"San Nicol\u00f2\" fu aggiunto per distinguerlo dalle altre tre \"Masse\" omonime.\nStoria.\nFacente parte di un vasto latifondo di propriet\u00e0 della Curia messinese, le sue origini certe sono datate attorno al XVIII secolo.\nLa presenza di una chiesetta medievale ai margini del centro che insiste su un edificio pi\u00f9 antico, ridotta allo stato di rudere ed individuata come chiesa di Santa Maria de Scalis, mostra scarni apparati decorativi databili al XV secolo suggerendo una datazione pi\u00f9 antica.\nL'attivit\u00e0 prevalente era quella agricola, con particolare riguardo agli agrumi e all'estrazione delle essenze profumate.\nUn mulino ad acqua forniva la farina per il comprensorio.\nDopo la seconda guerra mondiale, un vasto movimento emigratorio verso gli Stati Uniti d'America ha spopolato il piccolo borgo, passando cos\u00ec da circa 450 a meno di 40 abitanti. Col tempo la popolazione \u00e8 diminuita a tal punto che il villaggio \u00e8 ormai quasi disabitato, divenendo preda di \"cacciatori di antichit\u00e0\", che hanno trafugato oltre a qualche dipinto e statua custoditi nella piccola chiesa, anche arredi facenti parte del patrimonio pubblico (mascherone in pietra del Settecento della fonte pubblica).\nIl paese \u00e8 sotto il vincolo della Sovrintendenza dei Beni Culturali.\nOgni 6 dicembre, in occasione della festa di San Nicola, un gruppo di fedeli provenienti dai paesi limitrofi, organizza la processione della statua del Santo che partendo dalla chiesa, percorre le vie del paese.\nLuoghi di culto.\nChiesa di San Nicol\u00f2 (XVIII secolo)."}
{"id": "1911484", "revid": "287204", "url": "https://it.wikipedia.org/wiki?curid=1911484", "title": "Cercopithecus roloway", "text": "Il cercopiteco roloway (\"Cercopithecus roloway\") \u00e8 un primate della famiglia delle Cercopithecidae.\nDescrizione.\n\u00c8 molto simile al cercopiteco diana, del quale era stato considerato una sottospecie. La lunghezza del corpo pu\u00f2 variare tra 40 e 55 cm, il peso \u00e8 tra 4 e 7 kg. \nIl colore del corpo \u00e8 prevalentemente nero, ma una vasta zona bianca comprende la parte laterale e inferiore del muso, il petto e il lato anteriore degli arti anteriori. Differisce dal cercopiteco diana soprattutto per la maggiore lunghezza della barba bianca.\nDistribuzione e habitat.\nLa specie \u00e8 presente in una piccola zona della Costa d'Avorio orientale e del Ghana.\nBiologia.\nConduce vita arboricola ed ha attivit\u00e0 diurna. Vive in gruppi territoriali, formati da un maschio adulto, diverse femmine e piccoli, per un totale da 15 a 30 individui.\nSi nutre soprattutto di frutta, semi, altri vegetali e insetti.\nStato di conservazione.\nIl cercopiteco roloway \u00e8 tra i primati a maggior rischio di estinzione. Non si sa la consistenza attuale della popolazione, ma certamente \u00e8 diminuita drasticamente nelle ultime tre generazioni e la specie \u00e8 oggi molto rara. La IUCN la considera a rischio critico di estinzione nel futuro imminente."}
{"id": "1911487", "revid": "149726", "url": "https://it.wikipedia.org/wiki?curid=1911487", "title": "Cercopiteco roloway", "text": ""}
{"id": "1911488", "revid": "793215", "url": "https://it.wikipedia.org/wiki?curid=1911488", "title": "Effetti collaterali", "text": ""}
{"id": "1911491", "revid": "316383", "url": "https://it.wikipedia.org/wiki?curid=1911491", "title": "Cercopithecus sclateri", "text": "Il cercopiteco di Sclater (Cercopithecus sclateri Pocock\", 1904\") \u00e8 un primate della famiglia delle Cercopithecidae.\nDescrizione.\nCon un peso medio di 2,5 kg per le femmine e 4 kg per i maschi il cercopiteco di Sclater \u00e8 una delle specie pi\u00f9 piccole del suo genere. Il colore del corpo \u00e8 olivastro sul lato dorsale e grigio sul lato ventrale; il muso \u00e8 bluastro e circondato da pelo giallo chiaro sulle guance; la sommit\u00e0 del capo \u00e8 gialla, mentre la gole e vistosi ciuffi sulle orecchie sono bianchi.\nDistribuzione e habitat.\nLa specie \u00e8 presente nella Nigeria meridionale, a est del fiume Niger. L'habitat \u00e8 la foresta in vicinanza dell'acqua.\nBiologia.\nConduce vita arboricola ed ha attivit\u00e0 diurna. Vive in gruppi territoriali, formati da un maschio adulto, diverse femmine e piccoli, per un totale che pu\u00f2 arrivare a 30 individui.\nLa dieta non \u00e8 nota, ma si pensa che come per le specie affini consista di frutta, foglie e insetti.\nStato di conservazione.\nLa specie era stata considerata estinta prima di essere riscoperta nel 1988. Oggi esistono cinque piccoli gruppi, per un totale di circa 250 individui. La specie \u00e8 considerata in pericolo dalla IUCN."}
{"id": "1911492", "revid": "767487", "url": "https://it.wikipedia.org/wiki?curid=1911492", "title": "Giulio Acciano", "text": "Biografia.\nPoeta napoletano, usava nei suoi scritti utilizzare il dialetto (come nel poemetto \"La Caputeide\") e l'arte delle rime satiriche. Tali opere rimasero poi nascoste e inedite sino all'Ottocento. Salvatore Belloni ebbe a giudicarlo \"Seguace non infelice del Berni nei capitoli giocosi, de' quali alcuni trivialissimi, nelle satire ... d\u00e0 qualche volta nello sboccato\".\nViene ricordato anche per le sue idee sulla medicina, facendosi coinvolgere nella disputa fra i due schieramenti dell'epoca; la sua idea auspicava una medicina pi\u00f9 vicina ai progressi scientifici dell'epoca, schierandosi di fatto coi cosiddetti \"accademici investiganti\" che all'epoca si opponevano ai medici tradizionalisti.\nFu sepolto a Napoli in San Domenico Maggiore."}
{"id": "1911493", "revid": "149726", "url": "https://it.wikipedia.org/wiki?curid=1911493", "title": "Cercopiteco di Sclater", "text": ""}
{"id": "1911497", "revid": "767487", "url": "https://it.wikipedia.org/wiki?curid=1911497", "title": "Benny Golson", "text": "Biografia.\nMentre era nella \"high school\" a Filadelfia ebbe l'opportunit\u00e0 di suonare con promettenti giovani musicisti, come John Coltrane, Red Garland, Jimmy Heath, Percy Heath, Philly Joe Jones e Red Rodney.\nDopo gli studi, suon\u00f2 con la band rhythm and blues di Bull Moose Jackson; a quel tempo Tadd Dameron era il pianista del gruppo, ed ebbe grande influenza nello stile musicale di Benny Golson. Dal 1953 al 1959 si esib\u00ec con i gruppi di Tadd Dameron, Lionel Hampton, Johnny Hodges, Earl Bostic, Dizzy Gillespie, e Art Blakey (con i suoi Jazz Messengers).\nGolson fu particolarmente colpito dalla scomparsa, in un incidente automobilistico, del giovane e promettentissimo trombettista Clifford Brown.A seguito di ci\u00f2 compose in sua memoria il toccante standard \"I Remember Clifford\".\nDal 1959 al 1962 Golson collabor\u00f2 con Art Farmer: in seguito lasci\u00f2 il jazz per concentrarsi sullo studio e sulla composizione orchestrale. In questo periodo compose musica per le colonne sonore di spettacoli televisivi come \"Ironside\", \"M*A*S*H\", e \"L'uomo da sei milioni di dollari\". Negli anni settanta Golson torn\u00f2 in attivit\u00e0 nell'ambiente del jazz.\nRiferendosi alle non comuni capacit\u00e0 compositive di Golson, \u00e8 stato detto di lui \"Benny non scrive canzoni, scrive \"standard\"\". Tra i numerosi brani da lui composti, e che hanno avuto grande notoriet\u00e0, oltre al citato \"I Remember Clifford\", si ricordano \"Stable Mates\", \"Killer Joe\", \"Whisper Not\", e \"Along Came Betty\".\nGolson interpret\u00f2 s\u00e9 stesso nel 2004 nel film \"The Terminal\" di Steven Spielberg in un importante cameo durante il quale si esibisce nella sua \"Killer Joe\"."}
{"id": "1911502", "revid": "287204", "url": "https://it.wikipedia.org/wiki?curid=1911502", "title": "Ab\u016b l-Faraj al-I\u1e63fah\u0101n\u012b", "text": "Biografia.\nNato nell'897 nella citt\u00e0 persiana di Isfahan (da cui gli provenne la \"nisba\"), Ab\u016b l-Faraj al-I\u1e63fah\u0101n\u012b studi\u00f2 a Baghdad, dove svolse gran parte della sua attivit\u00e0, sotto la protezione dei Buwayhidi. \nDiretto discendente dell'ultimo califfo omayyade, Marwan II, si pensa abbia mantenuto contatti con gli Omayyadi di al-Andalus grazie all'efficiente servizio di posta (\"bar\u012bd\") che gli consent\u00ec d'inviare loro le sue opere.&lt;br&gt; \nTrascorse alcuni anni ad Aleppo, alla corte dell'Hamdanide Sayf al-Dawla, al quale dedic\u00f2 il \"Libro dei Canti\" (\"Kit\u0101b al-Agh\u0101n\u012b\").&lt;br&gt;\nAl-I\u1e63fah\u0101n\u012b era un uomo molto colto, con una vasta memoria e un'ampia sfera di interessi, compresa la medicina. \nIl \"Kit\u0101b al-Agh\u0101n\u012b\" \u00e8 un'opera di circa 20 volumi, in cui l'autore raccolse il lavoro di collazione fatto tra gli altri da Ibr\u0101h\u012bm al-Maw\u0219il\u012b, cento canzoni famose, basandosi su fonti scritte, dal VI fino al IX secolo, e su fonti orali, spesso perdute, che (seppur interpolate in et\u00e0 abbaside) ci hanno permesso di conoscere scrittori musulmani antichi, destinati altrimenti a rimanere ignoti. L'autore prepar\u00f2 soltanto una copia e impieg\u00f2 ben mezzo secolo per completarla.\nL'opera \u00e8 un insieme di poemi, affiancati dai loro arrangiamenti musicali, biografie di poeti, esecutori musicali e aneddoti su vari argomenti - anche storici - che costituiscono base per corpose e sottili digressioni da parte di al-I\u1e63fah\u0101n\u012b sulle origini e la vita delle varie trib\u00f9 degli autori. \nL'obiettivo (conseguito mirabilmente, tanto da essere ancora oggi fonte indispensabile d'informazione per gli studiosi) era quello di ottenere un affresco storico dell'epoca narrata (si parla dei primi tre secoli dell'Islam), tratteggiandone la vita sociale, politica e culturale.\nOltre al \"Libro dei canti\", scrisse poesie e un'antologia di versi sui monasteri (\"dayr\") della Mesopotamia e dell'Egitto ma, pi\u00f9 famosi restano i \"Maq\u0101til al-\u1e6c\u0101libiyy\u012bn\" (in arabo \u0645\u0642\u0627\u062a\u0644 \u0627\u0644\u0637\u0627\u0644\u0628\u064a\u064a\u0646), consacrati alla descrizione della morte violenta di ogni talibita discendente di \u02bfAl\u012b b. Ab\u012b \u1e6c\u0101lib, e l\"Adab al-ghurab\u0101\u02be\" (in arabo \u0623\u062f\u0628 \u0627\u0644\u063a\u0631\u0628\u0627\u0621), dedicato alla poesia riguardante cose o esseri strani."}
{"id": "1911510", "revid": "6923", "url": "https://it.wikipedia.org/wiki?curid=1911510", "title": "Torre del Porto", "text": "La Torre del Porto \u00e8 la torre costiera meglio conservata dell'Isola di Capraia, nell'arcipelago Toscano. Essa si trova su un'altura ad est del porticciolo e anticamente sorvegliava l'isola dalle incursioni nemiche dei Corsari.\nLa torre venne costruita dai Genovesi nel 1516 ed \u00e8 l'unica torre dell'isola che \u00e8 stata restaurata, per cui oggi si presenta in ottime condizioni. A base circolare, ha la forma di un tronco di cono (il corpo), sormontato da un ampio ballatoio circolare dotato di merlatura."}
{"id": "1911515", "revid": "798140", "url": "https://it.wikipedia.org/wiki?curid=1911515", "title": "Eliza Haywood", "text": "\u00c8 stata anche un'attrice ed una pamphlettista. Dal 1980 le opere di Haywood hanno riguadagnato il loro riconoscimento ed interesse di una volta: descritta come \u201cprolifica anche per gli standard di un tempo prolifico\u201d, Haywood ha scritto e pubblicato oltre settanta opere durante la sua vita, tra fiction, spettacoli teatrali, traduzioni, poesia, periodici, romanzi, ecc. \nVita.\nEliza Haywood ci ha dato dei profili della sua vita piuttosto contraddittori. Le sue origini rimangono non molto chiare (come anche la data di nascita e il luogo di nascita a noi ignoto) e non ci sono attualmente versioni della sua biografia. Alcuni dati sono sicuramente errati, come quello del suo matrimonio con il Reverendo Valentine Haywood. Comunque alcuni dati sono stati ampiamente accettati ovunque: era probabilmente nata nello Shropshire o a Londra. Il suo primo ingresso nel registro pubblico \u00e8 a Dublino, nel 1715, in cui \u00e8 indicata, come \u201cMrs. Haywood\u201d, nell'adattamento di Shakespeare di Thomas Shadwell, \u201cTimon of Athens\u201d, allo Smock Alley Theatre. Con William Hatchett ebbe sicuramente il suo secondo figlio: con questo libraio, condivise la carriera del palco, vivendo come amanti e compagni per pi\u00f9 di vent'anni. Hanno anche collaborato ad un riadattamento di una delle tragedie di Henry Fielding e alla stesura di un'opera di quest'ultimo, \u201cL'opera delle opere; o Pollicino il Grande\u201d (1733).\nLa carriera di scrittrice cominci\u00f2 nel 1719 con i primi capitoli di \u201cLove in excess, a novel\u201d (che concluse nell'anno della sua morte), con i libri di \u201cThe Wife and the Husband\u201d e con i periodici \u201cThe Young Lady\u201d.Haywood scrisse diversi generi letterari, e molti dei suoi lavori sono stati pubblicati anonimamente. Scrisse anche una parodia di \u201cPamela, or the virtue rewarded\u201d, il romanzo popolarissimo di Samuel Richardson, con il titolo di \u201cAnti-Pamela: Or Feign'd Innocence Detected; In a Series of Syrena's Adventure\u201d.\nEliza Heywood si ammal\u00f2 nel 1755 e mor\u00ec qualche mese dopo nel febbraio del 1756. \nOpere.\nSi distinse nel campo letterario grazie ai suoi scritti graffianti e sensuali. Fece scalpore in quanto non soltanto esponeva temi scandalosi, ma riusciva a evidenziare con scrupolosit\u00e0 tutti i difetti dei comportamenti maschili della sua epoca.\nFra i suoi scritti si ricordano: \"Amore in eccesso\" (Love in excess, del 1719), \"Lasselia\" (nel 1724), \"Dalinda\" (del 1725). Di altro genere sono le sue opere successive dove si evidenzia un'influenza di Dorothy Richardson e quindi come romanzi nacquero: \"Betsy Thoughtless\" (1751), \"Jemmy and Jenny Jessany\" (1753).\nHaywood, Delarivier Manley e Aphra Behn sono state considerate come \u201cil triumvirato dello spirito\u201d, oltre che come le pi\u00f9 importanti scrittrici al femminile di narrativa amorosa. La fiction prolifica di Eliza Heywood si sviluppa da romanzi rosa zuccherosi e da varie fiction amorose durante il 1720, per andare poi verso opere maggiormente incentrate sui diritti delle donne e sulla loro posizione nella societ\u00e0, tra il 1720 ed il 1730. Nei romanzi scritti a met\u00e0 della sua carriera, le protagoniste dei suoi romanzi venivano tormentate e assediate da uomini prepotenti; tuttavia, nei romanzi successivi del 1740-50, il matrimonio veniva visto come una situazione positiva tra uomini e donne.\nA causa delle spese di pubblicazione del 1700, i suoi e in genere tutti i romanzi spesso venivano pubblicati a pi\u00f9 volumi separatamente. Gli autori venivano pagati infatti solo una volta per un libro e non ricevevano alcuna licenza e un secondo volume comportava un secondo pagamento da parte dell'editore.\nIl primo romanzo di Eliza, \u201cLove in Excess, or The Fatal Enquiry (1719-20), tocca i temi dell'educazione e del matrimonio. Spesso classificato come un lavoro di fantasia amorosa, questo romanzo \u00e8 degno di nota per la sua trattazione della donna perduta, il cui ritratto \u00e8 insolitamente positivo.\n\u201cIdalia, or the Mistress Unfortunate\u201d (1723) \u00e8 un romanzo diviso in tre parti: nella prima, Idalia si presenta come una giovane aristocratica veneziana, viziata ma meravigliosa, la cui variegata trama di avventure amorose sono sulla bocca della maggior parte degli italiani. Ella aveva numerosi pretendenti, tra i quali Florez, a cui era stato vietato di entrare in casa dal padre di Idalia. Un altro corteggiatore, amico di Florez, che si chiama Don Ferdinando, si mette il vestito dell'amico, ma Idalia nel frattempo si era infatuata di un altro ammiratore con cui teneva una corrispondenza e desiderava incontrare. Il suo caro amico Henriquez la conduce a Padova, ma anche lui diventa vittima del suo fascino, litiga con don Ferdinando e alla fine si uccidono a vicenda in un duello. Nella seconda parte, il fratello di Henriquez, Myrtano, e Idalia, intrattengono una relazione amorosa. Tuttavia, quando egli le confessa di essere gi\u00e0 impegnato con un'altra donna, lei decide di partire per Verona sperando di poter entrare in un convento. Sulla strada, la sua guida tenta di ucciderla, ma lei riesce a sfuggire e ad andare ad Ancona, dove prese una nave per Napoli. La nave fu catturata dai corsari, comandati da una giovane coppia di sposi. Quando ella racconta a questi la sua storia, li muove alle lacrime. Nella terza parte troviamo Idalia portata a terra: il suo viaggio continua verso Roma in abiti da uomo. Sulla strada viene picchiata e lasciata per morta, ma viene trovata e portata a casa da una signora, Antonia, che si innamora di lei. Idalia scopre in seguito che in realt\u00e0 il marito di Antonia \u00e8 il suo caro Myrtano. Successivamente, Idalia si trova a Roma in un convento, dove conduce una vita miserabile, perseguitata da tutti i galanti della citt\u00e0. Poi un giorno vede Florez, la prima causa delle sue disgrazie: pensa allora di ucciderlo a tradimento, perci\u00f2 gli invia una lettera, ma a presentarsi \u00e8 Myrtano. Ella non riconosce il suo amante, avvolto in un mantello, Idalia lo pugnala e appena lo riconosce \u00e8 vinta dal rimorso e muore con la stessa lama.\n\u201cFantomina; or Love in a Maze\u201d (1724) \u00e8 il racconto di una donna che assume tantissimi ruoli, dalla prostituta alla vedova, ecc, per sedurre pi\u00f9 volte un uomo, Beauplaisir. Il romanzo, afferma che le donne possono avere un accesso al potere della sfera sociale, tema ricorrente nei lavori di Haywood.\n\u201cThe Adventures of Eovaii: a pre-adamitical history\u201d (1736) \u00e8 invece una satira del primo ministro Robert Walpole, raccontata attraverso una sorta di fiaba orientale.\n\u201cAnti-Pamela: Or Feign'd Innocence Detected; In a Series of Syrena's Adventure\u201d(1741) \u00e8 una delle tante risposte satiriche al romanzo didattico \u201cPamela\u201d. Qui Haywood prende in giro l'idea della verginit\u00e0 e dell'innocenza, usata da Syrena come merce di scambio per avere un posto nella societ\u00e0. \n\u201cThe History of Miss Betsy Thoughtless\u201d (1751) \u00e8 un romanzo sofisticato e dalla trama multipla, considerato il primo dello sviluppo femminile in inglese. Esso rappresenta un importante cambiamento per la prosa del XVIII secolo: ritrae una donna sbagliata, ma intelligente e volitiva che d\u00e0 sfogo alle pressioni della societ\u00e0 verso il matrimonio. Secondo alcuni, Betsy Thoughtless, piuttosto che essere l'ormai popolare romanzo di corteggiamento, prefigura il tipo di romanzo domestico \u201cdel matrimonio\u201d che si sarebbe sviluppato appieno nel XIX secolo, con autori e autrici come Charlotte Bronte. Invece di preoccuparsi di attirare a s\u00e9 un amante, Betsy Thoughtless si occupa di sposarsi con un uomo perbene: l'eroina dunque ci mostra come il ruolo di una donna all'interno di un matrimonio possa essere appagante e non oppressivo."}
{"id": "1911516", "revid": "767487", "url": "https://it.wikipedia.org/wiki?curid=1911516", "title": "Scarface (film 1983)", "text": "Scarface \u00e8 un film del 1983 diretto da Brian De Palma, scritto da Oliver Stone e interpretato da Al Pacino.\nIl film \u00e8 il remake dell'omonimo lungometraggio del 1932 diretto da Howard Hawks. A differenza dell'originale ambientato a Chicago durante gli anni del proibizionismo, in questo film, le vicende si svolgono nella Miami degli anni ottanta, allora centro di un considerevole traffico di droga.\nTrama.\nNel 1980, tra i profughi dell'esodo di Mariel ci sono Antonio \"Tony\" Montana e Manolo \"Manny\" Ribera, due piccoli criminali cubani portati alla Freedom Town, un ghetto di popolazione cubana a Miami. I due riescono ad andarsene in fretta guadagnandosi la protezione del boss criminale Frank Lopez, al vertice di un cartello della droga saldamente affermato. Ottenuta la green card di residenza, i due amici cominciano a lavorare come camerieri e lavapiatti in un chiosco, ma Tony dimostra insofferenza per la sua nuova vita.\nNon appena Lopez si rif\u00e0 vivo tramite il suo tirapiedi Omar Suarez, Tony e Manny si mettono in attivit\u00e0 con lui, diventando cos\u00ec gangster. Per prima cosa vengono mandati a comprare una partita di cocaina da alcuni colombiani in un hotel di Miami, ma questo lavoro si riveler\u00e0 pi\u00f9 difficile del previsto e un loro compare, Angel, viene barbaramente ucciso con una motosega. In seguito Tony inizia ad entrare con maggior confidenza nel giro malavitoso acquistando la fiducia di Lopez, che rimarr\u00e0 sorpreso del suo carisma e dal suo carattere forte. A casa di Lopez, Tony incontra Elvira Hancock, da cui rimane colpito; il cubano far\u00e0 il possibile per conquistarla. Dopo aver raccolto i primi contanti, Tony si reca a casa della madre e della sorella, per dar loro un aiuto economico. Qui riemergono il rapporto conflittuale con la madre, e la stima e il forte senso di protezione nei confronti della sorella minore.\nNel corso della sua attivit\u00e0 malavitosa in crescente prosperit\u00e0, Tony viene mandato da Lopez in Bolivia a Cochabamba insieme a Suarez a trattare per una grossa fornitura di cocaina da Alejandro Sosa, uno dei pi\u00f9 grandi produttori delle Ande. Sosa ha subito grande considerazione di Tony e del suo acume, a dispetto per\u00f2 di Suarez, che dopo l'incontro viene pestato e poi impiccato perch\u00e9 ritenuto informatore della polizia.\nTony torna quindi a Miami assicurando a Lopez una fornitura costosa ma che dar\u00e0 i suoi frutti col passare del tempo. Tony, ormai diffidente verso Lopez, rompe ogni rapporto con lui e corteggia la moglie Elvira, azione che gli costa un attentato. Tony sfugge ai sicari scoprendo che Lopez \u00e8 il loro mandante, e lo fa uccidere da Manny. Da qui in poi Tony diventa sempre pi\u00f9 ricco e potente tanto da diventare uno dei \"signori della droga\" della citt\u00e0. Sposa Elvira e fa costruire una villa immensa con ogni genere di sfarzo ed eccesso.\nDopo tre anni, quando la banca di fiducia di Tony inizia ad alzare troppo le commissioni per favorire il reimpiego dei proventi illeciti, Manny si rivolge a un ebreo che accetta ogni somma di denaro al tasso del 4%, ci\u00f2 si rivela per\u00f2 una trappola della polizia che pu\u00f2 cos\u00ec incastrare Tony per riciclaggio di denaro sporco, evasione fiscale e traffico di droga. Prima del processo, il gangster cubano viene fatto chiamare in tutta fretta da Alejandro Sosa: entrambi hanno dei problemi che con un aiuto reciproco potrebbero venire risolti. A Villa Sosa sono presenti le pi\u00f9 alte personalit\u00e0 politiche e finanziarie boliviane e statunitensi, in presenza delle quali a Tony viene mostrato un documentario di prossima trasmissione in tutte le televisioni del mondo che spiega nel dettaglio tutti i traffici di Sosa e dei suoi collaboratori politici. Viene chiesto quindi a Tony di scortare Alberto, killer specializzato di Sosa, a uccidere il giornalista autore del documentario e di aiutarlo dato che l'uomo non conosce l'inglese e non \u00e8 mai stato negli Stati Uniti. In cambio, a Washington verr\u00e0 richiesto di chiudere un occhio sulle malefatte finanziarie del ras di Miami. Tony accetta l'incarico.\nIntanto il rapporto tra lui e la moglie diventa sempre pi\u00f9 conflittuale a causa dell'apatia, dei vizi di lei e degli eccessi di lui, tanto che dopo una rabbiosa scenata al ristorante Elvira lascia il marito per sempre. Tony si concentra sull'uccisione del giornalista boliviano, programmata tramite un'autobomba a New York, ma quando si rende conto che l'attentato ne sterminerebbe anche la moglie e i figli, fedele ai suoi canonici principi morali desiste e uccide Alberto; Sosa scopre il fatto e giura vendetta. Il cubano torna a Miami, dove gli viene detto che nel frattempo Manny \u00e8 sparito e che \u00e8 scappata pure Gina. Dopo un incontro con la madre, che ha scoperto dove la giovane figlia \u00e8 andata a vivere, Tony si reca subito sul posto. Vedere lei e l'amico in accappatoio, immaginando ci\u00f2 che hanno fatto, risveglia in lui l'ossessione nei confronti della sorella ed uccide Manny in un raptus di follia. Gina, disperata, rivela al fratello che i due si erano sposati il giorno prima e volevano fargli una sorpresa.\nIl \"signore della droga\" torna nella sua villa insieme alla sorella, fuori di s\u00e9 dal dolore, proprio mentre l'esercito di sicari di Sosa si introduce non visto nella tenuta. Tony si rintana nel suo ufficio a sniffare cocaina, rimuginando sul tremendo errore di aver ucciso il suo migliore amico solo per gelosia. Gina lo raggiunge, ancora in accappatoio ma armata di una pistola, e dopo avergli rinfacciato di non sopportare l'idea di lei insieme ad alcun uomo eccetto forse se stesso si mette a sparargli, ferendolo; un sicario di Sosa le spara accidentalmente venendo poi ucciso da Tony. Braccato e oramai distrutto dal dolore, Tony esce dal suo studio armato di un M16 dotato di lanciagranate (gridando nella versione originale la celebre frase \"Say hello to my little friend!\", tradotta con \"Salutatemi il mio amico Sosa!\" nel doppiaggio italiano), con cui affronta l'enorme esercito. La disperazione e le massicce dosi di cocaina inalate gli permettono di respingere gli aggressori, finch\u00e9 uno di loro, \"The Skull\", si avvicina lentamente alle sue spalle e lo fredda con una lupara. Tony muore sotto il monumento con scritto \"The World Is Yours\".\nProduzione.\nIl produttore Martin Bregman, dopo aver rivisto il film originale, pens\u00f2 che era da molto tempo che non veniva realizzato un film sull'ascesa e la caduta di un gangster americano. Brian De Palma inizi\u00f2 a lavorare sul progetto di \"Scarface\" assieme allo sceneggiatore David Ray, ma il risultato non fu quello che il regista si aspettava. Bregman contatt\u00f2 altre persone, tra cui Sidney Lumet che ebbe l'idea di ambientare il film nel mondo della droga e tra gli immigrati cubani a Miami. Bregman poi si rivolse ad Oliver Stone, che conosceva da molto tempo, il quale accett\u00f2 di scrivere la sceneggiatura trovandosi in difficolt\u00e0 economiche dopo l'insuccesso de \"La mano\".\nStone si spost\u00f2 spesso a Miami, ebbe numerosi colloqui con le forze dell'ordine, la DEA, avvocati, criminali ed ex-criminali (una delle scene del film in cui un compare di Tony Montana viene brutalmente ucciso con una motosega \u00e8 presa proprio da un fatto realmente avvenuto). Si rec\u00f2 anche in Ecuador, in Bolivia e a Bimini dove incontr\u00f2 dei pericolosi narcotrafficanti: infatti il personaggio di Alejandro Sosa \u00e8 ispirato a Roberto Su\u00e1rez G\u00f3mez (conosciuto come il \"re della cocaina\"), ricco proprietario terriero boliviano che in quegli anni arriv\u00f2 a produrre quasi due tonnellate di pasta di coca al giorno e finanzi\u00f2 anche un golpe militare nel suo Paese. Per scrivere la sceneggiatura Stone aveva bisogno di allontanarsi dai suoi stessi problemi di droga, si trasfer\u00ec quindi a Parigi poich\u00e9 in America aveva molti amici che facevano uso di cocaina. A Sidney Lumet non piacque la sceneggiatura, secondo lui mancava una direzione politica ed era troppo violenta, cos\u00ec abbandon\u00f2 il progetto che pass\u00f2 in mano a De Palma, il quale invece apprezz\u00f2 il lavoro di Oliver Stone.\nLe riprese si sarebbero dovute svolgere interamente in Florida: la comunit\u00e0 cubana, tuttavia, contest\u00f2 la cattiva immagine a essi attribuita nel film; si sparse inoltre la falsa voce che il film fosse finanziato da Castro. Dopo aver ricevuto persino delle minacce, la produzione si spost\u00f2 a Los Angeles, Santa Barbara, New York e negli Universal Studios. Le scene girate a Miami si svolsero sotto la protezione di guardie del corpo.\nLa villa di Tony Montana \u00e8 \"villa El Fureidis\" a Montecito vicino a Santa Barbara, costruita nel 1900.\nCasting.\nAl Pacino si propose subito per interpretare Tony Montana, prima di lui il ruolo fu offerto a Robert De Niro che rifiut\u00f2 la parte.\nPer interpretare Manny Ribera fu scelto l'allora sconosciuto Steven Bauer senza neanche essere provinato, infatti convinse\nimmediatamente sia gli addetti al casting che il regista a causa del suo aspetto fisico, a contendersi il ruolo di Manny vi era anche John Travolta.\nPer il ruolo di Elvira Hancock, Pacino sugger\u00ed l'attrice Glenn Close, ma i produttori non la consideravano adatta per la parte, l'attrice Kristy McNichol si propose per il ruolo ma De Palma la scart\u00f2, infine fu scelta un'allora sconosciuta Michelle Pfeiffer, altre attrici che furono considerate per ruolo erano Geena Davis, Carrie Fisher, Kelly McGillis, Sharon Stone, Sylvia Kristel e Sigourney Weaver.\nRiprese.\nIl film \u00e8 stato girato in 14 settimane dal 22 novembre 1982 fino al 6 maggio del 1983.\nLa colonna sonora del film omonimo, uscito nel 1983 \u00e8 stata curata dal compositore italiano Giorgio Moroder, vincitore dell'Academy Award, secondo il suo stile, \u00e8 composta da musica new wave e da musica elettronica\nDistribuzione e censura.\nData la violenza e il linguaggio, il film ebbe dei problemi con la censura, venendo inizialmente vietato ai minorenni. Brian De Palma apport\u00f2 alcune modifiche, ma il film rimase vietato; rimase tale nonostante ulteriori modifiche da parte del regista.De Palma non voleva procedere a nuovi tagli, perch\u00e9 non voleva snaturare il film, e perci\u00f2 indic\u00f2 quanto stava accadendo ad alcuni amici giornalisti, i quali scrissero diversi articoli sul caso. Si arriv\u00f2 in arbitrato e, per sottolineare che il film era contro la droga, il produttore Bregman port\u00f2 a testimoniare tre psichiatri esperti del settore, la rivista \"TIME\", ufficiali di polizia e il capo dell'Organized Crime Bureau di Miami. Con 18 voti a favore su 20 il film venne vietato ai minori di 14 anni. Quella uscita nelle sale, il 9 dicembre 1983, \u00e8 la prima versione senza tagli, mentre in Italia \u00e8 uscito il 24 febbraio del 1984.In Italia, dopo essere stato trasmesso in forma integrale per molti anni, il film viene ultimamente replicato in prima serata con alcuni tagli, di cui il pi\u00f9 vistoso riguarda la sequenza della motosega, privata delle inquadrature pi\u00f9 disturbanti.\nAccoglienza.\nIncassi.\nIl film ha incassato circa 65 milioni di dollari, di cui 45 nelle sale statunitensi.\nCritica.\nLa prima mondiale di \"Scarface\" si svolse a New York il 1\u00ba dicembre 1983, dove fu accolto con critiche contrastanti. Oltre ad Al Pacino, vari personaggi dello spettacolo parteciparono alla presentazione, concordando la maggior parte di loro sull'ottima qualit\u00e0 del film. Il regista italo-americano Martin Scorsese elogi\u00f2 il co-protagonista Steven Bauer definendolo \"un bravo attore, soprattutto preparato\" e considerando ottimi gli attori, considerando il film concentrato pi\u00f9 sulla psicologia dei personaggi che sull'epica della storia.\nLe critiche negative si concentrarono sui contenuti troppo violenti e sull'uso indiscriminato di linguaggio volgare. Varie, infatti, furono le censure per poter permettere la visione ad un pubblico dai 18 anni in gi\u00f9.\nFinalit\u00e0.\nLa morale del film \u00e8 l'elemento pi\u00f9 trascurato dagli spettatori. Il regista voleva creare un capolavoro che contenesse un messaggio di repulsione verso la droga, soprattutto rivolto ai giovani. Lo si evince dal disfacimento del personaggio principale, che arriva a rovinarsi per l'uso smodato della sostanza nella seconda parte del film. E' un tema molto sentito da Oliver Stone anche per motivi personali.\nRiconoscimenti.\nNel 2005 l'American Film Institute ha inserito la frase di Tony Montana \"Say 'hello' to my little friend!\" (\"Salutatemi il mio amico Sosa!\" nel doppiaggio italiano) al 61\u00ba posto nella lista delle 100 migliori citazioni cinematografiche tratte da film statunitensi.\nNel 2008 il film \u00e8 stato inserito dall'American Film Institute al 10\u00ba posto dei 10 migliori film gangster americani di tutti i tempi.\nHome video.\nDVD.\nIn Italia il film \u00e8 uscito in DVD diverse edizioni.\nBlu-ray.\nIl 7 settembre 2011 \u00e8 stato pubblicato in Blu-ray Disc, con contenuti extra inediti.\nRemake.\nNel 2011 arriva la notizia di un nuovo adattamento ideato dai producer Marc Shmuger e Martin Bregma con l'intento di riambientare la storia ai giorni nostri. La Universal Pictures affida inizialmente la scrittura del copione a David Ayer; il copione viene successivamente riscritto da Paul Attanasio e infine da Jonathan Herman. La regia, inizialmente attribuita a David Yates, \u00e8 stata affidata a Pablo Larra\u00edn.\nNel nuovo \"Scarface\" dovrebbero cambiare sia l'ambientazione che l'etnia del protagonista: ambientato nella Los Angeles contemporanea, il protagonista dovrebbe essere di origine messicana.\nVideogiochi.\nSono due i videogiochi ufficiali basati sul film: il primo, \" sviluppato dalla Radical Entertainment, distribuito dalla Vivendi Universal Games ed uscito per le piattaforme Wii, PS2, Xbox e per il PC, narra la storia di Tony Montana nel caso in cui alla fine del film non fosse morto. Infatti salvandosi dalla propria villa il protagonista avrebbe dovuto ricostruire il suo impero vendicandosi con l'acerrimo nemico ed ex-compagno di affari, Alejandro Sosa.\nIl secondo videogioco, \", uscito solo per PSP, \u00e8 molto simile al primo anche se pi\u00f9 incentrato sul controllo della droga e dell'impero rispetto alle lotte tra gang rivali come in \"Scarface: The World Is Yours\".\nIl videogioco \"\" del 2002, trae in parte ispirazione nella storia e in alcune ambientazioni dal film.\nIl personaggio di Tony Montana e la villa del finale del film sono entrambi giocabili nel videogioco \"Payday 2\". L'apparizione del personaggio \u00e8 doppiata da Andr\u00e9 Sogliuzzo, che ha prestato la voce a Scarface anche nei videogiochi ufficialmente ispirati al film."}
{"id": "1911525", "revid": "729019", "url": "https://it.wikipedia.org/wiki?curid=1911525", "title": "Torretta del Bagno", "text": "La Torretta del Bagno \u00e8 una delle quattro torri costiere dell'Isola di Capraia, nell'arcipelago Toscano.\nEssa si trova sul versante est dell'isola molto vicino al mare (da cui il nome), ai piedi dell'altura del castello di San Giorgio. Fu costruita dai Genovesi nel 1790 per la difesa del Forte San Giorgio in caso di assedio. Un arco rampante la collega alla ripida parete rocciosa dove un camminamento protetto conduceva al Forte San Giorgio.\nLa torre ha forma cilindrica, alta e stretta, coperta da una cupoletta che oggi \u00e8 crollata. Nei pressi della Torretta si trova uno dei punti pi\u00f9 frequentati per la balneazione nell'isola, con scogli piatti."}
{"id": "1911527", "revid": "125410809", "url": "https://it.wikipedia.org/wiki?curid=1911527", "title": "Italo-svizzeri", "text": "Italo-svizzeri definisce gli Italiani residenti da molti anni in Svizzera ed i loro discendenti. L'emigrazione in Svizzera, avvenuta dopo quella nel nuovo mondo, con il passare degli anni e con l'integrazione dei figli degli emigranti di seconda e terza generazione ha gettato le basi per definire Italo-Svizzeri in particolare coloro con doppia cittadinanza o con sola cittadinanza svizzera ma dalle origini italiane.\nTerminologia.\nIl termine \"Italo-svizzeri\" trattandosi di un fenomeno recente legato prevalentemente alle nuove generazioni dei figli d'emigranti italiani nati in Svizzera, non \u00e8 molto utilizzato e quando si parla d'emigranti italiani si usa prevalentemente dire \"gli Italiani in Svizzera\". Gli Italo-svizzeri non vanno inoltre confusi con gli Svizzeri italiani, che sono invece gli abitanti autoctoni delle regioni svizzere di lingua italiana distribuite a sud delle Alpi, nel Canton Ticino (dove l'italiano ricopre il ruolo di prima lingua a scuola e nelle istituzioni) e nel Canton Grigioni (pi\u00f9 precisamente nelle valli della Mesolcina, Calanca, Poschiavo e Bregaglia e nell'ex comune di Bivio in Val Sursette).\nLa lingua italiana.\nIn Svizzera la lingua italiana \u00e8 lingua nazionale e riconosciuta come lingua ufficiale della Confederazione insieme al tedesco, il francese ed il romancio (lingua ladina del Canton Grigioni). L'italiano viene parlato come lingua autoctona dagli Svizzeri italiani nel Canton Ticino e in parte del Canton Grigioni.\nNonostante l'Italiano sia parte integrante del tessuto culturale e linguistico elvetico, fuori dalla Svizzera italiana la sua importanza e l'uso nella collettivit\u00e0 vanno decrescendo per varie ragioni.\nLa causa principale \u00e8 da ricercarsi nell'integrazione dei figli d'italiani emigrati di seconda e terza generazione, che (come dimostrato nel censimento del 2000) pensano e parlano - quasi esclusivamente ormai - usando la lingua d'adozione, il tedesco o il francese. Se da una parte ci\u00f2 rappresenta un merito alla politica svizzera d'integrazione, dall'altra si \u00e8 forse persa l'occasione, per la minoranza italofona, d'accrescere l'impatto culturale della lingua italiana nelle regioni tedescofone e francofone.\nUn'altra causa della perdita di terreno della lingua italiana in Svizzera e, pi\u00f9 in generale nel mondo, \u00e8 lo scarso sostegno che la lingua italiana riceve dallo Stato italiano fuori dall'Italia. Il British Council, a titolo di paragone, riceve dallo Stato britannico, per curare e promuovere l'uso della lingua inglese, circa 220 milioni di euro, il Goethe-Institut dallo Stato tedesco riceve 218 milioni di euro, l'Instituto Cervantes, per promuovere l'uso dello spagnolo riceve da Madrid 90 milioni di euro, l'Alliance Fran\u00e7aise riceve quasi 11 milioni da Parigi (cui vanno aggiunti 89,2 milioni di euro destinati all'Organizzazione Internazionale della Francofonia), mentre la Societ\u00e0 Dante Alighieri, per promuovere e curare l'utilizzo dell'italiano fuori dall'Italia, riceveva 1,2 milioni di euro, dimezzati nel 2010 a 600.000 euro a causa dei risparmi decisi da Roma (circa un quinto di quanto spende il solo Canton Ticino per salvaguardare il dialetto ticinese e l'italianit\u00e0 in Svizzera.\nLa comunit\u00e0 italo-svizzera ha aperto numerose scuole nelle principali citt\u00e0 elvetiche (finanziate in parte dagli stessi immigrati, in parte dalla Confederazione svizzera). Due scuole elementari, una scuola media e un liceo a Basilea; una scuola elementare, una scuola media e un liceo a Losanna; una scuola media e un liceo a Zugo; una scuola elementare, una scuola media, un liceo artistico e una scuola superiore a Zurigo; una scuola elementare, una scuola media e tre licei tecnici a San Gallo. Vengono inoltre considerate \"scuole italiane\" anche l'Istituto elvetico (scuola media e liceo, gestiti dai Salesiani) di Lugano e il Liceo L. Da Vinci di Lugano, in quanto seguono un programma di studio pi\u00f9 simile a quello italiano che a quello ticinese.\nIntegrazione dei giovani e il rientro dei pensionati.\nUna convenzione tra Svizzera e Italia, ha permesso agli italiani residenti in Svizzera e che hanno fatto richiesta di acquisire la cittadinanza elvetica, di mantenere la cittadinanza italiana, acquisendo la doppia cittadinanza; questo ha comportato una crescita delle richieste di naturalizzazione, permettendo loro di godere dei diritti civici in entrambe le nazioni ed accelerando cos\u00ec il processo d'integrazione e la partecipazione attiva alla vita politica Svizzera. Secondo l'ufficio di statistica della Confederazione, nel 2017 gli italo-Svizzeri con la doppia cittadinanza erano, con oltre 225.000 individui, i pi\u00f9 numerosi tra i naturalizzati che decidono di mantenere la cittadinanza d'origine.\nI figli della grande emigrazione in Svizzera, iniziata nel dopo guerra fino ai primi anni ottanta, difficilmente decidono di rientrare in patria, al contrario dei loro genitori che a volte riprendono la via del ritorno quando raggiungono l'et\u00e0 della pensione. La questione del rientro, con l'invecchiamento della popolazione degli emigranti, ha comportato a partire dagli anni novanta il confronto con nuove problematiche sociali: in molti infatti decidono di restare in Svizzera per stare accanto ai propri figli e nipotini, altri decidono di tornare nel paese d'origine, dove spesso hanno costruito la casa del tanto agognato rientro. Coloro che hanno deciso di rientrare, possono ritrovarsi \"emigranti\" per una seconda volta, quando si rendono conto che le abitudini della loro infanzia e le amicizie di un tempo non ci sono pi\u00f9, in un'Italia che \u00e8 certamente cambiata.\nIn funzione di questi rientri, in quei paesi del Mezzogiorno d'Italia dove l'emigrazione ha costituito per decenni un vero tratto distintivo, culturale e di crescita economica, sono nate una serie di Associazioni costituite e gestite da ex emigranti, che fanno da corollario a svariate manifestazioni e feste che ripropongono il tema da un profilo storico e sociale.\nComunit\u00e0 italiana.\nInteressante sotto il profilo storico il percorso didattico e le rivisitazioni presenti all'interno del Museo dei trasporti di Lucerna che, presentato in Italiano, pongono al centro la storia di alcuni lavoratori italiani giunti dalla Valtellina in Svizzera tra fine '800 e inizio '900, per lavorare alla costruzione della grandi gallerie del Gottardo e del Sempione in condizioni spesso rischiose e disumane. In effetti pochi ricordano come il 5 settembre del 1875, la protesta degli operai italiani per le disumane condizioni di lavoro nel Gottardo, fu soppressa nel sangue, con l'intervento dell'esercito Svizzero che apr\u00ec il fuoco su una massa di operai inermi uccidendone 4. .\nLa storia dell'emigrazione italiana in Svizzera cominci\u00f2 nella prima met\u00e0 dell'Ottocento. La maggioranza degli emigranti proveniva inizialmente dal Nord Italia, soprattutto dal Veneto, Friuli-Venezia Giulia e Lombardia. In Canton Ticino, che per vicinanza, lingua e cultura si presta particolarmente ad accogliere lavoratori italiani in ogni ambito professionale (ristorazione, insegnamento, tecnologia, edilizia, vendita al dettaglio); nel 2017 il 17,1% della popolazione residente possedeva la sola cittadinanza italiana, il che corrisponde a 60.523 persone su una popolazione globale di 353.709 abitanti e 98.587 stranieri residenti, gli italiani in Canton Ticino rappresentavano quindi oltre il 61% degli stranieri residenti, senza contare gli italo-svizzeri con doppia cittadinanza, non contemplati in questa statistica.\nNegli anni trenta vi fu anche una piccola emigrazione di intellettuali e politici antifascisti, che diedero vita alle \"Colonie libere italiane\" nel loro esilio. La seconda guerra mondiale arrest\u00f2 l'emigrazione momentaneamente, ma nel 1945 riprese incrementata dalla distruzione bellica dell'economia italiana. Alla fine degli anni cinquanta si esaur\u00ec l'emigrazione dal centro-nord italiano, per via del miracolo economico italiano, mentre si increment\u00f2 quella dal Mezzogiorno. L'importanza dell'emigrazione italiana in Svizzera la si deduce anche dal fatto che vi furono oltre sette milioni di partenze di emigranti italiani dall'Italia per l'estero tra il 1945 ed il 1976, e ben due milioni andarono nella Confederazione Elvetica. Quasi il 70% degli Italiani, che emigr\u00f2 nella Confederazione dopo la seconda guerra mondiale, si stabil\u00ec nei cantoni di lingua tedesca \nLa popolazione italiana sale costantemente fino al 1975. Pi\u00f9 di due terzi dell\u2019intera popolazione straniera in Svizzera provengono dall\u2019Italia. Nel 1975 si raggiunge il punto pi\u00f9 alto e vengono registrati 573.085 italiani. Questo arrivo in massa di lavoratori italiani, di fatto richiesti da un'economia Svizzera in pieno fermento, non manc\u00f2 di suscitare ondate xenofobe da parte della popolazione e iniziative politiche da parte dei partiti nazionalisti, per ridurre il numero di stranieri, in particolare italiani, nella Confederazione. In questo senso nel 1970 fece tremare l'economia Elvetica l'Iniziativa Schwarzenbach\", che prevedeva un tetto del 10% per la popolazione straniera, che fu bocciata con solo il 54% di voti contrari. Molti degli emigranti negli anni '60 e nei primi anni '70, sono lavoratori stagionali, il cui permesso di soggiorno \u00e8 limitato a 9 mesi e pu\u00f2 essere rinnovato all'occorrenza. Sono occupati innanzi tutto in cantieri edili, pubblici e privati, fabbriche e negli esercizi alberghieri, ma anche in diversi settori non vincolati alla stagionalit\u00e0. Lo \u201cstagionale\u201d non \u00e8 autorizzato a farsi raggiungere in Svizzera dalla famiglia. Soltanto dopo anni e a determinate condizioni i lavoratori stranieri ricevono il permesso di far venire la famiglia. A seguito di questo grande flusso di lavoratori italiani, nel 1964 l'attuale televisione di Stato svizzera SRG SSR id\u00e9e suisse, con in testa la Televisione della Svizzera Italiana (TSI) in coproduzione con la RAI, mand\u00f2 in onda la trasmissione settimanale Un'ora per voi, dedicata agli Italiani in Svizzera.\nLa proporzione di stranieri in Svizzera, che nel 1960 aveva superato il 10% della popolazione, tocc\u00f2 il 17,2% nel 1970 con oltre un milione d'individui, il 54% dei quali italiani. Nel 2000, contando i naturalizzati con doppia cittadinanza, gli italiani in Svizzera superavano le 527.000 unit\u00e0. Nel 2007 gli stranieri in Svizzera rappresentavano il 23% della popolazione e la comunit\u00e0 italiana era ancora quella pi\u00f9 numerosa (il 18,9% della popolazione straniera). L'Anagrafe ufficiale del Ministero dell'Interno italiano attestava come nel 2007 vivessero 500.565 Italiani in Svizzera con diritto di voto, quindi maggiorenni iscritti all'AIRE e 261.180 nuclei familiari..\nNel 2017 l'Ufficio federale di statistica della Confederazione contava 317.300 italiani residenti, tutt'ora la comunit\u00e0 pi\u00f9 numerosa che rappresenta il 14,9% della popolazione straniera a cui vanno ad aggiungersi i 225.889 cittadini naturalizzati con la doppia cittadinanza, per un totale di 543.189 italiani o italo-svizzeri residenti. Da questi numeri si pu\u00f2 dedurre da una parte l'importanza che ricopre ancora oggi la comunit\u00e0 italo-svizzera nella Confederazione, dall'altra l'importanza della Svizzera quale paese di emigrazione per gli Italiani.\nRecentemente si \u00e8 fatta consistente l'emigrazione in Svizzera di imprenditori italiani. Il flusso, molto modesto negli anni passati (ma iniziato negli anni settanta) si \u00e8 irrobustito. La figura pi\u00f9 conosciuta \u00e8 quella di Ernesto Bertarelli, figlio dell'imprenditore Fabio Bertarelli che nel 1977 trasfer\u00ec l'impresa di famiglia Serono da Roma a Ginevra. A partire dagli anni novanta si \u00e8 accentuato il trasferimento di imprenditori italiani in Svizzera, soprattutto nel Canton Ticino e nei Grigioni (favorita dalla vicinanza geografica, dalla lingua italiana a dalle politiche di marketing territoriale). Le ragioni di questi trasferimenti sono principalmente: la burocrazia svizzera pi\u00f9 snella, il carico fiscale pi\u00f9 modesto, migliori infrastrutture e la presenza di parchi tecnologici.\nUn altro aspetto non prettamente connesso con l'emigrazione, ma legato al mondo del lavoro tra Italia e Svizzera \u00e8 quello del frontalierato , ovvero cittadini italiani che al mattino si recano al lavoro nella vicina Svizzera nei cantoni di confine come il Ticino, Grigioni e Vallese per fare ritorno a casa la sera. Particolarmente attiva la presenza di lavoratori frontalieri italiani nel Canton Ticino, con oltre 58.000 presenze giornaliere che rappresentano pi\u00f9 del 22% della forza lavoro del Cantone di lingua italiana, la cui popolazione ammonta a poco pi\u00f9 di 340.000 unit\u00e0\nNuova emigrazione.\nComplice la crisi economica che ha colpito l'Italia e un po' tutto il sistema economico europeo, con alcune eccezioni come la Germania, Inghilterra e appunto la Svizzera, dal 2010 c'\u00e8 stato un repentino aumento di nuovi e giovani emigranti provenienti dall'Italia. Nel 2015 sono stati 18.900 gli italiani giunti nel paese elvetico, questo nuovo e rinnovato flusso migratorio ha riportato gli italiani ad essere il primo gruppo etnico in Svizzera, superando i tedeschi che negli anni 2000 avevano raggiunto il primato. Oggi la tipologia dell'emigrante italiano \u00e8 pi\u00f9 eterogenea rispetto al passato, quando occupavano prevalentemente posti nell'edilizia, ristorazione e nell'industria manuale. Oggi, oltre alle categoria di lavoratori medi e artigiani qualificati, una percentuale d'italiani che giungono in Svizzera sono laureati e occupano posti di responsabilit\u00e0 in istituti scientifici e culturali, come ad esempio la fisica Fabiola Gianotti, Direttrice generale del CERN di Ginevra."}
{"id": "1911528", "revid": "729019", "url": "https://it.wikipedia.org/wiki?curid=1911528", "title": "Torre dello Zenobito", "text": "La Torre dello Zen\u00f2bito \u00e8 una delle quattro torri costiere dell'Isola di Capraia, nell'arcipelago toscano.\nDeve il suo nome a un antico monastero (\"cenobio\"), che si trovava nelle vicinanze nell'alto medioevo e che aveva dato il nome alla vicina piana dello Zenobito. La torre attuale venne costruita dai genovesi nel 1545 per sorvegliare dalle incursioni nemiche dei corsari. Tramite vari tipi di segnali era in contatto con il Forte di San Giorgio e le altre torri della Corsica. La torre \u00e8 a base circolare e domina la suggestiva Cala Rossa. \u00c8 raggiungibile via terra con due sentieri: uno costiero, detto appunto dello Zenobito, inaugurato ufficialmente il 27 maggio 2018, ed uno interno, che passa dal Semaforo di Monte Arpagna. Si tratta di escursioni impegnative su strade mulattiere o sentieri, della durata di circa tre o cinque ore dal porto dell'isola.\nLa torre, non restaurata, \u00e8 di aspetto del tutto simile, originariamente, alla gemella Torre del Porto di cui \u00e8 una copia pi\u00f9 grande. L'interno \u00e8 costituito da tre piani sovrapposti, di cui uno centrale dominato da un grande caminetto in pietra lavica."}
{"id": "1911531", "revid": "658185", "url": "https://it.wikipedia.org/wiki?curid=1911531", "title": "Camillo Berneri", "text": "Biografia.\nPrimi Anni.\nBerneri nacque a Lodi da padre originario di Ronco, frazione di Corteno Golgi (nella Val Camonica, in provincia di Brescia) e da madre emiliana. Ben presto, si trasfer\u00ec con la famiglia dapprima a Milano, poi a Palermo, a Forl\u00ec - dove arriv\u00f2 nel 1905 -, a Varallo Sesia (in provincia di Vercelli) e, infine, a Reggio nell'Emilia.\nQui, da una testimonianza di Angelo Tasca risulta che Camillo Berneri militava nella Federazione Giovanile Socialista di Reggio Emilia gi\u00e0 dal 1912 (da \"Mussolini-Psicologia di un dittatore\", Camillo Berneri, a cura di Pier Carlo Masini, Milano, 1966, pag 109).\nDopo essere stato membro del Comitato Centrale della Federazione Giovanile Socialista reggiana, e dopo aver collaborato all'Avanguardia (organo nazionale della FGS), nel 1915 rassegna le dimissioni dalla FGS, attraverso una lettera ai compagni, avendo maturato convinzioni anarchiche. Sar\u00e0 colpito dal gesto dei compagni che, nonostante le dimissioni, vorranno che presieda un'ultima riunione della FGS a Reggio, e dal gesto del mentore Camillo Prampolini, che lo convocher\u00e0 per conoscere le ragioni del suo dissenso. Berneri ricorder\u00e0 sempre \"i dolci ricordi del mio catecumenato socialista\". Nel 1916 si trasferisce ad Arezzo dove frequenta il liceo.\nChiamato alle armi ed escluso dall'Accademia Militare di Modena per le sue idee, fu inviato al fronte nel 1918; quindi, ancora in servizio, venne confinato nell'isola di Pianosa in occasione dello sciopero generale del luglio 1919. Iniziava intanto con lo pseudonimo \"Camillo da Lodi\" la sua copiosa attivit\u00e0 pubblicistica collaborando per anni a vari periodici libertari: da \"Umanit\u00e0 Nova\" a \"Pensiero e Volont\u00e0\", da \"L'avvenire anarchico\" di Pisa a \"La Rivolta\" di Firenze e a \"Volont\u00e0\" di Ancona.\nLaureatosi in filosofia, insegn\u00f2 tale materia per qualche tempo a Camerino. Pronta e decisa si manifestava la sua avversione al fascismo e, dall'Umbria in particolare, egli manteneva i contatti con gli antifascisti fiorentini diffondendo il battagliero giornaletto \"Non mollare\". Molto intensa fu in quegli anni l'attivit\u00e0 di Berneri nell'Unione anarchica italiana. Inaspritasi la dittatura fascista, Berneri dovette espatriare clandestinamente in Francia nel maggio 1926 e lo raggiunse poco dopo la moglie con le figlie; sua moglie era Giovanna Caleffi anche lei militante anarchica cos\u00ec come poi le figlie Marie Louise Berneri e Giliana Berneri.\nGuerra civile spagnola.\nScoppiata la guerra civile spagnola, Berneri fu tra i primi ad accorrere in Catalogna, centro dell'attivit\u00e0 di massa libertaria esprimentesi nella Confederaci\u00f3n Nacional del Trabajo: qui si trov\u00f2 a fianco di Carlo Rosselli con tanta parte dell'antifascismo italiano e internazionale.\nAl di l\u00e0 della solidariet\u00e0 militante, a Carlo Rosselli lo legava anche l'atteggiamento critico, e l'apertura mentale verso le prospettive del socialismo: in quegli anni Camillo Berneri collabor\u00f2 con l'organo clandestino del movimento socialista-liberale \"Giustizia e Libert\u00e0\", argomentando con Rosselli sull'alternativa secca tra socialismo libertario e socialismo dispotico (\"Gli anarchici e G.L.\", Camillo Berneri e Carlo Rosselli, Giustizia e Libert\u00e0, 6 e 27 dicembre 1935).\nFurono gli ultimi mesi febbrili della sua vita: inadatto alle fatiche del fronte, si dedic\u00f2 con entusiasmo all'opera formativa, al dibattito ideale e alle incombenze politiche pubblicando a Barcellona dal 9 ottobre 1936 un proprio periodico dal titolo \"Guerra di classe\" che sintetizzava la sua precisa interpretazione del conflitto in corso. In esso infatti Berneri, preoccupato per il crescente isolamento non tanto del legittimo governo repubblicano quanto delle pi\u00f9 tipiche realizzazioni rivoluzionarie e libertarie conseguite in Catalogna, Aragona e altre regioni, si batt\u00e9 vigorosamente per la stretta connessione di guerra e rivoluzione ponendo agli antifascisti e ai suoi stessi compagni anarchici il dilemma: \"vittoria su Franco, grazie alla guerra rivoluzionaria, o disfatta\". Tale la sostanza di numerosi suoi articoli e discorsi come della famosa \"Lettera aperta\" alla ministra anarchica della Sanit\u00e0 Federica Montseny che con altri tre anarchici era nel governo di Largo Caballero.\nMolteplici, seppure inascoltati, furono anche i suoi suggerimenti politici per colpire le basi operative del fascismo proclamando l'indipendenza del Marocco, coordinare gli sforzi militari, potenziare gradualmente la socializzazione. Fu dunque quella di Berneri una funzione singolarmente impegnata che lo espose ben presto alle feroci repressioni condotte dai comunisti ormai prevalsi dopo l'avvento del governo di Juan Negr\u00edn: scomparvero cos\u00ec tragicamente, vittime dei massacri di massa, migliaia di combattenti antifascisti non comunisti, anarchici ma anche comunisti non stalinisti, come i miliziani del POUM. L'assassinio di Camillo Berneri, sulle cui esatte circostanze esistono diverse versioni, si colloca precisamente nella sanguinosa resa dei conti tra stalinisti e loro avversari antifascisti conosciuta come le giornate di maggio (Barcellona, maggio 1937). Il 5 maggio Berneri fu prelevato insieme con l'amico anarchico Francesco Barbieri dall'appartamento che i due condividevano con le rispettive compagne. I cadaveri dei due anarchici italiani furono ritrovati crivellati di proiettili. La moglie di Camillo Berneri allev\u00f2 i figli di Antonio Cieri, anche lui caduto in Spagna.\nIn morte di Camillo Berneri, il leader socialista Pietro Nenni scrisse: \"Se l'anarchico Berneri fosse caduto su una barricata di Barcellona, combattendo contro il governo popolare, noi non avremmo niente da dire, e nella severit\u00e0 del suo destino ritroveremmo la severa legge della rivoluzione. Ma Berneri \u00e8 stato assassinato, e noi dobbiamo dirlo\" (Pietro Nenni, Nuovo Avanti, Parigi, 28 giugno 1937).\nAltri scritti.\nTra gli scritti di Berneri ricordiamo:\nEd ancora:"}
{"id": "1911534", "revid": "729019", "url": "https://it.wikipedia.org/wiki?curid=1911534", "title": "Torre delle Barbici", "text": "La Torre delle Barbici, o Torre della Regina o Torre di Punta Teja, \u00e8 una delle quattro torri costiere dell'Isola di Capraia, nell'arcipelago Toscano. Il luogo si chiamava anche anticamente \"Barbisi\" o \"Barbici\", da cui derivano altri nomi della torre. \nIl nome Torre della Regina non ha alcun fondamento storico.\nEssa si trova sul versante ovest dell'isola a sorvegliare il canale dal lato della Corsica. Fu costruita dai Genovesi nel 1699 per controllare le incursioni nemiche dei Corsari. Tramite segnali di fumo era in contatto con tutte le altre torri dell'isola. La torre \u00e8 l'unica a base quadrata dell'isola ed il suo aspetto oggi \u00e8 diroccato, anche perch\u00e9 non \u00e8 mai stata restaurata e dal 2009 \u00e8 accessibile via terra con un nuovo sentiero che parte dalla zona di Porto Vecchio (Ex Carcere)."}
{"id": "1911535", "revid": "203463", "url": "https://it.wikipedia.org/wiki?curid=1911535", "title": "Arturo Carlo Quintavalle", "text": "\u00c8 stato professore ordinario di Storia dell'arte presso l'Universit\u00e0 degli Studi di Parma, oltre a fondare e dirigere per diversi anni il Centro studi e archivio della comunicazione presso la stessa Universit\u00e0.\nBiografia.\nEntrambi i suoi genitori sono stati celebri storici dell'arte. \nSuo padre, Armando Ottaviano Quintavalle (Napoli 1894 - Modena 1967), fu soprintendente per le province di Parma e Piacenza dal 1933 al 1959. Studioso del romanico campano, pass\u00f2 poi all'arte rinascimentale in Emilia, dedicando al Correggio la celebre mostra del 1934, nella quale mise in luce anche i suoi principali allievi, soprattutto Parmigianino al quale Quintavalle dedic\u00f2 poi una fondamentale monografia nel 1948. Durante la seconda guerra mondiale, mise in salvo circa novemila opere che costituivano il patrimonio pi\u00f9 prezioso della Galleria d'arte di Parma, nascondendole nel castello di Torrechiara.\nSua madre, Augusta Ghidiglia (Roma 11 giugno 1904 - Casalmaggiore 23 marzo 1988), fu una delle principali studiose del Novecento di Correggio e Parmigianino, ma oper\u00f2 anche restauri e scoperte eccezionali, come l'insieme di Girolamo Mazzola Bedoli nel refettorio del convento di San Giovanni, e poi tutta la seconda generazione dei correggeschi e parmigianineschi sui quali scrisse importanti monografie (Michelangelo Anselmi, 1960; il Bertoja, 1963). Si interess\u00f2 anche alla pittura duecentesca e pubblic\u00f2 i grandi cicli scoperti sulla facciata del Duomo di Reggio Emilia e ritrov\u00f2 (1970) a San Lorenzo a Piacenza pitture che coprono l'intera chiesa, le fece staccare e le espose a Parma. Protagonista, a fianco prima del marito e poi direttamente, dal 1960, dell'opera della Soprintendenza, port\u00f2 avanti numerosi progetti per la valorizzazione dei beni culturali di Parma, con la serie di mostre \"Arte in Emilia\" dal 1960 al 1970.\nArturo Carlo ha studiato all'Universit\u00e0 di Pisa e alla Scuola Normale Superiore, dove \u00e8 stato allievo di Carlo Ludovico Ragghianti. I suoi studi e ricerche vanno dai fondamenti dell'arte medievale al Novecento, e mostrano grande interesse per le numerose forme artistiche dell'et\u00e0 contemporanea e soprattutto per la fotografia e il \"design\". Nel 1968, come professore dell'Universit\u00e0 di Parma, fonda il Centro Studi e Archivio della Comunicazione, che diriger\u00e0 fino al 1989 insieme alla moglie Gloria Bianchino. \nNoti i suoi contributi su Wiligelmo e il Battistero di Parma.&lt;br&gt; \nDagli inizi degli anni '70 per 25 anni, ha curato la rubrica dell'arte sul settimanale \"Panorama\"e ha collaborato per 30 anni al \"Corriere della Sera\" . \nOpere.\nTra le sue pubblicazioni si ricordano: \nRiconoscimenti.\nNel 2011 ha ricevuto l\u2019\u201dAoristo d\u2019oro\u201d, premio istituito dall\u2019Associazione ex studenti del Liceo Romagnosi in occasione dei 150 anni dell\u2019istituto.\nNel 2017 il Comune di Parma ha conferito a Quintavalle la Medaglia d\u2019Oro del Premio Sant'Ilario per \u201cl\u2019esempio di autenticit\u00e0 e d\u2019impegno nel rigore, non solo negli studi storici e teorici ma soprattutto per la conservazione del patrimonio storico artistico contemporaneo\u201d."}
{"id": "1911539", "revid": "1543377", "url": "https://it.wikipedia.org/wiki?curid=1911539", "title": "I Fantastici Quattro (serie animata 1994)", "text": "I Fantastici Quattro (\"Fantastic Four\") \u00e8 una serie televisiva a cartoni animati prodotta dai Marvel Studios andata in onda tra il 1994 e il 1996. La serie \u00e8 tratta dai fumetti omonimi della Marvel Comics ed \u00e8 composta da 2 stagioni, per un totale di 26 episodi di 22 minuti l'uno. Nella serie fanno la comparsa numerosi eroi della scuderia Marvel compresi Daredevil, Ghost Rider, Namor, Thor, Hulk, Silver Surfer, Iron Man e Pantera Nera. Inoltre compare, seppur in un cameo, Fenomeno."}
{"id": "1911540", "revid": "767487", "url": "https://it.wikipedia.org/wiki?curid=1911540", "title": "Tales Along This Road", "text": "Tales Along This Road \u00e8 il terzo album in studio del gruppo musicale finlandese Korpiklaani."}
{"id": "1911541", "revid": "729019", "url": "https://it.wikipedia.org/wiki?curid=1911541", "title": "Castello di Castiglioncello di Bolgheri", "text": "Il castello di Castiglioncello di Bolgheri \u00e8 un complesso fortificato sito nel comune di Castagneto Carducci (LI). Qui sorge la chiesa di San Bernardo.\nStoria e descrizione.\nPosto su un'altura a quasi 400 metri sul livello del mare, la sua posizione isolata ne fece prima un eremo e poi una fortezza. Le sue origini risalgono all'anno 780 e nel corso della sua storia sub\u00ec vari passaggi di propriet\u00e0 e trasformazioni: fino al XV secolo appartenne ai Della Gherardesca, poi ai Soderini fino al 1665, quindi alla famiglia Incontri, per poi passare nuovamente ai Della Gherardesca, come testimoniato dagli stemmi impressi nella sala d'armi.\nIl castello \u00e8 ricordato da Giosu\u00e8 Carducci nella poesia \"Una sera di san Pietro\":\nInoltre nelle cantine del castello \u00e8 stato prodotto per la prima volta il celebre vino Sassicaia.\nIl complesso \u00e8 di propriet\u00e0 privata ed \u00e8 visitabile solo il 16 luglio, in occasione della festa della Madonna del Carmine."}
{"id": "1911542", "revid": "155613", "url": "https://it.wikipedia.org/wiki?curid=1911542", "title": "Castiglioncello di Bolgheri", "text": ""}
{"id": "1911545", "revid": "729019", "url": "https://it.wikipedia.org/wiki?curid=1911545", "title": "Forte di San Giorgio", "text": "Il Forte di San Giorgio (\"Forte di San Ghjorgiu\" in corso) si trova sull'isola di Capraia, nell'arcipelago Toscano. Il castello si trova su un'altura nei pressi del porto, sul versante nord-est.\nIl castello venne costruito dal 1540 dai Genovesi a seguito della distruzione ad opera del corsaro Dragut dell'insediamento preesistente, basato su un fortino pisano del XII secolo.\nCon la costruzione del forte, che poteva, all'occorrenza, ospitare tutta la popolazione, venne abbandonato l'insediamento al centro dell'isola (la piana presso la chiesa di Santo Stefano) e sviluppato maggiormente il porto.\nNell'Ottocento una grande frana, ancora ben visibile dal mare, coinvolse il lato est del Forte, provocando numerose vittime tra i suoi abitanti e distruggendo il \"Quartiere delle donne\", che comprendeva un monastero di suore. Oggi il castello \u00e8 stato ristrutturato per ricavarvi appartamenti privati."}
{"id": "1911546", "revid": "36426", "url": "https://it.wikipedia.org/wiki?curid=1911546", "title": "Chiesa di Santo Stefano (Capraia)", "text": ""}
{"id": "1911547", "revid": "36426", "url": "https://it.wikipedia.org/wiki?curid=1911547", "title": "Castello San Giorgio (Capraia)", "text": ""}
{"id": "1911548", "revid": "125954978", "url": "https://it.wikipedia.org/wiki?curid=1911548", "title": "Silver Surfer (serie animata)", "text": "Silver Surfer \u00e8 una serie a cartoni animati basata sul personaggio dei fumetti della Marvel Comics dello stesso nome. La serie \u00e8 composta di una sola stagione trasmessa di 13 episodi da 26 minuti l'uno, pi\u00f9 8 episodi scritti per una seconda stagione prima che la produzione decidesse la sospensione definitiva. \u00c8 stata prodotta da Marvel Studios nel 1998 e andata in onda sul canale Fox. La serie s'ispira ai disegni di Stan Lee e Jack Kirby."}
{"id": "1911549", "revid": "785863", "url": "https://it.wikipedia.org/wiki?curid=1911549", "title": "I Vendicatori (serie animata)", "text": "I Vendicatori (\"The Avengers: United They Stand\") \u00e8 una serie televisiva di cartoni animati basata sul supergruppo omonimo dei fumetti Marvel Comics. Prodotta da Saban Entertainment e Marvel Studios e andata in onda sulla rete televisiva Fox tra il 1999 e il 2000, la serie consta di una sola stagione di 13 episodi.\nI protagonisti della serie sono: Ant-Man, Wasp, Occhio di Falco, Falcon, Tigra, Vision, Scarlet e Wonder Man. Sono apparsi anche gli altri personaggi come Iron Man, Capitan America, Namor, Ultron, Kang il Conquistatore, Barone Zemo, Zodiac e il maggiordomo Edwin Jarvis. Pur apparendo brevemente nella sigla, Thor \u00e8 l'unico tra i membri della squadra a non essere mai apparso nella serie."}
{"id": "1911551", "revid": "66387", "url": "https://it.wikipedia.org/wiki?curid=1911551", "title": "Terra di re George V", "text": ""}
{"id": "1911552", "revid": "1543377", "url": "https://it.wikipedia.org/wiki?curid=1911552", "title": "Provincia di Piura", "text": "La provincia di Piura \u00e8 una delle otto province della regione di Piura nel Per\u00f9.\nCapoluogo e data di fondazione.\nIl capoluogo \u00e8 Piura, fondato il 15 agosto 1532, con il nome di San Miguel di Tangarar\u00e1.\nLa provincia \u00e8 stata istituita nel 1821 e nel 1837 come provincia litorale.\nProvince confinanti.\nConfina a nord-ovest con la provincia di Paita e con la provincia di Sullana; a est con le province di Ayabaca, Morrop\u00f3n e Lambayeque; e a sud-ovest con la provincia di Sechura.\nGeografia antropica.\nSuddivisioni amministrative.\n\u00c8 divisa in nove distretti:"}
{"id": "1911554", "revid": "1573940", "url": "https://it.wikipedia.org/wiki?curid=1911554", "title": "Wolfgang Nordwig", "text": "Biografia.\nEsord\u00ec nelle competizioni ufficiali nella propria specialit\u00e0 del salto con l'asta in occasione dei campionati nazionali della Germania Est nel 1965, aggiudicandosi il titolo, che conserv\u00f2 ininterrottamente fino al 1972.\nAlle Olimpiadi di Citt\u00e0 del Messico 1968, conquist\u00f2 la medaglia di bronzo con la misura di 5,40 m, dietro allo statunitense Bob Seagren e al tedesco occidentale Claus Schiprowski.\nLa sua progressione continu\u00f2 nel 1970, quando stabil\u00ec il record mondiale del salto con l'asta con la misura di 5,45 m, e culmin\u00f2 con la conquista della medaglia d'oro alle Olimpiadi di Monaco di Baviera 1972 saltando 5,50 m davanti agli statunitensi Seagren e Jan Johnson, e adottando una particolare tecnica di svincolamento detta \"a serramanico\".\nDopo questa vittoria Nordwig si ritir\u00f2 dalla carriera agonistica."}
{"id": "1911560", "revid": "125746115", "url": "https://it.wikipedia.org/wiki?curid=1911560", "title": "Anselm Kiefer", "text": "Biografia.\nDopo il liceo si iscrive a Legge, ma nel 1966 lascia il corso per iscriversi a Pittura. Vive a Friburgo e frequenta lo studio di Peter Dreher poi si trasferisce a Karlsruhe dove avvicina il pittore Horst Antes, che considerer\u00e0 il suo primo e vero maestro. Nel 1972 incontra Joseph Beuys.\nSono gli anni in cui Kiefer inizia una serie di azioni artistiche che definir\u00e0 \"Besetzungen\" (Occupazioni). Egli, provocatoriamente, si fa fotografare mentre effettua il saluto nazista davanti ad una serie di luoghi della Germania Ovest e della Germania Est che per lui hanno significato dal punto di vista mitologico e storico.\nDa una parte della critica tedesca \u00e8 tacciato quale neo-nazista, e per molti anni tale etichetta lo accompagner\u00e0 creandogli non pochi problemi dal punto di vista espositivo e quindi economico, mentre, altri critici, sempre tedeschi, ne esaltano il coraggio, cio\u00e8 il come \"egli mette il dito nella piaga in quello che \u00e8 stato l'incubo della Germania nazista\".\nNe ha scritto Andrea Bonavoglia:Dal 1969, Kiefer cre\u00f2 una sua revisione personale del periodo hitleriano, con quadri-fotografie in cui lui stesso interpretava un nazista col braccio alzato [...] Negli anni Ottanta, Kiefer approda invece al monumento, all\u2019opera colossale che esce dalle pareti, dagli schemi, che invade gli spazi e li occupa come una mostruosa metafora della vergogna, o del senso di colpa, o del dolore. Nel 1973, dopo aver sposato Julia, sua amica ai tempi dell'universit\u00e0, apre studio a Ornbach e inizia una serie di grandi opere pittoriche titolate \"Deutschlands Geisteshelden\" (Germania Eroica). Ancora additato da una certa critica tedesca come nostalgico e nazionalista, sebbene nel 1977 venga chiamato ad esporre a dOCUMENTA di Kassel, preferisce iniziare a esporre all'estero, dove, invece, la sua arte viene esaltata sia per la grande capacit\u00e0 tecnica, che Kiefer sempre dimostra, sia per i soggetti rappresentati. Nei suoi quadri, per lo pi\u00f9 di grande formato, comincia ad applicare sue xilografie e a incollare suoi disegni, che poi amalgama, col resto del rappresentato, ricorrendo a vari espedienti materici di estrazione per lo pi\u00f9 povera. Alla fine degli anni settanta comincia a frequentare l'Italia e i maggiori artisti del momento.\nNel 1980 la Biennale di Venezia gli dedica una mostra personale titolata \"Verbrennen-Verholzen-Versenken-Versanden\". Nel 1982, a seguito del successo ottenuto dalle prime mostre tenute negli USA, viene di nuovo invitato a dOCUMENTA di Kassel, scatenando, ancora, le critiche negative di molti intellettuali tedeschi. In effetti narrare la storia, in particolare quella scomoda, \u00e8 da sempre l'interesse principale di Anselm Kiefer, autore di sensibilit\u00e0 e artista che ha fatto del passato dell'Europa quindi, negli ultimi anni, dell'intero pianeta e, soprattutto, delle ombre che ne hanno oscurato le vicende socio-politiche-religiose, i suoi princ\u00ecpi di studio e i suoi motivi di rappresentazione. Nella seconda met\u00e0 degli anni ottanta, Kiefer dedica tutta una serie di opere alla storia ebraica, e in particolare alle donne ebree, quelle che hanno perduto la vita nei campi di stermino hitleriani.\nNei quadri di Kiefer non appaiono quasi mai figure umane, egli, infatti, predilige dipingere i luoghi, i paesaggi, gli ambienti dove le tragedie della storia si sono consumate. Gli esseri umani paiono essere fagocitati dal vortice buio del male che hanno fatto a s\u00e9 stessi e al loro prossimo. Sempre alla fine degli anni ottanta comincia una seconda e vasta tourn\u00e9e di mostre ed esposizioni negli USA: a Chicago, a Filadelfia, a Los Angeles e a New York. E ancora in Italia, al Museo Correr di Venezia, nel 1997, alla GAM di Bologna, con un'enorme personale, nel 1999. Dagli anni novanta Kiefer possiede uno studio a Buchen e a Gerusalemme e una casa in Francia. Fra le ultime mostre di rilievo internazionale: \"Anselm Kiefer\" al Museo Guggenheim di Bilbao, e \"Salt of the Earth\" alla Fondazione Emilio e Annabianca Vedova contemporaneamente alla LIV Biennale di Venezia. \u00c8 \"Accademico Corrispondente\" dell'Accademia delle arti del disegno nella \"Classe di Pittura\".\nHa realizzato appositamente l'opera \"Die Grosse Fracht\" (\"Il grande carico\") per la Biblioteca San Giorgio di Pistoia e l'installazione permanente \"I Sette Palazzi Celesti\" presso l'HangarBicocca di Milano."}
{"id": "1911567", "revid": "125939484", "url": "https://it.wikipedia.org/wiki?curid=1911567", "title": "The Spectacular Spider-Man (serie animata)", "text": "The Spectacular Spider-Man \u00e8 una serie animata statunitense dell'Uomo Ragno realizzata nel 2008 da Marvel Studios e Sony Pictures Entertainment. Sviluppata da Greg Weisman e Victor Cook, unisce le storie classiche di Stan Lee a quelle della serie \"Ultimate Spider-Man\" di Brian Michael Bendis. \u00c8 costituita da due stagioni.\nNegli Stati Uniti la prima stagione \u00e8 stata trasmessa a partire dall'8 marzo 2008 su Kids' WB!, mentre la seconda stagione \u00e8 stata mandata in onda su Disney XD, terminando il 18 novembre 2009. Nonostante una terza stagione fosse attesa, la serie \u00e8 stata cancellata ufficialmente prima che la produzione potesse cominciare il 13 aprile 2010 a causa del passaggio dei diritti televisivi dalla Sony alla Marvel, venendo sostituita da \"Ultimate Spider-Man\". In Italia la serie \u00e8 stata trasmessa sulle seguenti reti: Nickelodeon, Rai Gulp e Super!.\nTrama.\nLe due stagioni sono entrambe ambientate durante un semestre dell'high school di Peter; la prima copre il periodo da settembre a novembre e la seconda da dicembre a marzo.\nPrima stagione.\nPeter Parker, diventato Spider-Man da pochi mesi, comincia il primo anno alla Midtown Manhattan Magnet High School. Per aiutare Zia May dopo la morte dello Zio Ben, Peter diventa un free-lance per il Daily Bugle facendo foto di Spider-Man. Insieme alla sua migliore amica Gwen, diventa inoltre assistente di laboratorio del Dottor Curt Connors all'Empire State University. Combattendo il crimine con i suoi superpoteri, Spider-Man cattura l'attenzione di Big Man, colui che gestisce la criminalit\u00e0 di New York. Con l'aiuto di Norman Osborn e del Dottor Otto Octavius, Big Man supervisiona un progetto volto alla creazione di super-criminali per distruggere Spider-Man. Fanno la loro comparsa anche il terribile Green Goblin, che per\u00f2 scompare dopo il primo scontro con Spider-Man, e Venom, che sconfigge definitivamente nel finale di stagione.\nSeconda stagione.\nDopo la sconfitta e l'arresto dei Sinistri Sei, Peter si trova conteso da Gwen e Liz, che gli hanno dichiarato i loro sentimenti, scegliendo alla fine Gwen. Norman Osborn diventa il mentore del ragazzo, spingendo affinch\u00e9 torni a essere l'assistente del dottor Connors, mentre Spider-Man indaga sulle attivit\u00e0 del Nuovo Boss del Crimine Master Planner, le cui azioni portano a una guerra tra bande criminali che coinvolge Big Man e la famiglia di Silvio \"Silvermane\" Manfredi. Torna in seguito il Green Goblin, intenzionato a sconfiggere Spider-Man con qualsiasi mezzo. Il Green Goblin si pensa essere Harry Osborn, che ha acquisito forza e intelligenza sovrumane facendo uso della \"Globulina Verde\". Ma alla fine viene smentita questa teoria dopo il ritorno del Green Goblin sulla scena. Infatti affronta Spider-Man per l'ultima volta tra i palazzi di New York, e dopo vari inganni il Green Goblin si rivela essere in realt\u00e0 Norman Osborn, che muore apparentemente alla fine della serie.\nAccoglienza.\nLa serie ha ricevuto ampi consensi sia dalla critica che dai fan, con elogi mirati all'esplorazione di temi sorprendentemente maturi, alla fedele modernizzazione del protagonista titolare e dei personaggi secondari insieme alle esibizioni vocali del cast, al design unico dei personaggi e allo stile artistico, e l'uso di una scrittura intelligente mentre si rende omaggio alle storie classiche dei fumetti. Prima della premi\u00e8re della serie, Matt Sernaker di ComicsOnline ha intervistato alcuni membri del team di sviluppo della serie al WonderCon 2008 dopo una proiezione in anteprima e ha dichiarato: \"Questa nuova serie di Spider-Man \u00e8 davvero SPETTACOLARE ... supera tutte le precedenti incarnazioni con facilit\u00e0. Se sei un fan di Spidey non vorrai perdertelo.\"\nAll'inizio della serie, Alan Kistler di ComicMix ha definito la serie \"uno dei migliori adattamenti di supereroi che abbia mai visto (e credimi, ho guardato pi\u00f9 di quanto chiunque possa ritenere ragionevole). \u00c8 divertente, \u00e8 intelligente, \u00e8 maturo, \u00e8 spiritoso e ogni episodio mi lascia desiderare di pi\u00f9.\"\nIGN ha dichiarato che Greg Weisman \"ha solo consolidato la sua reputazione di animazione televisiva di qualit\u00e0 con il suo lavoro su Spider-Man\". IGN ha anche nominato la serie come 30a migliore serie televisiva animata nel gennaio 2009. Successivamente, la serie \u00e8 stata classificata seconda nella Top 25 dei programmi TV sui fumetti nel 2011 (dietro Batman TAS).\nAl di fuori delle risorse comiche, Variety ha sottolineato che \"sebbene apparentemente concepito in gran parte per spingere una nuova linea di giocattoli Hasbro... il WB per bambini presto in dissolvenza (sulla CW!) offre una nuova versione credibile di Spider-Man, sottolineando i suoi mal di testa riconoscibili come un supereroe di 16 anni.\"\nTV Guide ha elencato la serie come una delle sessanta pi\u00f9 grandi serie animate di tutti i tempi.\nDifferenze tra serie animata e fumetti.\nRispetto al fumetto originale ci sono numerose differenze, soprattutto riguardo ai nemici: molti di loro (Goblin, Venom, Rhino, Kraven) sono un mix tra universo Marvel originale e Ultimate.\nCancellazione.\nLa terza stagione della serie \u00e8 stata cancellata il 13 aprile 2010 a causa del passaggio dei diritti televisivi dalla Sony alla Marvel, venendo sostituita da \"Ultimate Spider-Man\"."}
{"id": "1911569", "revid": "91078", "url": "https://it.wikipedia.org/wiki?curid=1911569", "title": "Communication design", "text": ""}
{"id": "1911572", "revid": "287204", "url": "https://it.wikipedia.org/wiki?curid=1911572", "title": "Pedro T\u00e9llez-Gir\u00f3n", "text": ""}
{"id": "1911575", "revid": "1876595", "url": "https://it.wikipedia.org/wiki?curid=1911575", "title": "Wolverine e gli X-Men", "text": "Wolverine e gli X-Men (\"Wolverine and the X-Men\") \u00e8 una serie televisiva a cartoni animati basata sui personaggi a fumetti degli X-Men editi dalla Marvel Comics. La serie \u00e8 stata prodotta dai Marvel Studios. In Italia la serie \u00e8 andata in onda sul canale Rai Gulp, ed \u00e8 stata trasmessa per una sola stagione.\nTrama.\nWolverine deve ricomporre la squadra degli X-Men dopo che un'esplosione ha distrutto lo Xavier Institute e Charles Xavier e Jean Grey sono scomparsi. Insieme all'Uomo Ghiaccio e Shadowcat inizia la ricostruzione dello Xavier Institute.\nL'arrivo della telepate Emma Frost nel gruppo permette di rintracciare Charles Xavier, telepaticamente in contatto con gli X-Men del futuro, in una realt\u00e0 distopica dove informa Wolverine che deve evitare la guerra per non far cadere la Terra sotto il dominio di Master Mold e delle Sentinelle.\nDurante il corso di tutta la stagione, il ruolo di Emma come telepate degli X-Men consente al team di trasferire il resto degli altri membri nella speranza di una ricostruzione. Mentre alcuni erano perplessi riguardo alla veridicit\u00e0 della visione, tra cui Nightcrawler, altri come Tempesta erano pi\u00f9 che disposti ad accettare la realt\u00e0 della visione di Xavier, ora messa in prospettiva. Gli X-Men riescono cos\u00ec a superare molte difficolt\u00e0 lungo la strada per il raggiungimento del loro obiettivo finale di riprendersi Jean ed, infine, rivelando la verit\u00e0 che circonda il mistero della causa dell'esplosione del palazzo con le successive sparizioni di Xavier e Jean.\nNel frattempo, Magneto accoglie nuovi mutanti a Genosha, tra i quali vi \u00e8 Nightcrawler. Magneto sostiene che Genosha \u00e8 una zona sicura per i mutanti. In un primo momento Nightcrawler ci crede, ma una pi\u00f9 accurata analisi Genosha, in realt\u00e0, risulta un luogo utilizzato da Magneto per usare i poteri dei mutanti. Cos\u00ec Nightcrawler fugge, ma, quando arriva di nuovo a palazzo, viene catturato da Mystica. Nel frattempo Wolverine, con l'aiuto di Emma, fa emergere ricordi di alcuni luoghi del passato e a svelare la verit\u00e0 dei suoi avvistamenti. Ricorda di avere incontrato una ragazza mutante e solitaria, un vecchio amico di nome Sabretooth, ed infine riesce, in una certa misura, ad approfondire la verit\u00e0 del suo passato. Ciclope non ha mai accettato la fine di Jean e pensa che sia ancora viva. La lotta pesante tra gli X-Men e Sinistro \u00e8 terminata senza che si potesse raggiungere il vero obiettivo. Ciclope giura a Wolverine che la sua presenza negli X-Men non \u00e8 condizionata dalla ricerca di Jean. Jean si sveglia in un ospedale dopo mesi di coma.\nVenne poi rivelato che l'attacco ipotizzato nella \"premonizione\" al palazzo, non era dovuto ad una causa sconosciuta, ma dal rilascio involontario di una forza immensa e altamente distruttiva da parte di Jean, definito come \"il potere della Fenice\", una forza dormiente presente nel profondo del suo subconscio, nel tentativo di fermare un attacco telepatico imminente guidato da Emma, che stava segretamente lavorando come agente doppio per il Cerchio Interno e la Naiadi di Stepford. Insieme a Sebastian Shaw, Selene, Harry Leland, e Donald Pierce, erano membri del club infernale, il cui compito era di ottenere, non solo il potere della forza Fenice, ma anche di togliere Jean dalla protezione di Xavier e di risvegliare l'antico essere in lei presente, prima della sua completa maturazione, e di conseguenza portare avanti una distruzione senza precedenti, come aveva fatto molte volte in passato nel corso della storia della Terra. Tuttavia, grazie ad una mossa completamente sconosciuta ad Emma, il resto dei membri del Club Infernale condivisero tutti una visione completamente diversa e pi\u00f9 sinistra di quello che avevano inizialmente vissuto. Cos\u00ec Emma comprende di aver sbagliato, per cui tradisce il Cerchio Interno, e tenta di redimersi agli occhi degli X-Men\u02d0 non solo per salvare Jean ma, dare anche seguito al suo piano originale di distruggere l'entit\u00e0 cosmica presente in Jean prima che possa maturare. Purtroppo, le sue azioni provocano la sua morte apparente. Rogue si scusa con Wolverine e infine si ricongiunge agli X-Men. Gli X-Men ora pienamente riformati, sono elogiati per le loro azioni dal Professor Xavier, ma vengono avvertiti di un nuovo pericolo che si avvicina: l'Era di Apocalisse."}
{"id": "1911584", "revid": "367445", "url": "https://it.wikipedia.org/wiki?curid=1911584", "title": "Marcello Guarducci", "text": "Carriera.\nFu probabilmente il primo atleta italiano a conquistare una certa popolarit\u00e0 grazie al nuoto.\nPrima di lui si conoscevano Paolo Pucci, esperto nelle brevi distanze, Angelo Romani, abile nei 400 e negli 800 sl e Carlo Pedersoli, primo connazionale a nuotare i 100 sl sotto il minuto, che prender\u00e0 il nome d'arte di Bud Spencer. Dopo di questi si ricorda la tragedia di Brema, nel 1966, quando in un incidente aereo erano deceduti i componenti della nazionale.\nNativo di Trento, si trasfer\u00ec a Roma, e pot\u00e9 esercitare la sua attivit\u00e0 sportiva grazie al Gruppo Sportivo Carabinieri. Qualche mese prima di arruolarsi aveva gi\u00e0 fissato il nuovo record italiano (il primo di una lunga serie). Nel 1976, alle Olimpiadi di Montreal, raggiunse le finali dei 100 sl e delle staffette 4x100 mista e 4x200 sl, nella gara individuale entr\u00f2 con il secondo tempo (51\"35, a 3 centesimi dal record europeo) finendo per classificarsi quinto (con il tempo di 51.70) nella gara vinta da Jim Montgomery con il record del mondo di 49.99.\nQuella che doveva essere la grande occasione di Guarducci, Mosca 1980, fu invece vanificata dal boicottaggio: furono esclusi tutti gli atleti facenti parte di organi militari. Si ripresenter\u00e0 a Los Angeles 1984, per un totale di tre partecipazioni olimpiche.\nGareggi\u00f2 per il Centro Sportivo dei Carabinieri dal 1975 al 1983, e fece la sua ultima apparizione in nazionale nel 1987 in Coppa Europa. Si ritira definitivamente nel 1988 e l'anno successivo diviene tecnico. \u00c8 stato per diverso tempo atleta master, partecipando anche ai campionati del mondo.\nNel 2014 si candida alle elezioni europee per Scelta Europea.\nPalmar\u00e8s.\nCampionati italiani.\n25 titoli individuali e 9 in staffette, cos\u00ec ripartiti:\n\"nd= non disputato\""}
{"id": "1911586", "revid": "767487", "url": "https://it.wikipedia.org/wiki?curid=1911586", "title": "Vento di settembre", "text": "Vento di settembre \u00e8 un documentario del 2002 diretto da Alexander J. Seiler.\nTrama.\nDocumentario sul rientro degli emigranti che dal sud Italia partirono per la Svizzera tra gli anni sessanta e '70. Molte delle giovani coppie emigrate 40 anni prima, sono ora rientrate.\nPensieri e interviste sul tema di un ritorno a casa tanto agognato e sognato, ma che spesso si presenta pi\u00f9 duro del previsto. Il rientro sancisce di fatto una nuova spaccatura con il passato e seppure con le dovute proporzioni, pu\u00f2 venir vissuto da alcuni come una seconda emigrazione.\nProduzione.\nLe riprese sono state effettuate ad Acquarica del Capo."}
{"id": "1911587", "revid": "767487", "url": "https://it.wikipedia.org/wiki?curid=1911587", "title": "Paganini Horror", "text": "Paganini Horror \u00e8 un film horror del 1989 diretto da Luigi Cozzi con protagonista Daria Nicolodi.\nTrama.\nUna bambina uccide la madre nella vasca da bagno gettando dentro un asciugacapelli acceso. Kate, \"leader\" in crisi creativa d'un gruppo \"rock\" femminile, riceve dal batterista Daniel uno spartito inedito di Paganini come base per la nuova canzone, acquistato dal sig. Pickett, che poi getta al vento i soldi ricevuti dal campanile di San Marco a Venezia. Si dice che con quello spartito Paganini invocasse il diavolo al quale aveva venduto l'anima in cambio di fama e che l'aveva costretto a uccidere la moglie.\nKate e la produttrice Lavinia accolgono l'idea di un video musicale \"horror\" e col regista Marc si recano nell'ex casa di Paganini come \"location\". Il regista e la produttrice vengono accolti da Silvia, padrona della \"Casa del Sol\", cos\u00ec chiamata l'abitazione nella quale un tempo aveva vissuto anche Paganini. Iniziano a girare, ma la sera scompaiono prima Rita, uccisa dietro le quinte da un individuo mascherato con un coltello che spunta da un violino, Daniel e poi anche Marc. Le donne capiscono che la casa \u00e8 stregata. Da questo punto in poi le donne urlano spaventate a squarciagola, continuando cos\u00ec fino alla fine.\nLa casa \u00e8 in \"black-out\" e con l'aiuto di torce cercano gli scomparsi, ma Silvia, Lavinia e Kate si rendono conto di non potere lasciare la casa in quanto l'esterno \u00e8 bloccato da una specie di scudo invisibile che emette potenti scariche elettriche. Tentano di fare rientrare l'entit\u00e0 malvagia suonando alla rovescia il brano col violino, ma senza risultati. Anzi, Kate scompare mentre Lavinia e Silvia sono uccise da un violinista in maschera dorata e costume d'epoca (lo stesso individuo che aveva freddato Rita). Kate viene rinchiusa in una custodia per contrabbasso a cui viene dato fuoco; ma il sole sorge, colpendo coi suoi raggi lo spettro di Paganini che si polverizza. Kate si salva e fugge all'esterno.\nUn'auto si ferma davanti alla casa, dalla quale esce Silvia, con abito rosso e gioielli, accompagnata da Pickett. Silvia rivela d'essere la bambina matricida che per punizione era costretta a rivivere quell'incubo in eterno. Le vittime predestinate sono quelle che hanno venduto l'anima in cambio del successo e della fama, come Kate. Pickett rivela d'essere lui il Diavolo e con un pugnale a chiave di violino uccide Kate piantandoglielo nell'ombelico scoperto. Silvia accoglie i nuovi ospiti della casa appena giunti.\nProduzione.\nLo sviluppo di \"Paganini Horror\" partiva dal presupposto che il film \"Kinski Paganini\", un progetto personale dell'attore Klaus Kinski, avrebbe avuto un grande successo. Luigi Cozzi ide\u00f2 il titolo e il produttore Ugo Valenti assunse Enzo Sciotti per disegnare un poster del film, dopodich\u00e9 inizi\u00f2 a prendere forma un copione. La sceneggiatura originale di Cozzi includeva riferimenti al violinista Niccol\u00f2 Paganini, nonch\u00e9 elementi del genere preferito del regista, la fantascienza. \"Paganini Horror\" doveva inizialmente essere girato in Colombia, come il precedente film di Cozzi, \"Contamination\", e la premessa di partenza vedeva una casa stregata in cui il tempo oscilla costantemente, modificando l'et\u00e0 delle persone. Tuttavia, Valenti non grad\u00ec la sceneggiatura di Cozzi, costringendo il regista a cambiarla di continuo fino a quando il produttore non decise di abbandonare il progetto. Cozzi chiese poi aiuto a Daria Nicolodi per completare la sceneggiatura, prendendo idee in prestito da una serie televisiva a cui aveva precedentemente lavorato, \"Turno di notte\".\nCozzi incontr\u00f2 in un secondo momento il produttore Fabrizio De Angelis, che mostr\u00f2 interesse verso il progetto. Pochi giorni prima delle riprese, De Angelis disse a Cozzi di eliminare le scene cruente dal film, poich\u00e9 il budget non le avrebbe permesse, il che costrinse il regista a riscrivere parti della sceneggiatura per includere scene pi\u00f9 fantasiose al loro posto. Cozzi in seguito espresse la sua frustrazione nei confronti di De Angelis, affermando: \"Ero l\u00ec con questa bella sceneggiatura ambiziosa e loro mi consegnarono una videocamera da 16 mm, mi diedero una villa per iniziare a girare e dissero 'Inizia a girare'! In condizioni come queste, nemmeno il miglior regista del mondo avrebbe potuto fare di meglio.\"\nIl film \u00e8 stato girato in tre settimane e mezzo a Venezia e presso gli R.P.A. Elios Studios di Roma.\nDistribuzione.\n\"Paganini Horror\" pass\u00f2 la censura italiana il 24 gennaio 1989 e venne distribuito nei cinema il 6 giugno 1989. Il film ebbe scarsi riscontri al botteghino italiano."}
{"id": "1911588", "revid": "647919", "url": "https://it.wikipedia.org/wiki?curid=1911588", "title": "Car design", "text": ""}
{"id": "1911589", "revid": "290948", "url": "https://it.wikipedia.org/wiki?curid=1911589", "title": "Cromatografo", "text": ""}
{"id": "1911590", "revid": "767487", "url": "https://it.wikipedia.org/wiki?curid=1911590", "title": "Siamo italiani", "text": "Siamo italiani \u00e8 un film del 1964 diretto da Alexander J. Seiler. Il film ha inaugurato il filone del documentario impegnato in svizzera.\nTrama.\nIl documentario si apre con impressioni tratte dalla realt\u00e0 quotidiana degli immigrati italiani (posto di lavoro, asilo nido, appartamento), cui viene premessa una sequenza aforistica (il primo giorno in Svizzera, col meccanismo della visita sanitaria alla frontiera): una sequenza che, mettendo a nudo il trattamento meccanicistico riservato a questi esseri umani, d\u00e0 il segnale per la successiva parte critica."}
{"id": "1911591", "revid": "767487", "url": "https://it.wikipedia.org/wiki?curid=1911591", "title": "Il treno rosso", "text": "Il treno rosso \u00e8 un documentario sui temi di immigrazione e lavoro realizzato nel 1972 da Peter Ammann, docente di psicologia presso l'International School of Analytical Psychology di Zurigo, esperto di etnologia e regista.\nTrama.\nIl documentario tratta dei lavoratori italiani emigrati in Svizzera che tornano in Italia, principalmente del mezzogiorno, con treni speciali, per esercitare il loro diritto di voto alle elezioni. Collage musicale riccamente intessuto di contrasti visivi, il film ha un inizio semplice: la partenza del treno \"rosso\", soprannominato cos\u00ec perch\u00e9 molti passeggeri votano per il Partito comunista, dalla stazione centrale di Zurigo.\nIl lungometraggio cerca di mostrare gli effetti disumanizzanti del capitalismo svizzero degli anni 1970.\nDistribuzione.\nIl film \u00e8 stato proiettato in varie manifestazioni a New York, Venezia, al Festival dei Popoli di Firenze, al Festival itin\u00e9rant de cin\u00e9mas et migrations a Renens (Svizzera)."}
{"id": "1911593", "revid": "584834", "url": "https://it.wikipedia.org/wiki?curid=1911593", "title": "Yacht design", "text": ""}
{"id": "1911595", "revid": "767487", "url": "https://it.wikipedia.org/wiki?curid=1911595", "title": "Emigration", "text": "Emigration \u00e8 un film documentario di Nino Jacusso, girato in Svizzera nel 1978 e distribuito dalla Filmcoopi\nIntervista al regista.\nIl regista commenta cos\u00ec: "}
{"id": "1911598", "revid": "91078", "url": "https://it.wikipedia.org/wiki?curid=1911598", "title": "Fashion design", "text": ""}
{"id": "1911600", "revid": "767487", "url": "https://it.wikipedia.org/wiki?curid=1911600", "title": "Ritorno a casa (film 1980)", "text": "Ritorno a casa \u00e8 un film documentario del 1980 di Nino Jacusso.\nIntervista al regista.\nIl regista commenta cos\u00ec: ."}
{"id": "1911601", "revid": "767487", "url": "https://it.wikipedia.org/wiki?curid=1911601", "title": "Alamanya Alamanya, Germania Germania", "text": "Alamanya Alamanya, Germania Germania \u00e8 un cortometraggio di Hans Andreas Guttner, uscito nel 1979.\nTrama.\nUn treno \u00e8 diretto in Germania, carico di lavoratori emigranti. Dalla fine degli anni Cinquanta moltissimi convogli analoghi sono giunti da Italia, Iugoslavia, Grecia, Turchia, Spagna e Portogallo, trasportando con le persone anche i loro sogni, le loro speranze di una vita migliore e di opportunit\u00e0 lavorative migliori. In tedesco questi lavoratori stranieri sono stati battezzati \u00abGastarbeiter\u00bb: letteralmente \u00ablavoratori ospiti\u00bb."}
{"id": "1911603", "revid": "1543377", "url": "https://it.wikipedia.org/wiki?curid=1911603", "title": "Lawrence Summers", "text": "Vincitore della John Bates Clark Medal nel 1993 per i suoi studi macroeconomici, \u00e8 stato Segretario al Tesoro degli Stati Uniti per l'ultimo anno e mezzo della presidenza Clinton e rettore dell'Universit\u00e0 di Harvard dal 2001 al 2006. Summers \u00e8 nipote del celebre economista Paul Samuelson.\nBiografia.\nGli anni della giovent\u00f9.\nNato da una famiglia ebrea a New Haven, nel Connecticut, il 30 novembre 1954, Summers \u00e8 figlio di due economisti, entrambi professori presso l'Universit\u00e0 della Pennsylvania e nipote di due premi Nobel per l'economia: Paul Samuelson (fratello di Robert Summers, suo padre, il quale, seguendo l'esempio di un fratello maggiore, ha cambiato il suo cognome, Samuelson, in Summers) e Kenneth Arrow (fratello di sua madre Anita Summers). Ha trascorso gran parte della sua infanzia a Penn Valley, in Pennsylvania, un suburbio di Philadelphia, dove frequent\u00f2 lo Harriton High School.\nAll'et\u00e0 di 16 anni entr\u00f2 al Massachusetts Institute of Technology, ove inizialmente intendeva studiare fisica, ma pass\u00f2 poi agli studi economici (ottenendo il Bachelor of Science nel 1975. Frequent\u00f2 Harvard, e vi consegu\u00ec il dottorato nel 1982, sotto la supervisione di Martin Feldstein.\nCarriera accademica.\nCome ricercatore, Summer si \u00e8 interessato a diverse aree di studio, tra le quali finanza pubblica, economia del lavoro (nella quale si \u00e8 distinto per la teoria sull'isteresi, elaborata con Olivier Blanchard, nell'ambito della nuova macroeconomia keynesiana), economia finanziaria e macroeconomia. Per i suoi studi ha ricevuto la John Bates Clark Medal nel 1993 dall'American Economic Association. Il database IDEAS del gruppo RePEc lo annovera tra i migliori 20 economisti al mondo.. Nel 1987 ha vinto l'Alan T. Waterman Award, assegnato dalla National Science Foundation.\nCarriera politica.\nSummers lasci\u00f2 Harvard nel 1991 e divenne \"Chief Economist\" della Banca Mondiale (1991 - 1993), e in seguito occup\u00f2 diverse posizioni presso il Dipartimento del Tesoro negli anni dell'amministrazione Clinton. Dal 1999 al 2001 \u00e8 stato Segretario al Tesoro. In questa posizione ha sostituito Robert Rubin. Secondo il sito del dipartimento del Tesoro, durante la sua permanenza in carica si \u00e8 verificato il pi\u00f9 lungo periodo di crescita sostenuta nella storia del Paese.\nDopo l'esperienza come Segretario al Tesoro, \u00e8 tornato a Harvard, per divenire Presidente (titolo assegnato al rettore) dell'Universit\u00e0. \u00c8 rimasto in carica fino al 2006, anno in cui si \u00e8 dimesso dopo forti polemiche riguardanti la sua gestione, culminate in una mozione di sfiducia, e dopo un aspro dibattito scaturito da alcune sue affermazioni riguardanti le minori capacit\u00e0 innate delle donne in certi campi particolari come l'ingegneria. Nel 2009 il Presidente Obama lo ha nominato Direttore del National Economic Council. Nel settembre 2010 la Casa Bianca ha annunciato che Summers abbandoner\u00e0 l'incarico alla fine dell'anno per tornare ad Harvard.\nVita privata.\nHa avuto due mogli: Victoria Perry, dalla quale ha avuto tre figli, tra cui due gemelle, ed Elisa New, sposata nel dicembre 2005."}
{"id": "1911605", "revid": "834", "url": "https://it.wikipedia.org/wiki?curid=1911605", "title": "Vou Para Casa", "text": ""}
{"id": "1911606", "revid": "834", "url": "https://it.wikipedia.org/wiki?curid=1911606", "title": "Je rentre \u00e0 la maison", "text": ""}
{"id": "1911607", "revid": "51323", "url": "https://it.wikipedia.org/wiki?curid=1911607", "title": "Lawrence Henry Summers", "text": ""}
{"id": "1911608", "revid": "51323", "url": "https://it.wikipedia.org/wiki?curid=1911608", "title": "Lawrence H. Summers", "text": ""}
{"id": "1911609", "revid": "51323", "url": "https://it.wikipedia.org/wiki?curid=1911609", "title": "Larry Summers", "text": ""}
{"id": "1911616", "revid": "287204", "url": "https://it.wikipedia.org/wiki?curid=1911616", "title": "Cing", "text": " \u00e8 stata un'azienda giapponese produttrice di videogiochi. Con base a Fukuoka, la societ\u00e0 venne fondata nell'aprile 1999. Nel 2008 la societ\u00e0 era gestita da Takuya Miyagawa, presidente e amministratore delegato di Cing, e contava 29 dipendenti. Miyagawa figura inoltre come produttore di tutti i titoli realizzati da Cing.\nDopo aver realizzato \"Glass Rose\" (2003) per PlayStation 2, Cing ha stabilito una stretta collaborazione con Nintendo, realizzando per Nintendo DS i giochi ', ' e ', oltre a sviluppare \"Little King's Story\" e ' per Wii.\nStoria.\nCing venne fondata il 22 aprile 1999. Il primo progetto della societ\u00e0 \u00e8 \"Glass Rose\", un videogioco d'avventura per PlayStation 2 prodotto da Capcom. Il gioco vedeva come protagonista un personaggio basato su Masahiro Matsuoka, attore e batterista del gruppo musicale Tokio. Il gioco non ha ricevuto particolare riscontro dalla critica, nonostante venne distribuito sul mercato europeo (ma non in America settentrionale).\nNel 2005 Cing realizza il primo progetto in collaborazione con Nintendo. ' per Nintendo DS \u00e8 un videogioco rompicapo che sfrutta il touch screen e il microfono presenti nella console portatile. Alla pubblicazione del titolo seguono ', altro titolo che sfrutta le capacit\u00e0 della console, e il suo seguito \".\nIl 2 ottobre 2008 la societ\u00e0 annuncia \", seguito di \"Another Code: Two Memories\" per Wii, che viene pubblicato a quattro anni di distanza dal suo predecessore. Al Tokyo Game Show 2008 viene annunciato \"Again\".\nIl 1\u00ba marzo 2010 l'azienda dichiara bancarotta con un debito che ammonta a 256 milioni di yen (oltre 2 milioni di euro)."}
{"id": "1911624", "revid": "599013", "url": "https://it.wikipedia.org/wiki?curid=1911624", "title": "Ian Cox", "text": "Carriera.\nIan cominci\u00f2 a giocare come centrocampista per il Bournemouth e fu convertito in difensore centrale. Si unisce al Burnley per un onorario di \u00a3500,000.00. I genitori sono di Trinidad e Tobago ma Ian \u00e8 nato in Inghilterra, esord\u00ec con T&amp;T il 18 gennaio 2000, contro il Marocco. Ian Cox decise di allontanarsi dal calcio internazionale. Dopo avere giocato alcune gare delle qualificazioni al campionato mondiale di calcio 2002, nel 2001 prese la decisione di concentrarsi sulla sua carriera al Burnley. Cox and\u00f2 in pensione dal calcio internazionale il 20 aprile 2001. Tuttavia fece marcia indietro nel 2004, venendo anche selezionato per la Coppa del mondo 2006, sua ultima competizione con T&amp;T dopo l'annuncio del definitivo ritiro dal calcio internazionale."}
{"id": "1911641", "revid": "276100", "url": "https://it.wikipedia.org/wiki?curid=1911641", "title": "Sazka Arena", "text": ""}
{"id": "1911642", "revid": "46936", "url": "https://it.wikipedia.org/wiki?curid=1911642", "title": "Coppa delle nazioni UNCAF 2007", "text": "La Coppa delle nazioni UNCAF 2007 \"(UNCAF Nations Cup 2007)\" fu la nona edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in El Salvador dall'8 febbraio al 18 febbraio 2007 e vide la partecipazione di sette squadre: , , , , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle nazioni UNCAF; dall'edizione del 2011 cambi\u00f2 nome e divenne Coppa centroamericana.\nFormula.\n\"Fase a gruppi\" - 7 squadre, divise in due gruppi (uno da quattro squadre e uno da tre squadre). Giocano partite di sola andata, la prima e la seconda classificata si qualificano alle semifinali. Le prime due classificate si qualificano anche alla fase finale della CONCACAF Gold Cup 2007. Le terze classificate effettuano uno spareggio per un posto alla CONCACAF Gold Cup 2007.\n\"Fase a eliminazione diretta\" - 4 squadre, giocano semifinale e finale con partite di sola andata. La vincente si laurea campione UNCAF.\nFase a gruppi.\nGruppo A.\n e qualificate alle semifinali e alla CONCACAF Gold Cup 2007.\n accede allo spareggio per la CONCACAF Gold Cup 2007.\nGruppo B.\n e qualificate alle semifinali e alla CONCACAF Gold Cup 2007.\n accede allo spareggio per la CONCACAF Gold Cup 2007.\nSpareggio.\n qualificato alla CONCACAF Gold Cup 2007.\nStatistiche.\nClassifica marcatori.\n4 reti\n3 reti\n2 reti\n1 rete"}
{"id": "1911645", "revid": "599013", "url": "https://it.wikipedia.org/wiki?curid=1911645", "title": "Nuoto ai Giochi della XXIX Olimpiade - 200 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. I primi 16 atleti si sono qualificati per la semifinale.\nLuned\u00ec 11 agosto\nSemifinale.\nMarted\u00ec 12 agosto\nFinale.\nMercoled\u00ec 13 agosto"}
{"id": "1911646", "revid": "838137", "url": "https://it.wikipedia.org/wiki?curid=1911646", "title": "Rebecca Adlington", "text": "Biografia.\n\u00c8 la nipote del calciatore Terry Adlington, deceduto nel 1994.\nCarriera.\nHa rappresentato la Gran Bretagna ai Giochi olimpici di Pechino del 2008 nelle gare dei 400 e 800 metri stile libero e nella staffetta 4x200 metri stile libero. Nelle batterie dei 400 batt\u00e9 con il tempo di 4'02\"24 il record del Commonwealth. L'11 agosto vinse la medaglia d'oro nella stessa gara con il tempo di 4'03\"22, successivamente nella finale degli 800 stabil\u00ec il primato del mondo con il tempo di 8'14\"10.\nAi mondiali di Roma 2009, dove non si presenta in ottime condizioni di forma, arriv\u00f2 terza nei 400 metri stile libero battuta da Federica Pellegrini, che nell'occasione stabil\u00ec anche il nuovo primato mondiale, e dalla connazionale Joanne Jackson. Nel 2010, agli europei di Budapest, conquist\u00f2 l'oro nei 400 metri stile libero, nello stesso anno partecip\u00f2 ai XIX Giochi del Commonwealth aggiudicandosi altri due ori nei 400 e negli 800 metri stile libero.\nAi mondiali di Shanghai si piazz\u00f2 seconda nei 400 stile, sempre preceduta dalla Pellegrini, ma negli 800 chiuse la gara in prima posizione davanti alla danese Lotte Friis.\nAi Giochi della XXX Olimpiade di Londra nel 2012 non riusc\u00ec a confermare i due titoli vinti a Pechino quattro anni prima e giunse terza sia nei 400, battuta da Camille Muffat e Allison Schmitt, che negli 800, sopravanzata da Katie Ledecky e Mireia Belmonte Garc\u00eda.\nIl 5 febbraio 2013 ha annunciato il ritiro dall'attivit\u00e0 agonistica."}
{"id": "1911654", "revid": "287204", "url": "https://it.wikipedia.org/wiki?curid=1911654", "title": "Fango (racconti)", "text": "Fango \u00e8 una raccolta di racconti di Niccol\u00f2 Ammaniti pubblicata nel 1996. \u00c8 composto dai seguenti 6 racconti: \"L'ultimo capodanno dell'umanit\u00e0\", \"Rispetto\", \"Ti sogno, con terrore\", \"Lo zoologo\", \" Fango (Vivere e morire al Prenestino)\" e \"Carta e ferro\".\nTrama.\n\"L'ultimo capodanno dell'umanit\u00e0\".\nNarra lo svolgersi della notte di capodanno nel \"Comprensorio delle Isole\", a Roma. Le varie feste organizzate per festeggiare la notte di San Silvestro hanno come elemento comune la presenza di tratti grotteschi, tragici, violenti. Alla fine, il destino di tutti i presenti nel comprensorio sar\u00e0 comune: due giovani amici, sotto l'effetto di un solvente per vernici, gettano della dinamite nella caldaia e fanno esplodere il comprensorio.\n\"Rispetto\".\nIl pi\u00f9 crudo dei sei racconti. Narra l'efferata notte di alcuni ragazzi che, a conclusione di una notte passata in discoteca, si danno allo stupro e a violenze disumane su tre ignare ragazze.\n\"Ti sogno, con terrore\".\nUna giovane ricercatrice italiana che vive a Londra \u00e8 ossessionata dalla frequenza dei suoi sogni erotici che la vedono protagonista con il suo ex; nello stesso tempo la giovane viene a conoscenza della probabile colpevolezza proprio del suo ex in alcuni efferati delitti avvenuti in Italia. In uno dei suoi incubi peggiori, per\u00f2, sar\u00e0 lei che risulter\u00e0 in realt\u00e0 la serial killer.\n\"Lo zoologo\".\nAlla vigilia dell'esame di zoologia, ultimo prima della laurea, uno studente viene ucciso da tre naziskin dopo essersi intromesso nel pestaggio di questi ultimi nei confronti di un barbone. Grazie ai riti del barbone, conoscitore di antiche magie, l'anima dello studente ritorna nel corpo e lo trasforma in uno zombie. In questa nuova veste lo studente supera l'esame, si laurea e diventa un brillante ricercatore.\n\"Fango (Vivere e morire nel Prenestino)\".\nUn giovane malavitoso pagher\u00e0 a caro prezzo il tradimento nei confronti del suo boss.\n\"Carta e ferro\".\n\"Carta\".\n\u00c8 il racconto di una disinfestazione fatta da un gruppo di uomini della Usl in un appartamento in cui vive una donna molto disturbata mentalmente a causa del decesso dei suoi famigliari in un incidente stradale.\n\"Ferro\".\nUn uomo alla ricerca di sesso a pagamento finir\u00e0 per capitare nelle mani di una famiglia molto originale, innamorandosi perdutamente di una donna condannata alla verginit\u00e0 a causa di alcune protesi.\nFilmografia.\nNel 1998, due anni dopo la pubblicazione del libro, esce il film \"L'ultimo capodanno\" diretto da Marco Risi, che prende spunto dal primo racconto di \"Fango\", \"L'ultimo capodanno dell'umanit\u00e0\".\nCitazioni.\nVerso la fine di \"L'ultimo capodanno dell'umanit\u00e0\" viene citato Subotnik, il chirurgo antagonista del primo romanzo di Ammaniti, \"Branchie\"; viene inoltre citata una barzelletta tratta da esso.\nRiconoscimenti.\nNel 1997 il libro \u00e8 stato finalista al Premio Bergamo."}
{"id": "1911663", "revid": "1318658", "url": "https://it.wikipedia.org/wiki?curid=1911663", "title": "L\u00e9vis", "text": "L\u00e9vis \u00e8 una citt\u00e0 canadese localizzata nella provincia del Qu\u00e9bec, sulla sponda sud del fiume San Lorenzo, opposta alla citt\u00e0 di Qu\u00e9bec. Nel 2006 la popolazione di L\u00e9vis contava circa 130.006 abitanti, il che la rende l'ottava citt\u00e0 pi\u00f9 grande del Qu\u00e9bec e la trentaquattresima pi\u00f9 grande del Canada. La citt\u00e0 attuale ha una superficie di 449,32\u00a0km\u00b2.\nStoria.\nLa regione di L\u00e9vis \u00e8 stata abitata per circa 10.000 anni da una popolazione nativa, che la scelse per la sua localizzazione ideale, al l'incrocio di due fiumi (San Lorenzo e Chaudi\u00e8re).\nIl primo insediamento europeo fu fondato nel 1636, circa 28 anni dopo la fondazione della citt\u00e0 di Qu\u00e9bec."}
{"id": "1911673", "revid": "767487", "url": "https://it.wikipedia.org/wiki?curid=1911673", "title": "Pedro Pablo Le\u00f3n", "text": "Soprannominato \"Perico\" era un attaccante potente, di un'ottima tecnica individuale e di senso del gol.\nCarriera.\nCon la Nazionale peruviana prese parte al ."}
{"id": "1911678", "revid": "767487", "url": "https://it.wikipedia.org/wiki?curid=1911678", "title": "V\u00edctor Zegarra", "text": ""}
{"id": "1911685", "revid": "599013", "url": "https://it.wikipedia.org/wiki?curid=1911685", "title": "Brent Sancho", "text": "Caratteristiche tecniche.\n\u00c8 un difensore centrale.\nCarriera.\nAvvi\u00f2 la propria carriera sportiva al College venendo scelto come \"NJCAA All-American\" all'Essex Community College e poi si laure\u00f2 e termin\u00f2 la carriera dilettantistica come All American alla St. Johns University, dove ottenne il successo del titolo Nazionale. Pi\u00f9 tardi gioc\u00f2 per la squadra finlandese di Tervarit e Mypa 47 nel 1999 e poi firm\u00f2 con Charleston Battery (A-League americana) ad aprile 2000.\nFece il suo esordio in Nazionale in un'amichevole con Panama e poi cominci\u00f2 a giocare la prima parte delle qualificazioni al campionato mondiale di calcio 2002. In seguito firm\u00f2 un contratto con il Dundee in Scozia.\nDopo alcune stagioni a Dundee, and\u00f2 via dopo che il club fu messo in amministrazione, trasferendosi in Inghilterra, al Gillingham.\nAi mondiali 2006 al 25' minuto fa l'autorete contro il Paraguay, la partita fin\u00ec 2-0"}
{"id": "1911686", "revid": "767487", "url": "https://it.wikipedia.org/wiki?curid=1911686", "title": "Ram\u00f3n Mifflin", "text": "Carriera.\nCentrocampista che ha giocato in Per\u00f9, Argentina, Brasile ed USA.\nCon la Nazionale peruviana prese parte al ."}
{"id": "1911688", "revid": "6923", "url": "https://it.wikipedia.org/wiki?curid=1911688", "title": "Pulizia", "text": "La pulizia \u00e8 l'assenza di sporcizia, che pu\u00f2 essere polvere, macchie, corpi estranei, cattivi odori, immondizia. Obiettivi della pulizia sono la salute, la bellezza, l'assenza di cattivi odori ed evitare la diffusione dello sporco e la contaminazione di altre persone o cose. In caso di oggetti di vetro come finestre o parabrezza, l'obiettivo pu\u00f2 anche essere la trasparenza. In questo caso possono venire utilizzati tergivetri.\nUn modo per ottenere la pulizia pu\u00f2 essere il lavaggio, utilizzando solitamente acqua e qualche tipo di sapone o detergente.\nLe azioni per rimuovere la sporcizia, in generale, sono di 4 tipi: \nIl termine viene usato anche in senso figurato per indicare l'onest\u00e0 e la correttezza di una procedura o di una persona.\nSotto l'aspetto antropologico la pulizia con il suo opposto la sporcizia sono considerati aspetti del tutto culturali, relativi quindi ai periodi storici, alle tradizioni, ai riti, alla paura di contaminazione, emblematico l'esempio della recente estensione del termine: \"pulizia etnica\".\nCapostipite di queste indagini storico etnografiche sociali l'antropologa Mary Douglas divenuta famosa col suo libro-studio d'esordio \"Purezza e pericolo\" del 1970."}
{"id": "1911691", "revid": "72396", "url": "https://it.wikipedia.org/wiki?curid=1911691", "title": "Vito Mazzeo", "text": "Inizia a studiare alla scuola di ballo del Teatro alla Scala dove si diploma in danza classica e contemporanea con il massimo dei voti, unico allievo ad avere conseguito questo risultato dai tempi dell'istituzione del doppio diploma. Nel 2005 entra a far parte del Royal Ballet di Londra.\nDanzatore al Teatro dell'Opera di Roma nella stagione 2007/2010, sotto la direzione di Carla Fracci, ha interpretato ruoli di primo ballerino quali Il Principe Siegrified ne Il Lago dei cigni, Birbanto ne \"Le Corsaire\", Albrecht e Hilarion in \"Giselle\", Benno e il pas de trois nel \"Lago dei cigni\" , il Principe nello Schiaccianoci, Don Alonso nella ricostruzione del balletto La Gitana , Lin-shan-fu e il capitano sovietico nel balletto Il Papavero Rosso, Romeo e Mercuzio in Romeo e Giulietta, Basilio nel Don Quixote, il Principe Desir\u00e8e ne \"La bella addormentata nel bosco\", Amun in \"Cleopatra\", l'Uomo Principale in \"Les Biches\", il ruolo di Serge Lifar in \"La Chatte\" , il primo e il secondo movimento in Symphony in C di George Balanchine, Lo Schiavo d'oro in \"Sh\u00e9h\u00e9razade\" di Michel Fokine, Oberon in \"Sogno di una notte di mezza estate\" su musica di Felix Mendelssohn Bartholdy, Il colonnello Vershinen in Winter Dreams di Kenneth MacMillan, Chroma di W. McGregor, Number Nine di C.Wheeldon , Trio di Helgi Tomasson, Glass Pieces di Jerome Robbins e Beaux di Mark Morris.\nDal 2010 entra a far parte del San Francisco Ballet con la carica di Solista e dopo appena sei mesi viene nominato Principal Dancer. Nel 2013 diventa Primo Ballerino del Dutch National Ballet, dove allarga il suo repertorio interpretando coreografie di Hans Van Manen, Alexei Ratmansky e Jorma Elo. \nSi \u00e8 esibito in Italia e in vari paesi come Stati Uniti, Giappone, Russia, America Latina e Spagna.\nCon Mara Galeazzi ha contribuito a spettacoli di danza in Italia, Kenya e Sudafrica, con lo scopo benefico di raccolta fondi per l'associazione \"Dancing for the Children\".\nNel 2009 ha rappresentato l'Italia al Miami international Ballet Festival, nel maggio 2011 viene invitato a danzare all'Arena di Verona e, nel luglio 2011, torna come Etoile Ospite al Teatro dell'Opera di Roma interpretando \"Il Lago dei Cigni\" alla terme di Caracalla. Balla come artista ospite al Hong Kong Ballet nella stagione 2012, e nel gennaio 2013 ritorna sulle scene del Teatro dell'Opera di Roma in Don Chisciotte.\nNel 2010 ha vinto il premio Danza&amp;Danza come migliore interprete della stagione , e il premio Positano Leonide Massine al valore."}
{"id": "1911692", "revid": "155634", "url": "https://it.wikipedia.org/wiki?curid=1911692", "title": "Tennis ai Giochi della XXIX Olimpiade - Doppio maschile", "text": ""}
{"id": "1911694", "revid": "599013", "url": "https://it.wikipedia.org/wiki?curid=1911694", "title": "Marvin Andrews", "text": "Caratteristiche tecniche.\n\u00c8 un difensore centrale.\nBiografia.\nFervente cristiano, ha rischiato un grave infortunio giocando nonostante un problema al legamento crociato non curato perch\u00e9 \u00absarebbe stato Dio a farlo\u00bb.\nCarriera.\nHa segnato la prima rete nelle fasi di qualificazione della Coppa del Mondo del 2002, in occasione della vittoria per 5-0 di T&amp;T sulle Antille Olandesi all'Hasely Crawford Stadium a Port of Spain; nel giugno 2004 comp\u00ec un atto di valore simile, quando segn\u00f2 il primo gol di T&amp;T nella campagna del 2006 nella vittoria per 2-0 sulla Repubblica Dominicana a Santo Domingo. Nella stagione 2004-2005 firma con gli scozzesi dei Rangers il pi\u00f9 importante contratto della sua lunga carriera, giunto quattro stagioni con il Livingston."}
{"id": "1911700", "revid": "1494169", "url": "https://it.wikipedia.org/wiki?curid=1911700", "title": "Accendisigari", "text": ""}
{"id": "1911701", "revid": "285054", "url": "https://it.wikipedia.org/wiki?curid=1911701", "title": "Accendisigaro", "text": ""}
{"id": "1911703", "revid": "287204", "url": "https://it.wikipedia.org/wiki?curid=1911703", "title": "Pal Teleki", "text": ""}
{"id": "1911710", "revid": "834", "url": "https://it.wikipedia.org/wiki?curid=1911710", "title": "Vys\u0161aja Liga 1986", "text": "L'edizione 1986 della Vys\u0161aja Liga fu la 50\u00aa del massimo campionato sovietico di calcio; fu vinta dalla , giunto al suo dodicesimo titolo.\nFormula.\nLe squadre partecipanti scesero a 16: le due squadre retrocesse nella stagione precedente (SKA Rostov e Fakel Vorone\u017e) non furono sostituite da formazioni neo promosse, dopo che CSKA Mosca e Daugava R\u012bga non superarono il girone di play-off al termine della stagione precedente. Le 16 formazioni si incontrarono in gare di andata e ritorno per un totale di 30 incontri.\nIl sistema prevedeva due punti per la vittoria, uno per il pareggio e zero per la sconfitta; come negli anni precedenti era previsto un limite (da cui furono esentate la Dinamo Kiev e il Dnipro) nel numero massimo di pareggi che generano punti per squadra: tale limite fu da quell'anno portato a dieci, cosicch\u00e9 dall'undicesimo pareggio in poi, infatti, le partite nulle non davano punti alle squadre.\nLe ultime due classificate furono retrocesse in Pervaja Liga al termine della stagione."}
{"id": "1911713", "revid": "647919", "url": "https://it.wikipedia.org/wiki?curid=1911713", "title": "FC Torpedo Kutaisi", "text": ""}
{"id": "1911717", "revid": "339392", "url": "https://it.wikipedia.org/wiki?curid=1911717", "title": "FC Qairat Almaty", "text": ""}
{"id": "1911719", "revid": "289247", "url": "https://it.wikipedia.org/wiki?curid=1911719", "title": "Premio Scirea", "text": ""}
{"id": "1911723", "revid": "767487", "url": "https://it.wikipedia.org/wiki?curid=1911723", "title": "Francesco Maria De Luca", "text": "Biografia.\nNacque da una nobile famiglia napoletana. Si fece francescano osservante e aggiunse al nome quello di Maria. Dopo che venne ordinato sacerdote, fu promosso subito all'ordine episcopale.\nFu eletto arcivescovo metropolita di Lanciano il 6 aprile 1818. Resse l'arcidiocesi per 21 anni, fino al gennaio 1839. Dal febbraio 1834 fu anche amministratore perpetuo della diocesi di Ortona. Lasci\u00f2 in dono all'arcidiocesi di Lanciano splendidi paramenti liturgici, tra cui pianete, mitre, dalmatiche e un camice ottocentesco su cui fece attaccare un pizzo (rappresentante i Santi Apostoli) del XVI secolo.\nQuesto materiale, insieme a un grande arazzo ricamato con motivi a grottesche e candelabta e personaggi della mitologia classica, in onore dell'Incoronazione della Santa Vergine Maria del Ponte (13 settembre 1833), \u00e8 conservato presso io Museo diocesano di Lanciano. Monsignor De Luca fece realizzare anche la sagrestia nuova presso la Basilica della Madonna del Ponte con decorazioni e stucchi classici. Oggi \u00e8 ricordato con una lapide presso la stessa cattedrale di Lanciano.\nGenealogia episcopale.\nLa genealogia episcopale \u00e8:"}
{"id": "1911727", "revid": "599013", "url": "https://it.wikipedia.org/wiki?curid=1911727", "title": "Black Eagle", "text": ""}
{"id": "1911734", "revid": "287204", "url": "https://it.wikipedia.org/wiki?curid=1911734", "title": "Distretto di \u00c1gua Grande", "text": "Il distretto di \u00c1gua Grande \u00e8 un distretto di S\u00e3o Tom\u00e9 e Pr\u00edncipe situato sull'isola di S\u00e3o Tom\u00e9. Ha per capoluogo S\u00e3o Tom\u00e9, che \u00e8 altres\u00ec capoluogo della provincia omonima e capitale dello stato nazionale."}
{"id": "1911738", "revid": "125906487", "url": "https://it.wikipedia.org/wiki?curid=1911738", "title": "Pietrangelo Gregorio", "text": "Biografia.\nOrigini e formazione.\nNacque a Calabritto, ma si trasfer\u00ec negli anni sessanta prima a Napoli e poi in Francia, dove si laure\u00f2 in ingegneria elettronica e ottica. Inizi\u00f2 a lavorare nel campo della ricerca scientifica, realizzando circa 300 brevetti per conto proprio e di altre imprese.\nLa creazione di \"Telenapoli\" e \"Canale 21\".\nIl 23 dicembre 1966 cre\u00f2 Telediffusione Italiana Telenapoli, un'emittente via cavo che, nonostante il modesto magazzino di programmi, ben presto si diffonde in numerosi locali pubblici di Napoli. Visto il successo dell'iniziativa, Gregorio inizia a collegare anche i privati e, dall'embrionale ditta individuale, il 17 dicembre 1970 con atto del notaio Carlo Tafuri viene costituita la societ\u00e0 \u00abTelediffusione Italiana\u00bb. Nel 1971 Telediffusione Italiana \u00e8 la prima emittente italiana a produrre ed irradiare trasmissioni televisive a colori. Viene ripreso a colori l'intero \"Cantagiro\" di Ezio Radaelli.\nL'attivit\u00e0 di Telediffusione Italiana si svolgeva (e cos\u00ec veniva considerata) come una normale trasmissione a circuito chiuso, sia pure con diversi chilometri di cavo. , con 380\u00a0km di cavo primario, 150 dipendenti, 15 giornalisti e 6 studi televisivi a colori. Dopo il fallimento di Telenapoli, fond\u00f2 nel 1976 Napoli Canale 21.\nGli ultimi anni e la morte.\nIl 17 settembre 2018 gli vengono consegnate, dal sindaco Luigi de Magistris, la targa e la medaglia d'oro della Citt\u00e0 di Napoli per i propri meriti e in segno di gratitudine dalla citt\u00e0 che lo ha adottato e a cui si \u00e8 dedicato con tutte le sue forze.\nIl 15 dicembre 2018 gli viene conferita a Piedimonte Matese la cittadinanza onoraria per il suo forte amore e legame con la citt\u00e0, culla della sua infanzia e ispirazione per tante invenzioni."}
{"id": "1911743", "revid": "38120", "url": "https://it.wikipedia.org/wiki?curid=1911743", "title": "Tales along this Road", "text": ""}
{"id": "1911748", "revid": "177966", "url": "https://it.wikipedia.org/wiki?curid=1911748", "title": "Rue d'Aerschot", "text": "Rue d'Aerschot (in francese) o Aarschotstraat (in olandese) \u00e8 una via di Schaerbeek, un sobborgo di Bruxelles, (Belgio) poco distante dal centro della citt\u00e0 e adiacente al distretto finanziario e di business, dove si trova il World Trade Center di Bruxelles. \u00c8 collocata vicino alla Stazione di Bruxelles Nord, una delle quattro principali stazioni ferroviarie di Bruxelles.\nLa Rue d'Aerschot \u00e8 conosciuta soprattutto come punto focale della vita notturna e sotterranea della citt\u00e0 e famosa per i suoi bordelli. Di recente il quartiere \u00e8 stato oggetto di uno sforzo di eradicamento delle attivit\u00e0 legate alla prostituzione.\nLa via \u00e8 anche conosciuta per il basso costo delle abitazioni."}
{"id": "1911750", "revid": "63756", "url": "https://it.wikipedia.org/wiki?curid=1911750", "title": "Security operation center", "text": ""}
{"id": "1911761", "revid": "123735001", "url": "https://it.wikipedia.org/wiki?curid=1911761", "title": "Astrazione (filosofia)", "text": "Il termine astrazione deriva dal latino \"abstractio\" che a sua volta riprende quello greco di \"\u03b1\u03c6\u03b1\u03af\u03c1\u03b5\u03c3\u03b9\u03c2\" (aph\u00e0iresis). In senso generico l'astrazione \u00e8 il procedimento del pensiero per il quale si isola un elemento da tutti gli altri ai quali era connesso e lo si considera quale particolare oggetto di ricerca.\nIn filosofia, secondo la logica classica, l'astrazione insieme alla generalizzazione \u00e8 un metodo logico per ottenere concetti universali ricavandoli dalla conoscenza sensibile di oggetti particolari trattenendone le note caratteristiche comuni e mettendo da parte quelle che appaiono solo in alcuni.\nDi astrazione si parla anche nelle scienze fisico-matematiche quando invece di ricorrere al concetto astratto (per esempio quello di \"direzione\") si elencano le condizioni per cui due oggetti (per esempio le rette parallele) hanno in comune proprio quel concetto: la direzione cio\u00e8 \u00e8 ci\u00f2 che hanno in comune le rette parallele.\nFuori dalla metafisica, in cui l'astrazione ha la funzione di ridurre l'oggetto al solo essere, si parla invece di generalizzazione quando il pensiero attribuisce queste note caratteristiche a tutti gli oggetti non solo a quelli presenti ma anche a quelli passati e futuri nei quali presume che quelle note siano, sono state e saranno presenti. \nLa generalizzazione riguarda in particolare la matematica e la fisica quando vengono introdotti nuovi simboli e elaborate nuove ipotesi per cui si amplia il campo precedente di indagine che diviene un settore di ricerca particolare rispetto a quello pi\u00f9 esteso che ora lo contiene. Per esempio la meccanica relativistica \u00e8 una generalizzazione della meccanica classica.\nStoria del concetto.\nFilosofia antica.\nIl metodo astrattivo, conosciuto sin dalle origini del pensiero greco, fu teorizzato e sistemato da Aristotele e quindi ripreso da Boezio e adottato da tutta la filosofia medioevale secondo la quale vi sono tre tipi graduali di astrazione:\nNella scuola aristotelica della Scolastica l'astrazione \u00e8 il risultato dell'intelletto passivo che subisce, attraverso i sensi, l'impronta delle immagini sensibili delle cose fenomeniche e dell'intelletto attivo che, secondo il processo potenza-atto, unendosi come forma alla materia sensibile, esclude le connotazioni sensibili delle immagini e le tramuta in concetti universali, realizzando cos\u00ec l'atto conoscitivo.\nLa generalizzazione costituisce la fallacia logica aristotelica, \"Secundum quid\", qualora da pi\u00f9 assunti logicamente corretti si desuma un successivo assunto errato (es: Marco \u00e8 atletico e veloce, Simona \u00e8 atletica e veloce, Matteo \u00e8 atletico e veloce: tutte le persone atletiche sono veloci).\nFilosofia moderna.\nL'empirismo moderno di David Hume e George Berkeley nega che l'intelletto possa giungere con questo procedimento alla conoscenza degli universali. L'intelletto non opera nessuna astrazione ma coglie un particolare e lo innalza a simbolo di tutte le rappresentazioni particolari che sono le uniche realmente possibili alla conoscenza.\nPer Kant il processo astrattivo permette di \"isolare\", mettendo da parte ogni particolarit\u00e0, le forme pure (cos\u00ec dette perch\u00e9 prive di ogni materialit\u00e0) a priori di spazio e tempo che di per s\u00e9 sono solo funzioni trascendentali, modi di funzionamento della nostra mente ma che applicate ai dati sensibili procurano la conoscenza della realt\u00e0 attraverso i giudizi sintetici a priori. Kant ritiene anche che l'astrazione, accanto alla comparazione e alla riflessione, sia una fase indispensabile, bench\u00e9 \"meramente negativa\", della formazione di tutti i concetti.\nFilosofia del XIX e XX secolo.\nDel tutta abbandonata la concezione scolastica dell'astrazione la filosofia dell'800 e del 900, come quella di Charles Sanders Peirce ritiene che si debba parlare piuttosto di \"prescissione\" nel senso che la conoscenza si risolve prevalentemente nel considerare gli aspetti particolari della realt\u00e0 astraendoli, scindendoli dal resto e approfondendoli nella loro singolarit\u00e0. Contrariamente alla prescissione, l'astrazione \"ipostatica\" \u00e8 quella che invece d\u00e0 luogo a entit\u00e0 astratte come i numeri.\nNella logica hegeliana viene in un certo modo ripreso il significato aristotelico dell'astrazione come atto con cui si forma il concetto con il suo valore di verit\u00e0 universale; ma per Hegel l'universale vive ed opera nella realt\u00e0: universale-concreto lo chiamer\u00e0 Croce. Nell'hegelismo la formula del rapporto tra reale e razionale viene applicata al concetto che si confronta necessariamente con la realt\u00e0 (tutto ci\u00f2 che \u00e8 razionale \u00e8 reale). Sarebbe invece astratta e falsa ogni realt\u00e0 presa nella sua immediatezza finita senza rapportarla alla razionalit\u00e0 (tutto ci\u00f2 che \u00e8 reale \u00e8 razionale) secondo quel movimento dialettico che la collega al tutto."}
{"id": "1911763", "revid": "80598", "url": "https://it.wikipedia.org/wiki?curid=1911763", "title": "Rocky Mountains Ol' Time Stompers", "text": ""}
{"id": "1911782", "revid": "394", "url": "https://it.wikipedia.org/wiki?curid=1911782", "title": "Tuffatori", "text": ""}
{"id": "1911787", "revid": "729019", "url": "https://it.wikipedia.org/wiki?curid=1911787", "title": "Strada statale 366 di Agerola", "text": "La ex strada statale 366 di Agerola (SS 366), ora \"strada regionale 366 Innesto SS 163 fino al confine della provincia di Salerno (SR 366)\" in provincia di Salerno e \"strada provinciale ex SS 366 di Agerola (SP ex SS 366)\" nella citt\u00e0 metropolitana di Napoli, \u00e8 una strada regionale e provinciale italiana, che taglia la penisola sorrentina.\nPercorso.\nLa strada ha inizio nel comune di Amalfi lungo la strada statale 163 Amalfitana in localit\u00e0 Vettica Minore, nel comune di Amalfi, e termina a Castellammare di Stabia dove c'\u00e8 anche un'uscita/ingresso sulla strada statale 145 Sorrentina.\nLa strada \u00e8 caratterizzata maggiormente da curve e tornanti, nonch\u00e9 da quattro gallerie, la prima \u00e8 quella all'ingresso di Agerola ed \u00e8 chiamata Palombella con lunghezza di 916 metri che supera il valico di Agerola e poi altre tre che attraversano il paese di Conca dei Marini: la prima \u00e8 denominata \"SANTA ROSA\" con 114 metri che segna il confine con Amalfi, la \"PUNTAGGIOBBE\" lunga 63 metri e la \"PONTI\" lunga 70 metri alla cui uscita \u00e8 presente un fuoristrada denominato \"ACQUAROLA\". La strada anticamente doveva essere un percorso di una mulattiera \u00e8 costituita attualmente da una corsia per senso di marcia.\nLungo il percorso si possono ammirare Vettica Minore, Conca dei Marini, Tovere di Amalfi, Furore dove i tornanti e le curve offrono viste che spaziano sul mare e sul golfo di Salerno con un lungo rientro nel Fiordo di Furore attraversandolo con un ponte ad arco in muratura; Agerola nel quale vi sono due diramazioni una per \"scendere\" verso Furore e l'altra per salire ed entrambe sono nella frazione di Pianillo; superata la galleria Palombella si arriva sul versante napoletano dei monti Lattari dove 406 metri s.l.m. si arriva a Pimonte e dopo un'ulteriore serie di tornanti si arriva a Gragnano e poi all'incrocio con la statale 145 dir e infine a Castellammare di Stabia\nLungo il percorso stradale sono stati rifatti pi\u00f9 volte i parapetti in muratura e messa nuovamente l'illuminazione in alcuni tratti.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla ex Provincia di Napoli oggi citt\u00e0 metropolitana e alla Provincia di Salerno per le tratte territorialmente competenti."}
{"id": "1911788", "revid": "1906976", "url": "https://it.wikipedia.org/wiki?curid=1911788", "title": "Life F190", "text": "La Life F190 (anche nota con le sigle L190, W190 o semplicemente 190) \u00e8 stata la monoposto da competizione costruita dalla scuderia italiana Life per prendere parte al campionato mondiale di Formula 1 1990.\nVettura ambiziosa e particolarmente innovativa, in special modo per il suo motore radiale W12 progettato dall'ex tecnico della Ferrari Franco Rocchi (che in teoria avrebbe dovuto unire la potenza di un V12 alla compattezza e leggerezza di un V8), una volta portata in pista si rivel\u00f2 concettualmente errata, lenta ed inefficiente a tal punto da non riuscire a qualificarsi ad alcun Gran Premio.\nProprio in virt\u00f9 dell'assenza di competitivit\u00e0, la F190 \u00e8 generalmente considerata una delle peggiori vetture mai iscrittesi al mondiale di Formula 1, se non la peggiore in assoluto.\nContesto.\nVerso la fine degli anni 1980 l'imprenditore Ernesto Vita aveva acquistato dall'ex ingegnere della Ferrari Franco Rocchi i diritti d'utilizzo dell'innovativo motore W12 da costui progettato, puntando ad inserirsi nel giro della Formula 1 come fornitore di unit\u00e0 motrici tramite il marchio Life Racing Engines (\"Life\" in inglese significa \"vita\", evocando il cognome dell'imprenditore).\nNon essendo per\u00f2 riuscito a trovare alcun acquirente per l'impiego di tale motore, in vista del mondiale di Formula 1 1990 Vita decise di agire per conto proprio e di iscrivere la Life come scuderia.\nDalla First alla Life.\nVita contatt\u00f2 pertanto la First Racing, team di propriet\u00e0 dell'ex-pilota Lamberto Leoni che gi\u00e0 nel 1989 aveva vanamente tentato di partecipare al mondiale di F1: Leoni aveva fatto progettare una macchina (denominata F189) ai tecnici Gianni Marelli (a sua volta ex dipendente Ferrari) e Ricardo Divila. Da tali disegni era stato costruito un prototipo, affidato a Gabriele Tarquini, il quale l'aveva testato su pista ed utilizzato in un'esibizione al Motor Show di Bologna: la macchina aveva linee abbastanza convenzionali ed essenziali, con musetto basso, sottile e rastremato, e pance laterali molto basse, strette e affusolate. Il ridotto budget della First e il mancato superamento dei crash test imposti dalla FIA avevano tuttavia indotto Leoni a rinunciare al debutto in massima serie e a continuare l'impegno in Formula 3000.\nLeoni concesse a Vita il progetto della F189, sul quale dovettero essere apportate alcune modifiche: la First montava infatti un motore V8 Judd, pi\u00f9 lungo e pi\u00f9 basso rispetto al W12 Life. Si intervenne quindi sull'area del cofano motore, che al di sotto della presa \"airscope\" assunse un aspetto tondeggiante e voluminoso, con prese d'aria supplementari ai lati del poggiatesta (a imitazione delle vetture costruite dalla Benetton tra il 1987 e il 1989). La carrozzeria venne colorata in rosso corsa, mentre gli alettoni erano neri.\nAl motore Life venne affiancato un cambio manuale Hewland a 6 marce; il carburante venne fornito dall'Agip e gli pneumatici dalla Goodyear.\nSulla carta la vettura (che venne descritta dal team come comoda da guidare e versatile nella messa a punto) si presentava come una delle debuttanti pi\u00f9 peculiari ed ambiziose in Formula 1 per l'anno 1990. Lo stesso progettista Divila tuttavia nutriva seri dubbi sulla bont\u00e0 della soluzione: quando vide per la prima volta la monoposto la defin\u00ec \"una fioriera\" e ammon\u00ec pubblicamente che essa sarebbe stata pericolosa da guidare, oltre che poco performante. Il suo disappunto fu tale che egli disconobbe il progetto e intent\u00f2 azioni legali per impedire che il suo nome venisse ulteriormente associato alla Life.\nCarriera agonistica.\nTest.\nData la pochezza del budget e del materiale tecnico-umano a disposizione, la Life pot\u00e9 costruire una sola monoposto e ingaggiare un solo pilota: la scelta ricadde su un giovane di belle speranze, Gary Brabham, uno dei figli del campione del mondo Jack, che si affacciava per la prima volta nel mondiale di Formula 1 dopo aver vinto (da esordiente) il campionato di Formula 3000 britannica per l'anno 1989.\nIl pilota e la macchina vennero presentati pubblicamente al circuito di Vallelunga, ove la vettura venne anche impegnata in un paio di giri. Pi\u00f9 che un test, la circostanza serv\u00ec soprattutto a dimostrare agli sponsor che la F190 funzionava e che i lavori procedevano per il meglio: il giovane Brabham infatti non sfrutt\u00f2 al massimo la macchina, ma la guid\u00f2 lentamente, anche perch\u00e9 il team non poteva permettersi di danneggiare la propria unica monoposto.\nI primi veri collaudi su pista vennero svolti sul tracciato di Monza, ove i tecnici riscontrarono evidenti noie elettroniche, che comunque vennero risolte ai box dopo aver percorso i primi dieci giri. L'auto poi riprese a correre ed effettu\u00f2 circa venti tornate, dimostrando un discreto livello di affidabilit\u00e0, ma segnando tempi di scarso rilievo. \nLa scocca non venne ulteriormente modificata in modo sostanziale: l'unico cambiamento effettuato durante i test riguard\u00f2 il roll-bar, che venne irrobustito al fine di superare i crash-test della Federazione, necessari per prendere parte al campionato di F1.\nSempre per il timore di danneggiare la macchina, i collaudi pre-stagionali furono comunque di breve durata, dopodich\u00e9 la scuderia si present\u00f2 a Phoenix per la prima gara del mondiale 1990, il Gran Premio degli Stati Uniti.\nStagione.\nAll'epoca le scuderie iscritte alla Formula 1 erano cos\u00ec tante che, prima di disputare le prove ufficiali (atte a formare la griglia di partenza della corsa), molte di esse dovevano disputare le prequalifiche, ossia una sessione di prove cronometrate da superare per avere il diritto di partecipare alle qualifiche vere e proprie.\nLa Life, in quanto scuderia esordiente, dovette adeguarsi a tale prassi. L'esperienza fu effimera: dopo soli quattro giri di pista, Gary Brabham fu costretto a parcheggiare la sua macchina senza aver realizzato tempi di rilievo. La causa fu individuata in una disfunzione dell'impianto elettrico.\nLa gara seguente si disput\u00f2 sul circuito di Interlagos, in Brasile: la Life non pot\u00e9 presentarvisi con novit\u00e0 tecniche, poich\u00e9 i primi due eventi stagionali erano molto ravvicinati cronologicamente e geograficamente lontani dalla base operativa (un piccolo garage di Formigine, in provincia di Modena). A San Paolo le cose andarono ancor peggio, poich\u00e9 la macchina durante le prequalifiche si ferm\u00f2 dopo aver percorso in pratica la sola corsia dei box: la batteria si era infatti scaricata. Sebbene i tecnici italiani l'avessero messa sotto carica la sera prima, lo staff del circuito aveva staccato la corrente dai box per eseguire dei lavori, senza avvisare la squadra (che a sua volta aveva omesso di verificare puntualmente che tutto funzionasse regolarmente).\nGli accertamenti tecnici evidenziarono tuttavia che le batterie, anche qualora fossero state correttamente caricate, si sarebbero esaurite comunque nel giro di pochi minuti, poich\u00e9 la centralina elettronica della F190 funzionava male e disperdeva energia. Dinnanzi a tali rovesci Gary Brabham decise di abbandonare la squadra, dichiarando che non avrebbe potuto progredire nella sua carriera se avesse continuato a correre per un team cos\u00ec povero di mezzi e disorganizzato. La sua carriera in Formula 1 comunque si concluse cos\u00ec: negli anni a venire egli non avrebbe pi\u00f9 ottenuto alcun ingaggio nella categoria.\nRimasto privo di pilota, Vita propose a Bernd Schneider di subentrare a Brabham. Nel frattempo la F190 venne affidata al collaudatore Franco Scapini, che svolse alcune sedute di test presso il circuito di Misano, nel tentativo di correggere i difetti della vettura e aumentarne la competitivit\u00e0.\nSchneider tuttavia rifiut\u00f2 l'offerta di Vita, che pens\u00f2 allora di poter impiegare Scapini, al quale per\u00f2 venne negata la superlicenza necessaria per correre in Formula 1. A seguito di ulteriori test la scelta ricadde su Bruno Giacomelli, all'epoca impegnato come collaudatore per la March-Leyton House; egli tuttavia non prendeva parte a un Gran Premio dal 1983 ed era dunque a sua volta sprovvisto di superlicenza.\nMentre ulteriori trattative venivano condotte con Antonio Tamburini (collaudatore della Coloni), Giacomelli riusc\u00ec finalmente ad ottenere la superlicenza e dunque l'idoneit\u00e0 a gareggiare.\nGli sforzi dei tecnici e il cambio di pilota non sortirono per\u00f2 l'effetto di migliorare il rendimento della vettura, che non fu mai capace di superare la soglia delle prequalifiche, afflitta com'era da innumerevoli disfunzioni (di natura soprattutto elettrica) e da grossi limiti tecnici legati all'aerodinamica difettosa (dato il notevole ingombro del cofano rispetto al resto del corpo-vettura) e all'inefficienza del motore. Le velocit\u00e0 di punta della F190 erano inferiori anche di 60 km/h rispetto a quelle delle altre macchine (finanche le meno performanti, come la EuroBrun), dalle quali la Life pagava inoltre distacchi cronometrati nell'ordine delle decine di secondi: addirittura a Monaco il tempo realizzato da Giacomelli non sarebbe stato sufficiente neppure per disputare la gara di Formula 3. \nAl Gran Premio del Portogallo e in quello di Spagna, nel tentativo di migliorare le prestazioni della vettura, il W12 Life venne sostituito con un pi\u00f9 convenzionale V8 Judd (anch'esso da 3500 cm\u00b3), ma i risultati non cambiarono ed anzi insorsero ulteriori difficolt\u00e0: il cofano motore, modificato frettolosamente per consentire di ospitare la nuova unit\u00e0 propulsiva, si chiudeva a fatica e addirittura vol\u00f2 via nel corso del primo giro lanciato sul circuito di Estoril.\nOrmai demotivata e del tutto priva di risorse, la Life infine non si present\u00f2 alle due ultime gare dell'anno, a Suzuka e ad Adelaide, terminando cos\u00ec la sua breve avventura in Formula 1.\nLa vettura venne infine messa in vendita e acquistata da un collezionista, che la fece riequipaggiare con l'originario motore W12 onde impiegarla in esibizioni e raduni di auto da corsa storiche: nel 2009 Derek Bell la riport\u00f2 in pista al Festival di Goodwood."}
{"id": "1911793", "revid": "599013", "url": "https://it.wikipedia.org/wiki?curid=1911793", "title": "Odel\u00edn Molina", "text": "Carriera.\nClub.\nMolina ha giocato per un solo club in tutta la sua carriera professionistica, il Villa Clara, squadra cubana nella quale gioca dai primi anni novanta.\nNazionale.\nCon la nazionale di Molina ha giocato sia le partite delle qualificazioni al Campionato del mondo di calcio che le partite della CONCACAF Gold Cup. Nelle edizioni 2002 e 2003 \u00e8 stato incluso nei migliori undici della competizione."}
{"id": "1911817", "revid": "124616457", "url": "https://it.wikipedia.org/wiki?curid=1911817", "title": "Erbil", "text": "Erbil o Arbil () o localmente Hewl\u00ear () ; in siriaco: \u0710\u072a\u0712\u071d\u0720, \"Arbaelo\"; in greco: ), storicamente Arbela, \u00e8 una citt\u00e0 curda dell'Iraq, capoluogo del governatorato di Erbil e della regione del Curdistan iracheno di cui il governatorato fa parte. Nel 2010 la sua popolazione era di 1\u00a0293\u00a0820 abitanti (calcolati). \u00c8 situata 77 chilometri ad est di Mosul.\nStoria.\nIl primo insediamento attestato nell'area risale al XXIII secolo a.C. e per questo motivo si ritiene che Arbil sia una delle citt\u00e0 pi\u00f9 antiche e con la pi\u00f9 lunga continuit\u00e0 in tema di urbanizzazione. Il nome della citt\u00e0 sembra non avere origini semitiche come farebbe supporre la contiguit\u00e0 con l'area linguistica accadica. La sillaba iniziale \"ar\", infatti, sembra appartenere al gruppo linguistico della lingua urrita. Il nome \"Arbil\" appare per la prima volta in alcuni scritti sacri sumeri risalenti al 2000 a.C.. In seguito il nome, attraverso varie trasformazioni e la probabile sovrapposizione di un'etimologia popolare, venne rappresentato nella scrittura cuneiforme con i segni dal significato \"quattro dei\" che in accadico suonano \"arba-il\".\nAmar-Sin, sovrano della III dinastia di Ur, saccheggi\u00f2 Arbil attorno al 1975 a.C. In seguito Arbil fece parte dell'Impero Assiro dal XX secolo a.C. fino al 608 a.C. e in seguito venne inglobata nella provincia di Assiria sotto i domini persiano, greco, romano, partico e sasanide.\nDurante la dominazione dei Medi, il re Ciassare avrebbe trasferito nella citt\u00e0 una parte dell'antica trib\u00f9 persiana dei Sagartiani probabilmente per ricompersarli del loro aiuto nella cattura di Ninive. L'imperatore persiano Ciro il Grande quando occup\u00f2 l'Assiria nel 547 a.C. la trasform\u00f2 in una satrapia, chiamata in antico persiano \"A\u03b8ur\u0101\", la quale ebbe come capitale Arbil.\nNell'antichit\u00e0 classica Arbil era conosciuta in Occidente come Arbela e viene ricordata per la battaglia nella quale Alessandro Magno sconfisse definitivamente l'imperatore achemenide Dario III di Persia. In realt\u00e0 la battaglia si svolse nella piana di Gaugamela a circa 100 chilometri di distanza da Arbil. Tuttavia il fatto storico che pose fine all'impero achemenide viene ricordato indifferentemente come battaglia di Gaugamela o battaglia di Arbela.\nAd Arbela si rifugi\u00f2 poi lo sconfitto Dario III, il quale in seguito trov\u00f2 la morte per mano del satrapo della Battriana Besso.\nArbil fece parte della regione disputata fra Roma e l'Impero Sasanide. L'antico regno siriaco di Adiabene (la forma greca dell'arabo \u1e24adyab) aveva il suo epicentro in Arbil. Nel I secolo d.C la regina Elena di Adiabene si convert\u00ec al giudaismo. In conseguenza di ci\u00f2, in citt\u00e0, lo studio del Talmud divenne particolarmente fiorente. Durante il primo e il secondo secolo gran parte della popolazione si convert\u00ec al cristianesimo. Viene tramandato il nome di Pkidha che fu il primo vescovo della citt\u00e0 a partire dal 104. Fino al tardo Medioevo Arbil fu uno dei centri pi\u00f9 importanti del cristianesimo siriaco e divenne sede del metropolita della Chiesa d'Oriente. Il fatto che molti dei primi vescovi della citt\u00e0 avessero nomi di origine biblica ha indotto gli studiosi a pensare che gran parte di essi fosse di origine giudea. Nel periodo cristiano la citt\u00e0 fu la patria di padri della chiesa e di numerosi scrittori in lingua siriaca.\nArbil con l'espansione dell'Islam si trov\u00f2 presto inglobata nel Califfato arabo prima sotto gli Omayyadi e poi sotto gli Abbasidi. In seguito si succedettero le dominazioni della dinastia persiana dei Buyidi, dei turchi Selgiuchidi e dei Turkmeni Atabeg di Arbil i quali regnarono per poco pi\u00f9 di un secolo fra il 1131 e il 1232. Con l'invasione mongola si impose la dinastia degli Ilkhanidi, alla quale succedettero prima i Gialairidi e poi i Kara Koyunlu e gli Ak Koyunlu. Arbil \u00e8 la patria dello storico e scrittore Ibn Khallikan, vissuto nel XIII secolo.\nLa comunit\u00e0 dei cittadini di lingua aramaica rimase significativa fino alla distruzione di Arbil da parte delle truppe di Tamerlano avvenuta nel 1397. In citt\u00e0 \u00e8 comunque rimasta fino agli anni '50 del XX secolo una fiorente comunit\u00e0 ebraica, in seguito emigrata in gran parte in Israele, la quale parlava fino in tempi recenti un dialetto della lingua aramaica."}
{"id": "1911818", "revid": "322321", "url": "https://it.wikipedia.org/wiki?curid=1911818", "title": "Pietro Tesauri", "text": "Biografia.\nNato in una famiglia assai povera, fu indirizzato alla scelta seminarile dal parroco di Cavriago, il correggese don Pacifico Vellani, e comp\u00ec i primi studi sacerdotali dai padri Redentoristi di Scifelli (Frosinone). Venne ordinato a Reggio Emilia il 17 giugno 1905 e si distinse agli inizi del suo ministero per un'attivit\u00e0 calata nelle opere sociali: protagonista di memorabili contraddittori con avversari politici, predicatore in varie citt\u00e0 italiane e impegnato nelle organizzazioni cattoliche emiliane - fu presidente della Federazione Giovanile Diocesana (1909) e membro del Comitato regionale della Giovent\u00f9 Cattolica. Inviato a Firenze per terminare la laurea in lettere classiche, quando torn\u00f2 nella sua diocesi cominci\u00f2 a insegnare nel seminario vescovile reggiano e partecip\u00f2 alla vita amministrativa locale: nel 1914 sedette sui banchi del Consiglio Comunale di Reggio e quando, nel 1919, nacque il PPI (Partito Popolare Italiano), fu tra i pi\u00f9 ferventi promotori, firmando il primo manifesto del Comitato provinciale reggiano.\nDurante la prima guerra mondiale assistette i feriti negli ospedali, e nell'agosto 1921 accett\u00f2 l'incarico di parroco a Correggio, dove avrebbe trascorso quasi dodici anni, molto importanti per la sua evoluzione di uomo e sacerdote. Qui infatti ricostitu\u00ec gruppi giovanili (1922), fond\u00f2 e anim\u00f2 il Bollettino Parrocchiale (1927), tuttora esistente, creando la \"Tipografia del Povero\" per stamparlo, rivitalizz\u00f2 le attivit\u00e0 sociali e caritatevoli, fra l'altro, aprendo la \"Casa della Divina Provvidenza\", organizzando campi estivi per ragazzi e istituendo il pacco natalizio per i pi\u00f9 bisognosi.\nIl 13 marzo 1933 papa Pio XI lo nomin\u00f2 vescovo di Isernia e Venafro: venne consacrato il 15 maggio a Correggio nella basilica di San Quirino, attorniato da una marea di fedeli accorsi a salutare il prevosto che tanto aveva fatto per loro in anni non facili.\nIl 25 maggio 1939 papa Pio XII lo nomin\u00f2 poi arcivescovo metropolita di Lanciano e amministratore perpetuo di Ortona. Nel 1941 celebr\u00f2 il sinodo diocesano. Fu sempre attento alla formazione spirituale e morale del suo clero e dei suoi fedeli diocesani.\nLa seconda guerra mondiale.\nDurante il periodo della seconda guerra mondiale monsignor Tesauri tenne un eroico comportamento e specialmente sotto l'occupazione tedesca si impegn\u00f2 molto al sollevamento morale e spirituale dei fedeli.\nDopo numerosi furti e requisizioni da parte dei nazisti, alcuni giovani insorsero il 6 ottobre del 1943. Questa insurrezione port\u00f2 la morte di una ventina di persone tra cui dodici giovani patrioti (i famosi \"Eroi ottobrini\"). Il Vescovo Tesauri non ebbe paura dei primi spari di rappresaglia e quindi apr\u00ec la porta della cappella del Seminario per dar rifugio a sacerdoti, donne, bambini del quartiere. Trasform\u00f2 quindi lo stesso Seminario in rifugio per i feriti. Egli stesso assisteva i moribondi e amministrava i Sacramenti. Nonostante non ancora si placava il fuoco nemico, si recava nei luoghi dove si era combattuto. Circostanza famosa fu quando rimase a lungo in ginocchio presso il corpo di un giovane patriota trucidato nonostante la presenza delle sentinelle tedesche.\nAll'alba del 7 ottobre, sotto la pioggia, si rec\u00f2 a piedi al comando tedesco di Villa Lanza di Castel Frentano, per implorare dal capitano Foltsche di non avere altre rappresaglie e di non utilizzare i cannoni contro la citt\u00e0.\nIl 20 novembre inizi\u00f2 il primo bombardamento da parte americana e l'Arcivescovo accolse tutti quelli rimasti a Lanciano presso le cantine dell'Arcivescovado e sotto il Ponte Diocleziano. Si rec\u00f2 anche in altri rifugi; in uno (posto in una fogna) nacque una bambina e la battezz\u00f2. Il 22 e il 26 novembre vi furono altri bombardamenti americani e Tesauri fu il primo ad accorrere per confortare e aiutare i superstiti. Il 3 dicembre entrarono gli alleati a Lanciano e il 5 si ebbe la prima cannonata tedesca. L'11 gennaio 1944 si rec\u00f2 ad Ortona a piedi per soccorrere i bisognosi e offri anche il suo letto a sacerdoti e combattenti. Il 20 aprile a Lanciano ci fu l'ennesima incursione nazista e Tesauri and\u00f2 a portare i conforti religiosi ai morenti e a soccorrere i feriti. Il 6 giugno si tennero le ultime cannonate che provocarono trenta vittime e danneggiarono la Cattedrale. Tesauri, come sempre, era l\u00ec a togliere i feriti dalle macerie e a confortare i superstiti.\nTerminata la guerra Monsignor Tesauri fu chiamato a predicare a Isola del Gran Sasso per la festa di San Gabriele. Improvvisamente mor\u00ec nel convento passionista la notte tra il 24 e 25 agosto del 1945. La salma fu traslata a Lanciano e dopo 8 anni (6 ottobre 1953) la citt\u00e0, memore del suo eroico esempio, lo volle tumulare nella cattedrale, ai piedi della statua della Madonna del Ponte.\nNel 1959 il Presidente della Repubblica concesse alla memoria di Tesauri la croce di guerra al valor militare e partigiano per la Resistenza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1911819", "revid": "165042", "url": "https://it.wikipedia.org/wiki?curid=1911819", "title": "Scalpello da legno", "text": ""}
{"id": "1911822", "revid": "36426", "url": "https://it.wikipedia.org/wiki?curid=1911822", "title": "Fortezza di San Giorgio", "text": ""}
{"id": "1911823", "revid": "78273", "url": "https://it.wikipedia.org/wiki?curid=1911823", "title": "Nuoto alle olimpiadi estive 2008", "text": ""}
{"id": "1911825", "revid": "1718925", "url": "https://it.wikipedia.org/wiki?curid=1911825", "title": "Stella McCartney", "text": "Biografia.\nHa iniziato ad interessarsi di moda a 12 anni, quando ha creato il suo primo abito. Tre anni pi\u00f9 tardi ha iniziato a lavorare nel settore, partecipando alla creazione della prima collezione dello stilista francese Christian Lacroix. Nei primi anni novanta ha studiato al \"Central Saint Martins College of Art and Design\", dove si \u00e8 laureata nel 1995 con una collezione per presentare la quale hanno sfilato gratuitamente, oltre ad alcuni suoi amici, le modelle Naomi Campbell, Yasmin Le Bon e Kate Moss. Per l'occasione, come tema musicale il padre ha composto la canzone \"Stella May Day\".\nIn seguito ha lavorato tra l'altro per le case di moda \"Chlo\u00e9\" e \"Gucci\" e ha prodotto una linea sportiva per il marchio \"Adidas\", una linea di vestiti e accessori per la catena internazionale \"H&amp;M\" e una di borse per il marchio \"LeSportSac\". Nel 1998 ha disegnato gli abiti per il matrimonio della sorella Mary con il produttore televisivo Alistair Donald e nel 2000 quelli per il matrimonio di Madonna e Guy Ritchie. Nel 2004 ha disegnato gli abiti per il \"Re-invention tour\" di Madonna, quelli per il tour estivo di Annie Lennox e i costumi di Gwyneth Paltrow e Jude Law per il film \"Sky Captain and the World of Tomorrow\".\nNel 2001 McCartney lancia la sua casa di moda con il suo nome in una joint venture al 50% con Gucci (in seguito controllato da Kering) mostrando la sua prima collezione a Parigi. Comincia anche a sviluppare negozi indipendenti, gestendone nel tempo 17 tra cui Soho di Manhattan, Mayfair di Londra, West Hollywood di Los Angeles, Palais Royal di Parigi, Passeig de Gracia di Barcellona, quindi Milano, Roma, Miami e Houston. \nNel 2003 lancia il suo primo profumo, Stella, e nel gennaio 2007 una linea per la cura della pelle, CARE. La linea, 100% biologica, comprende sette prodotti, dal latte detergente a base di melissa e albicocca al t\u00e8 verde e acqua floreale di fiori di tiglio. Nel 2008 lancia una nuova linea di lingerie e nel novembre 2010 la collezione Stella McCartney Kids per neonati e bambini fino a 12 anni. \nVegetariana da sempre, McCartney non usa pelle n\u00e9 pellicce nei suoi design. Una delle sue giacche per Adidas riporta sulla manica: \"adatta per i vegetariani sportivi\"; un paio dei suoi stivali in vinile sono stati commercializzati specificamente per essere vegani. \"The Guardian\" l'ha descritta nel 2015 come una sostenitrice \"coerente\" dei diritti degli animali. Nel giugno 2012 invita la Soul Rebels Brass Band a esibirsi alla sua presentazione di moda primaverile del 2013 ospitata al New York Marble Cemetery a New York City. Altri ospiti invitati alla festa includevano Anne Hathaway, Jim Carrey, Anna Wintour, Annie Leibovitz, Lauren Hutton, Amy Poehler, Solange Knowles, P'Trique, Greta Gerwig e Andr\u00e9 Leon Talley. Sempre nel 2012 il suo nome compare nel libro \"\"The Sustainable Fashion Handbook\".\"\nNel novembre 2016, McCartney lancia la sua prima collezione di abbigliamento maschile. La collezione \u00e8 composta da molti outfit casual, simili a pigiama. La stilista sostiene che il padre le aveva fornito l'ispirazione per la collezione. \nNell'aprile 2018, dopo 17 anni di collaborazione con Kering, Stella McCartney decide di uscire dalla partnership con il colosso della moda francese e di acquistare la partecipazione in mano a Kering. Le boutique monomarca SMC (Stella McCartney) sono diventate nel frattempo 51 e le collezioni della stilista sono distribuite in 77 Paesi. McCartney \u00e8 stata la designer del vestito da ricevimento di nozze di Meghan Markle. In seguito ha creato 46 repliche del vestito, 23 in bianco giglio e 23 in nero onice, per la sua capsule collection Made With Love al prezzo di 3.500 sterline ciascuna. \nLa fine del matrimonio con Kering ha un lungo periodo di transizione, concludendosi il 15 luglio 2019. Nello stesso periodo viene annunciato che Stella McCartney si \u00e8 alleata con un altro colosso della moda francese, la LVMH di Bernard Arnault. L'intesa va a regime all'inizio del 2020. Stella McCartney ha la maggioranza della societ\u00e0 (il 51%) ma i poteri di governance sono di fatto in mano a Lvmh.\nVita privata.\nSi \u00e8 sposata il 30 agosto 2003 con l'editore Alasdhair Willis, dal quale ha avuto quattro figli: i maschi Miller Alasdhair James Willis (25 febbraio 2005) e Beckett Robert Lee Willis (8 gennaio 2008) e le femmine Bailey Linda Olwyn Willis (8 dicembre 2006) e Reiley Dilys Stella Willis (23 novembre 2010)."}
{"id": "1911830", "revid": "767487", "url": "https://it.wikipedia.org/wiki?curid=1911830", "title": "Distretto di Cantagalo", "text": "Il distretto di Cantagalo \u00e8 un distretto di S\u00e3o Tom\u00e9 e Pr\u00edncipe situato sull'isola di S\u00e3o Tom\u00e9."}
{"id": "1911834", "revid": "223320", "url": "https://it.wikipedia.org/wiki?curid=1911834", "title": "Un'estate italiana/Versione karaoke", "text": ""}
{"id": "1911838", "revid": "118944577", "url": "https://it.wikipedia.org/wiki?curid=1911838", "title": "Alessandro Baratta", "text": "Insieme a Renato Treves \u00e8 uno dei maestri della sociologia del diritto in Italia, in particolare per i suoi contributi socio-criminologici sul diritto penale e sul concetto di devianza.\nBiografia.\nNel 1969 diviene professore ordinario nella Universit\u00e0 degli Studi di Camerino. Negli anni settanta \u00e8 professore nella Universit\u00e0 del Saarland (Germania), e direttore dell'\"Institut f\u00fcr Rechts- und-Sozialphilosophie\". Poco prima della scomparsa, torna ad insegnare in Italia, nella Universit\u00e0 degli Studi di Lecce.\nNel 1975 fonda con Franco Bricola la rivista \"La Questione criminale\", che diventa una delle riviste giuridiche pi\u00f9 diffuse in Italia. Nel 1983 l'iniziativa editoriale si rinnova, divenendo \"Dei Delitti e delle Pene\", sempre con Baratta come direttore. Dopo la morte di Baratta, la rivista recupera parte del nome originario, divenendo \"Studi sulla questione criminale. Nuova serie di Dei delitti e delle pene\", sotto la direzione degli allievi di Baratta: Dario Melossi, Giuseppe Mosconi, Massimo Pavarini e Tamar Pitch. La redazione della rivista, coordinata da Stanislao Rinaldi, raccoglie la leva pi\u00f9 giovane dei criminologi critici e sociologi del diritto penale italiani (Alessandro De Giorgi; Lucia Re; Alvise Sbraccia; Monia Giovannetti; Giuseppe Campesi; Stefania Crocitti; Vincenzo Scalia; Francesca Vianello). \nIl suo libro pi\u00f9 importante \u00e8 \"Criminologia critica e critica del diritto penale\" (Il Mulino, Bologna, 1982). Con quest'opera Baratta opera una vera e propria fondazione della criminologia critica.\nPer Baratta la nuova criminologia, o criminologia critica, deve radicalmente invertire il significato di devianza o meglio di comportamento socialmente negativo. \u00c8 tale la condotta che si oppone ai bisogni fondamentali dell'uomo, il bisogno alla vita, ad un'esistenza dignitosa, ad un lavoro non umiliante. La vera negativit\u00e0 sociale \u00e8 dunque l'oppressione dei pi\u00f9 deboli da parte dei pi\u00f9 forti, le condotte di minoranze privilegiate e prepotenti a danno dei dominati. Di conseguenza l'intervento pubblico migliore per portare giustizia ed equilibrio all'interno di rapporti sociali degradati non \u00e8 il diritto penale, ma una politica integrale di protezione dei diritti fondamentali. Se il fondamento dell'organizzazione sociale \u00e8 l'uomo con i suoi bisogni reali, la protezione pi\u00f9 efficace di questi \u00e8 un garantismo di tipo positivo, una politica integrale di protezione dei diritti umani. Il diritto penale \u00e8 solo garantismo negativo. Per questo il principio di sussidiariet\u00e0 deve essere applicato al diritto penale. L'intervento penale pu\u00f2 essere ammesso solo per i casi pi\u00f9 gravi, quando non ci sono alternative. Deve essere insomma un intervento di tipo residuale.\nLa criminologia critica ha avuto vasta risonanza in Italia, in Germania, in Spagna, in America latina. Allievi di Baratta (Pio Marconi, Raffaele De Giorgi, Dario Melossi, Massimo Pavarini, Tamar Pitch, Realino Marra, Luigi Pannarale, Claudius Messner) sono docenti di criminologia, diritto penale, filosofia del diritto, sociologia del diritto in Universit\u00e0 italiane; tutti hanno contribuito, con ricerche su temi specifici (anomia, mediazione penale, rischio e sicurezza, azione e imputazione penale) alla sociologia giuridico-penale."}
{"id": "1911842", "revid": "459956", "url": "https://it.wikipedia.org/wiki?curid=1911842", "title": "Aeroporto di Tenerife Norte", "text": ""}
{"id": "1911848", "revid": "1543377", "url": "https://it.wikipedia.org/wiki?curid=1911848", "title": "Calcio ai Giochi della XXIX Olimpiade - Torneo maschile", "text": "Classifica marcatori.\n4 reti\n3 reti\n2 reti\n1 rete\nAutoreti"}
{"id": "1911849", "revid": "110157", "url": "https://it.wikipedia.org/wiki?curid=1911849", "title": "Calcio ai Giochi della XXIX Olimpiade - Torneo femminile", "text": "Il torneo femminile di calcio ai Giochi della XXIX Olimpiade si \u00e8 svolto dal 6 al 21 agosto 2008 ed \u00e8 stato ospitato da cinque diversi stadi.\nLa medaglia d'oro \u00e8 stata vinta per la terza volta, la seconda consecutiva, dagli , che hanno superato in finale per 1-0 dopo i tempi supplementari il , al quale \u00e8 andata la medaglia d'argento. La medaglia di bronzo \u00e8 stata vinta dalla , che nella finale per il terzo posto ha sconfitto il per 2-0.\nRispetto all'edizione precedente il numero di squadre \u00e8 stato ulteriormente aumentato da 10 a 12. Al torneo presero parte sette delle otto squadre che avevano raggiunto i quarti di finale del campionato mondiale 2007. Nella prima giornata della fase a gironi due delle tre favorite alla vittoria finale, Brasile e Germania, inserite nello stesso girone, si affrontarono e la sfida si concluse a reti inviolate, mentre in un altro girone la terza favorita, gli Stati Uniti, venne sconfitta dalla . Tutte e tre, per\u00f2, arrivarono in semifinale, assieme al Giappone, che nei quarti aveva eliminato la , padrone di casa. In semifinale Brasile e Germania si sfidarono nuovamente, e le brasiliane ebbero la meglio per 4-1, vendicando la sconfitta in finale nel precedente campionato mondiale. L'altra semifinale vide le statunitensi avere la meglio sulle giapponesi. In finale, riedizione della finale di Atene 2004, gli Stati Uniti sconfissero il Brasile grazie alla rete di Carli Lloyd nel corso dei tempi supplementari, conquistando cos\u00ec la medaglia d'oro per la terza volta in quattro edizioni del torneo olimpico.\nFormato.\nLe dodici squadre partecipanti sono state divise in tre gironi da quattro squadre, con ciascuna squadra che ha affrontato tutte le altre una volta sola. Le prime due classificate e le due migliori terze accedevano ai quarti di finale."}
{"id": "1911882", "revid": "53194", "url": "https://it.wikipedia.org/wiki?curid=1911882", "title": "Air Bud 2 \u2013 Eroe a quattro zampe", "text": ""}
{"id": "1911885", "revid": "729019", "url": "https://it.wikipedia.org/wiki?curid=1911885", "title": "Strada statale 373 di Ravello", "text": "La ex strada statale 373 di Ravello (SS 373), ora \"strada regionale 373 ex SS 373 di Ravello (SR 373)\", \u00e8 una strada regionale italiana di collegamento tra la costiera amalfitana e il centro abitato di Ravello.\nPercorso.\nLa strada ha inizio in localit\u00e0 Castiglione sulla strada statale 163 Amalfitana. La strada costeggia l'altura di Ravello: si sale attraverso tornanti che arrivano fin dietro alla montagna della cittadina. Dopo due serie di tornanti si arriva all'incrocio con Scala e proseguendo lungo la statale si sale per un tratto denominato topograficamente via della Marra e infine si arriva ad una galleria che sottopassa il centro abitato di Ravello per poi immettersi nella SP 1 che si collega alla SP 2 di Chiunzi che collega Maiori e Sant'Egidio del Monte Albino.\nTutto il tratto di strada, esclusa la prima serie di tornanti e via della Marra, prevede il senso unico alternato gestito da semafori a causa della ristrettezza della carreggiata. Sono presenti piazzole per agevolare gli incroci. La strada ricalca il tracciato della vecchia mulattiera che univa Ravello e Scala con Amalfi.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "1911892", "revid": "6923", "url": "https://it.wikipedia.org/wiki?curid=1911892", "title": "Thomas B\u00fcrgler", "text": "\u00c8 il fratello minore di Toni, a sua volta sciatore alpino di alto livello.\nBiografia.\nGigantista in grado di ben figurare anche in altre specialit\u00e0 originario di Rickenbach di Svitto, in Coppa del Mondo B\u00fcrgler ottenne il primo piazzamento di rilievo il 12 dicembre 1982 a Val-d'Is\u00e8re, classificandosi 5\u00ba in supergigante, e il primo podio il 20 dicembre 1983 a Madonna di Campiglio in combinata (2\u00ba). Nella stessa stagione prese parte alla sua unica rassegna olimpica, , classificandosi 11\u00ba nello slalom gigante e 10\u00ba nello slalom speciale.\nNel 1985, che si sarebbe rivelata la sua migliore annata, sal\u00ec per la prima volta sul gradino pi\u00f9 alto del podio in Coppa del Mondo nello slalom gigante della Planai di Schladming dell'8 gennaio. Il mese seguente partecip\u00f2 ai Mondiali di Bormio, aggiudicandosi la medaglia di bronzo nella combinata e piazzandosi 15\u00ba nello slalom gigante; ottenne pochi giorni dopo, il 15 febbraio sulla Podkoren di Kranjska Gora, la seconda e ultima vittoria di carriera in Coppa del Mondo, sempre in slalom gigante, e chiuse la stagione al 7\u00ba posto nella classifica generale e al 3\u00ba in quella di slalom gigante.\nSal\u00ec per l'ultima volta sul podio in Coppa del Mondo con il 3\u00ba posto nello slalom speciale di Parpan del 21 gennaio 1986; il suo ultimo piazzamento in carriera fu il 14\u00ba posto ottenuto nello slalom gigante di Coppa del Mondo disputato il 13 gennaio 1987 sul difficile tracciato di Adelboden.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1911893", "revid": "1665365", "url": "https://it.wikipedia.org/wiki?curid=1911893", "title": "Stuart Kauffman", "text": "Suoi sono i concetti di \"adiacente possibile\", \"regno in bilico\". Attraverso il lavoro sulla complessit\u00e0 \u00e8 divenuto uno degli scienziati pi\u00f9 influenti del settore accademico a livello mondiale. \u00c8 conosciuto anche per aver teorizzato che la complessit\u00e0 dei sistemi biologici e degli organismi viventi deriva dall'autoorganizzazione con dinamiche distanti dall'equilibrio, e non solo dalla selezione naturale darwiniana, e per aver proposto i primi modelli di rete booleana.\nBiografia.\n\u00c8 docente congiunto presso l'Universit\u00e0 di Calgary in Scienze Biologiche, Fisica e Astronomia, Professore Aggiunto al Dipartimento di Filosofia. \u00c8 inoltre presidente dell'ICORE (Informatics Research Circle of Excellence) e direttore dell'Institute for Biocomplexity and Informatics.\nNel 1960 si laurea al Dartmouth College, nel 1963 consegue il Bachelor of Arts (Hons) presso l'Universit\u00e0 di Oxford e nel 1968 si laurea in medicina (M.D.) all'University of California, San Francisco. Dopo aver completato la sua formazione in medicina di emergenza, si occupa di genetica dello sviluppo attraverso l'utilizzo della mosca della frutta. Diverse sono le conferenze a cui partecipa, tra cui all'University of Chicago, all'University of Pennsylvania dal 1975 al 1995, dove fu assunto come professore di biochimica e biofisica. Nel 1987 ottiene un MacArthur Fellowship, 1987-1992.\nTra il 1986 ed il 1997 divenne famoso grazie alla sua associazione con il , per il suo lavoro sui modelli in diversi campi della biologia. Tra questi, la ricerca sugli insiemi autocatalitici nell'origine della vita, le reti regolatorie genetiche nella biologia dello sviluppo e il paesaggio adattativo nella biologia evolutiva.\nNel 1996, Kauffman fond\u00f2 la BiosGroup, una compagnia con sede a Santa Fe, che impiega una strategia dei sistemi complessi per risolvere problemi di carattere economico. All'inizio del 2003 la BiosGroup, di cui Kauffman era dirigente, viene acquistata dalla NuTech Solutions.\nDal 2005 al 2009 Kauffman ha tenuto una cattedra congiunta all'Universit\u00e0 di Calgary in Scienze biologiche e Fisica e Astronomia. \u00c8 stato professore a contratto presso il Dipartimento di Filosofia dell'Universit\u00e0 di Calgary e presidente dell\u2019iCORE (Informatics Research Circle of Excellence), oltre che direttore dell'Istituto per la biocomplessit\u00e0 e l'informatica. Kauffman \u00e8 stato anche invitato ad aiutare a lanciare l'iniziativa Science and Religion presso la Harvard Divinity School; professore ospite nel 2009.\nNel gennaio 2009 Kauffman \u00e8 diventato professore emerito in Finlandia (FiDiPro) alla Tampere University of Technology, Dipartimento di elaborazione dei segnali. L\u2019incarico si \u00e8 concluso a dicembre 2012. L'oggetto del progetto di ricerca FiDiPro \u00e8 lo sviluppo di modelli stocastici ritardati di basati su dati di espressione genica a livello di singola molecola.\nNel gennaio 2010 Kauffman \u00e8 entrato a far parte della facolt\u00e0 dell'Universit\u00e0 del Vermont, dove ha continuato a lavorare per due anni con il Complex Systems Center di UVM. Dall'inizio del 2011 ad aprile 2013, Kauffman ha contribuito regolarmente al blog di NPR, Cosmos and Culture,con argomenti che spaziano dalle scienze della vita, la biologia dei sistemi e la medicina, alla spiritualit\u00e0, all'economia e alla legge . Kauffman \u00e8 anche un collaboratore regolare di Edge.org.\nNel maggio 2013 Kauffman \u00e8 entrato all'Institute for Systems Biology, a Seattle, Washington. Dopo la morte di sua moglie, insieme ad altri, Kauffman ha co-fondato Transforming Medicine: The Elizabeth Kauffman Institute.\nNel 2014, Kauffman con Samuli Niiranen e Gabor Vattay ottenne un brevetto di fondazione sul \u201cPoised realm\u201d (\u201cRegno in bilico\u201d, vedi sotto), un apparentemente nuovo \"stato della materia\" sospeso in bilico tra regni quantici e classici.\nNel 2015, Kauffman \u00e8 stato invitato ad aiutare ad avviare una discussione generale sul ripensamento della crescita economica per le Nazioni Unite. Attualmente sta anche svolgendo ricerche con il professor Teppo Felin dell'Universit\u00e0 di Oxford.\nNel 2016, Kauffman ha scritto una storia per bambini: Patrick, Rupert, Sly &amp; Gus Protocells: una narrazione sulla creazione di nicchie imprevedibili nella biosfera.\nRealizzando il desiderio giovanile di diventare un drammaturgo, Kauffman ha scritto anche due spettacoli teatrali: \"L'Illuminismo del reverendo Joseph Smith\" (2016) e un testo teatrale, con Alex Cantarelli come coautore, dedicato al salvataggio degli ebrei danesi nel 1943 , intitolato \u201cThe Stones would weep\u201d (\u201cAnche le pietre piangeranno\") (2017).\nNel 2017, esplorando il concetto che la realt\u00e0 consiste sia di \"Possibles\" (Res potentia) ontologicamente reali sia di \"Actuals\" (Res extensa) ontologicamente reali, Kauffman \u00e8 stato coautore, con Ruth Kastner e Michael Epperson di: .\nAttivit\u00e0.\n\u00c8 conosciuto per aver sostenuto che la complessit\u00e0 dei sistemi biologici e degli organismi viventi potrebbe essere dovuta, sia alla auto-organizzazione propria degli stessi organismi viventi e a dinamiche lontane dall'equilibrio, quanto alla selezione naturale darwiniana.\nL'idea di \"Fitness Landscapes\" utilizza modelli di simulazione al computer per rappresentare come gli organismi interagiscono con i loro ambienti per migliorare le proprie abilit\u00e0 per sopravvivere.\nSuo \u00e8 il concetto di \"Adiacente possibile\" come una sorta di meccanismo di ricombinazione dei dati a disposizione per utilizzi differenti da quelli previsti, concetto che accomuna tutti gli elementi della biosfera cos\u00ec come i processi cognitivi.\nCon il concetto di \"Poised Realm\" (\"regno dell'equilibrio\") egli vuole suggerire \u201cuna nuova interpretazione ontologica della meccanica quantistica non relativistica, simile a Heisenberg, basata su potenza ontologicamente reale, Res potentia e atto ontologicamente reale, Res extensa, legati per misurazione. Questa proposta potrebbe sostituire la non-localit\u00e0.\"\nFitness landscapes.\nIl modello NK di Kauffman definisce uno spazio di fase combinatoria, costituito da ogni stringa (scelta da un dato alfabeto) di lunghezza formula_1. Per ogni stringa in questo spazio di ricerca, viene definito un valore scalare (chiamato fitness). Se viene definita una metrica di distanza tra le stringhe, la struttura risultante \u00e8 un paesaggio. \nI valori di fitness sono definiti in base all'incarnazione specifica del modello, ma la caratteristica chiave del modello NK \u00e8 che l'idoneit\u00e0 di una determinata stringa formula_2\u00e8 la somma dei contributi di ciascun locus formula_3 nella stringa:\ne il contributo di ciascun locus in generale dipende dal valore di formula_5(\"other loci\"):\ndove formula_7 sono gli altri luoghi dai quali il fitness formula_3dipende.\nQuindi, la funzione fitness \nformula_9\n\u00e8 una mappatura tra stringhe di lunghezza K + 1 e scalari, che il lavoro successivo di Weinberger chiama \"contributi fitness\". Tali contributi di idoneit\u00e0 sono spesso scelti a caso da una determinata distribuzione di probabilit\u00e0. \nNel 1991, Weinberger ha pubblicato un'analisi dettagliata del caso in cui formula_10 e i contributi fitness vengono scelti in modo casuale. La sua stima analitica del numero di optima locali \u00e8 stata successivamente dimostrata difettosa. Tuttavia, gli esperimenti numerici inclusi nell'analisi di Weinberger supportano il suo risultato analitico che l'idoneit\u00e0 attesa di una stringa \u00e8 normalmente distribuita con una media di circa formula_11 con una varianza di approssimazione di formula_12."}
{"id": "1911894", "revid": "729019", "url": "https://it.wikipedia.org/wiki?curid=1911894", "title": "Stazione di Caldonazzo", "text": "La stazione di Caldonazzo \u00e8 una stazione ferroviaria sulla linea della Valsugana Trento \u2013 Venezia a servizio della citt\u00e0 lacustre di Caldonazzo: questa si trova tra le stazioni di Levico Terme e quella di Calceranica.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato.\nDati ferroviari.\nIl fabbricato viaggiatori possiede uno stile improntato a quello di molte costruzioni di montagna, infatti il materiale di costruzione preponderante \u00e8 il legno. All'interno del fabbricato si trova un'ampia sala d'attesa e la biglietteria self-service. Sotto la veranda esterna ci sono delle panchine e la tabella elettronica degli orari.\nI binari erano quattro, di cui i primi tre utilizzati per il traffico passeggeri. Il quarto binario veniva impiegato dai convogli merci, provenienti dalla acciaieria di Borgo Valsugana.\nA seguito di recenti lavori di riqualificazione dell'intera struttura ferroviaria, il numero dei binari passanti \u00e8 stato ridotto a due. Entrambi sono stati dotati di nuovi e moderni marciapiedi con sottopassaggio.\nMovimento passeggeri e merci.\nNella stazione fermano tutti i treni con destinazioni per Trento, Bassano del Grappa, a servizio dei numerosi pendolari. In questa stazione avvengono generalmente gli incroci tra alcuni convogli per e da Trento.\nServizi.\nLa stazione dispone di:"}
{"id": "1911895", "revid": "124937573", "url": "https://it.wikipedia.org/wiki?curid=1911895", "title": "Storia della Marina Militare italiana", "text": "La voce tratta della storia della Marina Militare dalle origini ad oggi.\nStoria della Marina Militare.\nLe origini.\nLa Marina italiana nacque con la denominazione di \"Regia Marina\" il 17 marzo 1861, a seguito della proclamazione del Regno d'Italia da parte del parlamento di Torino. Dal 1946 in seguito alla proclamazione della Repubblica ha assunto la nuova denominazione di \"Marina Militare\".\nLa Marina dopo la seconda guerra mondiale.\nAlla fine della seconda guerra mondiale, l'Italia si presentava come una Nazione devastata da 5 anni di guerra, ma la svolta che si ebbe con l'armistizio dell'8 settembre 1943, con la flotta italiana che fu portata a Malta dall'ammiraglio Romeo Oliva, e con il successivo accordo di cooperazione siglato a Taranto il 23 settembre 1943, permisero alla Marina di avviare un lungo e complesso processo di ricostruzione. Nonostante l'importante contributo delle forze navali italiane durante il periodo di cobelligeranza, la Marina versava in condizioni drammatiche, con le infrastrutture e le installazioni in gran parte inutilizzabili, e con i porti minati o ingombri di relitti affondati. Le unit\u00e0 navali disponibili erano comunque in numero sufficiente, ma in uno stato di efficienza che risentiva del conflitto bellico e dell'anzianit\u00e0 di servizio:\nIn un periodo di notevoli difficolt\u00e0 finanziarie, l'ammiraglio Raffaele De Courten, primo Capo di Stato Maggiore del dopoguerra, si adoper\u00f2 per la riorganizzazione generale della futura struttura dello strumento navale, nonch\u00e9 per la ripresa delle attivit\u00e0 di addestramento dell'Accademia Navale e delle Scuole Sottufficiali.\nIl trattato di pace.\nIl Trattato di pace firmato il 10 febbraio 1947 a Parigi, si rivel\u00f2 tuttavia particolarmente gravoso per la Marina.\nOltre alle cessioni territoriali e materiali, furono imposte anche restrizioni di carattere militare:\nIl trattato impegnava inoltre l'Italia a mettere a disposizione delle nazioni vincitrici Stati Uniti, Unione Sovietica, Gran Bretagna, Francia, Jugoslavia, Albania e Grecia le seguenti unit\u00e0 navali in conto riparazioni:\nInfine il totale del naviglio militare dislocato, fatta eccezione per le navi da guerra, non doveva superare le 67.500 tonnellate, mentre il personale effettivo non poteva superare le 25.000 unit\u00e0.\nLa firma del trattato di pace, costitu\u00ec un duro colpo per l'appena costituita Marina Militare, non tanto per la cessione di naviglio in condizioni di efficienza precarie, quanto per i significati morali negativi che essa racchiudeva, al punto da far emergere dubbi sull'opportunit\u00e0 o meno di ratificare il Trattato o addirittura di auto-affondare le navi, tanto che l'ammiraglio Raffaele De Courten rassegn\u00f2 le dimissioni prima della ratifica dello stesso.\nLa flotta alla fine degli anni quaranta.\nFortunatamente, i grossi mutamenti in atto nella situazione politica internazionale, convinsero Gran Bretagna e Stati Uniti a rinunciare alle loro aliquote di naviglio, imitati in piccola parte anche dalla Francia. L'Unione Sovietica pretese la consegna di gran parte delle unit\u00e0 ad essa attribuite, ad eccezione del cacciatorpediniere Riboty e di alcune motosiluranti e rimorchiatori completamente inefficienti.\nGli incrociatori \"Attilio Regolo\" e \"Scipione Africano\" ceduti alla Francia furono ribattezzati \"Chateaurenault\" e \"Guichen\", mentre l'\"Eugenio di Savoia\" nella marina greca fu ribattezzato \"Helli\". Alla fine fu possibile reincorporare nell'Arma solo una piccola parte del naviglio non trasferito e non demolito.\nIn base al trattato alla Marina Militare rimanevano:\nVi erano poi unit\u00e0 minori come vedette antisom, dragamine, posamine e navi ausiliarie e d'uso locale. Di tutte queste unit\u00e0, l'unica ancora oggi in servizio \u00e8 la nave scuola \"Amerigo Vespucci\". Una minima parte delle unit\u00e0 non trasferite per la rinuncia degli assegnatari fu incorporata nella Marina Militare, mentre il naviglio in peggiori condizioni e tutto quello appartenente alle categorie vietate dal Trattato fu demolito. Gran Bretagna e Stati Uniti rinunciarono alla consegna delle corazzate \"Italia\" e \"Vittorio Veneto\", ma i tentativi di mantenerle in servizio fallirono e dopo l'imposizione, su richiesta sovietica, del taglio dei cannoni da 381mm le due unit\u00e0 furono smantellate definitivamente nei primi anni cinquanta all'Arsenale della Spezia.\nDelle unit\u00e0 entrate a far parte della Marina Militare, le due navi da battaglia risalenti alla prima guerra mondiale, e trasformate e ammodernate negli anni trenta furono impiegate prevalentemente per compiti addestrativi e furono radiate nel 1956. La decisione di non radiare immediatamente questa vecchie, inefficienti e inefficaci unit\u00e0 appare oggi incomprensibile, legata forse solo all'esistenza, dentro la marina, di un gruppo di pressione retrogrado, che vedeva ancora nelle corazzate unit\u00e0 di prestigio tali da differenziare una grande flotta da una piccola flotta; furono invece, anche solo come costi di mantenimento, una palla al piede per la flotta. Degli incrociatori, il \"Garibaldi\" sarebbe stato posto in disarmo nel 1953 per essere successivamente ricostruito tra il 1957 e il 1961 come incrociatore lanciamissili, il \"Duca degli Abruzzi\" a met\u00e0 del 1947 inizi\u00f2 un ciclo di lavori, che videro l'installazione del radar di scoperta aerea SK 42 di provenienza britannica e l'introduzione di alcune modifiche minori all'armamento, mentre il \"Montecuccoli\" dal 1949 sino alla radiazione, avvenuta nel 1964, fu impiegato nell'attivit\u00e0 addestrativa per gli allievi del secondo anno dell'Accademia Navale di Livorno. Dopo la messa in disarmo e la ricostruzione del \"Garibaldi\" come unit\u00e0 lanciamissili e con il \"Montecuccoli\" impegnato nell'attivit\u00e0 di nave scuola, il \"Duca degli Abruzzi\" rimase a lungo l'unico incrociatore della Marina Militare a svolgere attivit\u00e0 di squadra.\nDei cacciatorpediniere, il Grecale, che faceva parte della Classe Maestrale, fu nel dopoguerra la prima unit\u00e0 ad essere ammodernata presso l'Arsenale della Spezia cos\u00ec come degli ammodernamenti furono fatti sui cacciatorpediniere della Classe Soldati Carabiniere e Granatiere, che verranno impiegati con il \"Grecale\" in vari compiti addestrativi e di squadra.\nDelle torpediniere superstiti, una met\u00e0 apparteneva alla Classe Spica. Le ex Spica furono impiegate come fregate antisommergibile, cos\u00ec come le due torpediniere della classe Orsa. Le corvette Classe Gabbiano, le quali prestarono servizio per lunghi anni dopo la fine delle ostilit\u00e0, furono dotate di apparecchiature elettroniche relativamente moderne.\nAlcune unit\u00e0, scampate in qualche modo alle clausole del Trattato di Pace e risultate recuperabili malgrado fossero state sabotate dai tedeschi, furono momentaneamente accantonate in attesa di maggiori disponibilit\u00e0 finanziarie necessarie per il loro ammodernamento.\nPer i sommergibili, i due battelli Vortice e Giada, non essendo stati ritirati dai francesi, erano rimasti a Taranto destinati alla demolizione e, radiati ufficialmente il 1\u00ba febbraio 1948, furono riclassificati pontoni veloci per la ricarica delle batterie ed ufficialmente impiegati per produrre energia elettrica con le loro dinamo, evitando cos\u00ec la demolizione. Il Giada e il Vortice furono ribattezzati rispettivamente \"PV 1\" e \"PV 2\". I due battelli, nella massima segretezza, uscivano in mare durante le ore notturne con opportuni camuffamenti, come sovrastrutture posticce che venivano furtivamente sbarcate dopo l'uscita dal canale navigabile di Taranto, effettuando immersioni, emersioni e brevi crociere che consentirono di formare i primi nuclei di sommergibilisti, oltre che a fare esercitare le unit\u00e0 antisommergibile.\nRisalgono alla fine degli anni quaranta i primi contributi alleati, sotto forma di cessione di diversi esemplari di naviglio minore quali dragamine e motosiluranti.\nL'adesione alla NATO.\nLa crescente attenzione rivolta dall'Unione Sovietica verso i paesi del mar Mediterraneo, ed i conseguenti tentativi da parte degli Stati Uniti di contrastare l'aumento dell'influenza sovietica nell'area, trasform\u00f2 i mari italiani in uno dei principali luoghi di confronto tra le grandi potenze internazionali, contribuendo alla riaffermazione dell'importanza dell'Italia e dei suoi porti, grazie alla loro posizione geografica strategica.\nCon il nuovo governo eletto nel 1948, il Ministero della Difesa fu affidato a Randolfo Pacciardi, esponente politico che mise la sua esperienza militare al servizio del processo di ammodernamento delle forze armate. In pieno Piano Marshall, e in un contesto in cui l'Europa si accingeva alla divisione secondo due schieramenti contrapposti, l'Italia cominci\u00f2 ad intavolare colloqui con gli USA, mirati all'ottenimento di adeguate garanzie di sicurezza. D'altro canto il governo di Washington, fortemente interessato a mantenere le proprie basi nella penisola, allent\u00f2 i vincoli del Trattato di pace, inserendo l'Italia nel programma di aiuti militari \"MDAP\" (acronimo di \"Mutual Defense Assistance Programme\").\nIl 4 aprile 1949, l'Italia sottoscrisse il Trattato del Nord Atlantico, ribadendo la sua impossibilit\u00e0 a contribuire attivamente all'interno dell'organizzazione e questo port\u00f2 diplomaticamente, sul finire del 1951, alla revoca definitiva dei vincoli del trattato di pace con il consenso di tutte le nazioni occidentali.\nIl potenziamento della flotta.\nCon l'adesione alla NATO, alla Marina fu assegnato il controllo del mare Adriatico e del canale d'Otranto, nonch\u00e9 la difesa delle linee di comunicazione marittime nel mar Tirreno. Per assolvere a questi compiti, fu realizzato gi\u00e0 nel novembre del 1949 uno \"Studio sul potenziamento della Marina italiana in relazione al Patto Atlantico\", con il quale si individuavano le strutture e le modalit\u00e0 di potenziamento della Marina Militare stessa.\nLa soluzione prospettata, richiese uno sforzo economico non indifferente, mirato alla ricostruzione e trasformazione del naviglio sopravvissuto al conflitto; fu decisa inoltre la fornitura da parte degli Stati Uniti del rimanente naviglio per il raggiungimento del complesso di forze necessario.\nIl programma tuttavia procedette con estrema lentezza, sia per i problemi economici dell'Italia determinati dalla ricostruzione del dopoguerra, sia per gli ostacoli posti da alcuni governi europei, titubanti di fronte alla prospettiva di\nvedere risorgere la marina italiana.\nLa flotta degli anni cinquanta.\nNel quadro del programma di un programma di potenziamento navale avviato nel 1950 e del programma di aiuti militari \"MDAP\" all'inizio del 1951 giunsero dagli Stati Uniti due cacciatorpediniere classe Benson che furono ribattezzati \"Aviere\" e \"Artigliere\" e bench\u00e9 risalissero ai primi anni quaranta, contribuirono con il loro armamento a potenziare la componente artiglieresca delle forze navali di superficie della Marina Militare Italiana incrementandone al tempo stesso le capacit\u00e0 antiaeree. Insieme alle armi, anche le nuove apparecchiature elettroniche per la direzione del tiro e la sorveglianza aeronavale rappresentarono il punto di partenza per l'addestramento del personale su sistemi di nuova generazione che sarebbero stati adottati successivamente in maniera pi\u00f9 diffusa e generalizzata. Contemporaneamente arrivarono dagli Stati Uniti altre tre unit\u00e0 di scorta che utilizzate come fregate costituirono la Classe Aldebaran e furono proficuamente utilizzate per l'attivit\u00e0 di Squadra fornendo un valido contributo per la progettazione delle successive unit\u00e0 di scorta di costruzione nazionale.\nIl 25 luglio 1951 la Marina Militare ricevette dalla U.S. Navy sei LCS(L)(3) (\"Landing Craft Support Large Mark 3\"), convertiti nel 1949 in LSSL (\"Landing Ship Support Large\"), cannoniere impiegate per l'appoggio delle forze da sbarco, che per questa ragione erano dotate di un nutrito armamento antiaereo, con un cannone da 76/50mm utile anche nel tiro controcosta; queste unit\u00e0 che nella Marina Militare costituirono la Classe Alano furono ribattezzate Alano, Bracco, Mastino, Molosso, Segugio e Spinone furono classificate cannoniere d'appoggio e l'armamento, in conseguenza dello sbarco del pezzo da 76mm, sub\u00ec un potenziamento nel contrasto antiaereo e nonostante fossero state contraddistinte con distintivi ottici NATO tipici delle forze da sbarco, furono utilizzate esclusivamente in operazioni di vigilanza pesca e pattugliamento costiero.\nFurono avviati nel 1950 i lavori di ricostruzione/trasformazione di due incrociatori leggeri della Classe Capitani Romani, il \"Pompeo Magno\" e il \"Giulio Germanico\" che fu recuperato nel Cantiere di Castellammare di Stabia dopo essere stato auto-affondato dai tedeschi. Le due unit\u00e0 trasformate in cacciatorpediniere conduttori furono ribattezzate rispettivamente \"San Giorgio\" (D 562) e \"San Marco\" (D 563) entrando in servizio tra il 1955 e il 1956.\nVenute meno le clausole del trattato di pace che vietavano all'Italia il possesso di sommergibili, e con l'ingresso dell'Italia nella NATO, nell'ambito del programma di potenziamento navale avviato nel 1950 fu anche avviata la ricostituzione della componente subacquea, con il recupero e la messa in servizio dei sommergibili \"Giada\" e \"Vortice\" che ripresero i loro nomi. Questi due sommergibili, affiancati da due sommergibili della classe Gato ceduti dagli Stati Uniti, costituirono il primo nucleo della forza subacquea della Marina Militare. Furono proprio i sommergibilisti che si erano formati semi-clandestinamente sul \"Giada\" e sul \"Vortice\" a prendere in consegna i sommergibili della che ribattezzati \"Enrico Tazzoli\" e \"Leonardo Da Vinci\", furono i primi due battelli di una serie ceduta dalla US Navy alla Marina Militare nell'ambito del programma di assistenza militare e che, per qualche decennio ne costituirono la forza subacquea. Questi battelli prima di essere ceduti furono aggiornati agli standard \"GUPPY I B\" (\"Greater Underwater Propulsive Power\"), un programma di aggiornamento della flotta subacquea americana basato sulle invenzioni tedesche della parte finale del secondo conflitto mondiale.\nAltre navi fornite dagli Stati Uniti alcune unit\u00e0 di appoggio per il Battaglione San Marco, ricostituito ed inquadrato in un reggimento Lagunari interforza.\nL'intenzione della Marina di costituire reparti di volo autonomi furono invece vanificati sul nascere dall'opposizione dell'Aeronautica Militare, le cui tesi, dopo un lungo contenzioso, finirono nel 1953 col prevalere ed i dissensi tra le due forze armate furono alla fine risolti con una legge ad hoc che permise l'impiego, presso i Gruppi di volo ASW dell'Aeronautica, di equipaggi misti con personale al 50% della Marina.\nNel 1954 intanto veniva costituito a Varignano, una frazione di Portovenere, presso La Spezia il \"Gruppo Arditi Incursori\" erede della X\u00aa Flottiglia MAS, che a partire dal 1960 avrebbe assunto la denominazione COMSUBIN.\nDal 1953 al 1954, col programma M.D.P.A., furono consegnati alla Marina Militare 17 dragamine di nuova costruzione e realizzati negli Stati Uniti della serie AMS (Motor Minesweeper) classificati nel 1955 dalla U.S. Navy MSC (Minesweeper Coastal), con scafo in legno e leghe amagnetiche, erano dotati di apparecchiature per il dragaggio acustico, magnetico e meccanico, che costituirono la serie \u201cAbete\u201d, mentre altre 19 unit\u00e0 analoghe costruite in Italia costituirono le serie Agave e Bamb\u00f9\nTra il 1956 ed il 1957, sempre nell'ambito del programma M.D.P.A., furono trasferiti alla Marina Militare quattro M.S.O. (Minesweeper Ocean), unit\u00e0 di nuova costruzione realizzati negli Stati Uniti: Il 23 febbraio 1956 gli MSO 506 e MSO 507, denominati rispettivamente Storione e Salmone; il 12 marzo 1957 l'MSO 517, denominato Sgombro ed il 20 giugno successivo l'MSO 518, denominato Squalo.\nLa ricostruzione della Marina con l'aiuto americano, intanto, oltre che con la cessione del naviglio dismesso, veniva accompagnato da commesse per la costruzione presso i cantieri italiani di unit\u00e0 finanziate con fondi statunitensi, che oltre al potenziamento della Marina Militare, favorirono lo sviluppo di alcuni cantieri italiani, che finirono per ricevere anche commesse estere come quella per la costruzione dei cacciatorpediniere venezuelani della classe Almirante Clemente. Furono cos\u00ec costruite per la Marina Militare, tra il 1953 e il 1956 tre corvette della \"Classe Albatros\", prime unit\u00e0 di scorta costruite in Italia nel dopoguerra, e due cacciatorpediniere della Classe Indomito e furono finanziate dagli USA anche due delle quattro fregate Classe Centauro entrate in servizio nel biennio 1957/58 in sostituzione delle Spica che venivano messe in disarmo. Alle tre corvette Albatros, se ne aggiunse nel 1961 una quarta, inizialmente costruita per la marina olandese e restituita dai Paesi Bassi agli Stati Uniti.\nTra le unit\u00e0 acquistate nel decennio una goletta dalla Francia che ribattezzata Palinuro, nella marina mercantile francese era stata adibita a peschereccio per la pesca del merluzzo e che dopo essere stata sottoposta dopo l'acquisto da parte italiana a lavori di trasformazione, \u00e8 stata adattata a nave scuola per affiancare il Vespucci in sostituzione della Cristoforo Colombo ceduta all'Unione Sovietica in base alle clausole del trattato di pace.\nTra le unita minori vi \u00e8 la costruzione della motocannoniera \"MC 490\" nei cantieri di Monfalcone che fu un banco di prova per la sperimentazione di idee e soluzioni tecniche, ma non avendo dato le prove l'esito sperato, l'unit\u00e0 dopo varie trasformazioni assunse nel 1965 la configurazione di motosilurante e fu ribattezzata .\nIl nuovo programma di potenziamento della flotta.\nNella seconda met\u00e0 degli anni cinquanta furono emanate da parte dello Stato maggiore della Marina le direttive per un nuovo programma di potenziamento noto come \"Programma 1958\", in cui venivano tracciate le future linee di sviluppo della Marina Militare, che non potendo contare, per motivi di bilancio, su un potenziamento quantitativo, puntava ad un'evoluzione qualitativa, con la realizzazione un numero limitato di piattaforme da equipaggiare con impianti e apparati all'avanguardia e innovativi rispetto allo standard navale europeo. Fu anche rivolto l'interesse verso il naviglio a propulsione nucleare, con il progetto per un sottomarino d'attacco battezzato Guglielmo Marconi che avrebbe dovuto avere un dislocamento in immersione di 3.400 tonnellate, una velocit\u00e0 massima in immersione di 30 nodi e una dotazione siluristica di 30 armi, ma senza la collaborazione degli Stati Uniti il progetto non avrebbe mai potuto concretizzarsi e con il rifiuto americano di collaborare, sulla base di una legge che vietava il trasferimento all'estero di conoscenze e tecnologie nucleari utilizzabili a fini militari il progetto fu abbandonato.\nIl Programma 1958 prevedeva la realizzazione di:\nIl programma prevedeva anche la ricostruzione/trasformazione dell'incrociatore Giuseppe Garibaldi in unit\u00e0 lanciamissili, e quella del sommergibile Bario con le unit\u00e0 che avrebbero dovuto entrare in linea all'inizio del decennio successivo.\nLa flotta degli anni sessanta.\nLa scadenza degli obiettivi del \"Programma 1958\" fu rispettata solamente per le fregate \"Bergamini\" per il sommergibile \"Bario\" ricostruito e ribattezzato Calvi ed il \"Garibaldi\" entrati in servizio nel biennio 1961/62 mentre la realizzazione delle rimanenti unit\u00e0 and\u00f2 a rilento per le difficolt\u00e0 finanziarie derivate dall'inevitabile aumento dei costi iniziali. Intanto proseguiva il potenziamento della flotta attraverso l'arrivo di unit\u00e0 provenienti dagli Stati Uniti, con l'arrivo dagli USA diverse di tre sommergibili ex classe Balao modernizzati nell'ambito del Programma GUPPY, con l'arrivo del primo nel 1960 ribattezzato \"Evangelista Torricelli\" e di altri due nel 1966 che furono ribattezzati \"Francesco Morosini\" e \"Alfredo Cappellini\" che avrebbero prestato servizio per un decennio. A beneficiare del materiale di provenienza statunitense fu quello delle unit\u00e0 di supporto logistico ed anfibio, con l'arrivo tra il 1957 e il 1970 di quattro unit\u00e0 che furono ribattezzate \"Etna\", \"Anteo\", \"Andrea Bafile\" e \"Pietro Cavezzale\". Nel 1964 fu ricostituito il battaglione San Marco, dopo che i fucilieri di marina nel 1951 erano stati inquadrati in un'unit\u00e0 interforze Lagunari sciolta nel 1956.\nNel biennio 1963/64 entrarono finalmente in servizio i due \"Doria\" e i due \"Impavido\" e nel 1965 il \"San Giorgio\", dopo un ciclo di lavori iniziati nel 1963 per essere adattato a nave scuola, rilevava in tale compito il \"Montecuccoli\" andato in disarmo l'anno precedente. Nello stesso anno, fu avviata la costruzione dei \"Toti\", prime unit\u00e0 subacquee costruite in Italia nel dopoguerra, che sarebbero entrate in servizio nel 1968. Questi sottomarini la cui sigla NATO era SSK (simbolo di classificazione di scafo, \"hull classification symbol\" impiegato dalla Marina statunitense per indicare i sottomarini d'attacco, \"Hunter-Killer Submarine\"; la sigla \u00e8 utilizzata per estensione anche per indicare sottomarini d'attacco di altre marine) sono stati progettati con caratteristiche antisommergibile per fronteggiare la minaccia rappresentata dai sommergibili sovietici.\nRealizzazioni significative di questo periodo furono le fregate elicotteristiche \"Alpino\", sviluppate sul progetto \"Bergamini\" che avevano un apparato propulsore di tipo CODOG, entrate in servizio nel 1967 con una di loro la \"Carabiniere\" ancora oggi in servizio per la sperimentazione di nuovi sistemi d'arma. Alte importanti realizzazioni furono le corvette \"De Cristofaro\" e per quanto riguarda il naviglio minore furono realizzate delle motocannoniere convertibili derivate dalle unit\u00e0 \"MC 490\" il cui requisito operativo era il controllo dell'Adriatico ambiente che per le sue caratteristiche era ideale per queste unit\u00e0, che veloci sottili ed in possesso di un adeguato armamento antinave erano in grado di tendere efficaci imboscate. Su queste unit\u00e0 furono sperimentati anche nuove armi come il cannone Otobreda 76 mm.\nAlla fine del decennio, nel 1968 furono impostate le due unit\u00e0 missilistiche della classe Audace, ma la realizzazione pi\u00f9 significativa del decennio, fu la costruzione dell'incrociatore lanciamissili portaelicotteri \"Vittorio Veneto\" entrato in servizio nel 1969 e destinato a ricoprire per oltre un decennio il ruolo di ammiraglia della flotta. La costruzione del Vittorio Veneto avfu in seguito all'annullamento della costruzione della terza unit\u00e0 della Classe Doria che avrebbe dovuto chiamarsi \"Dandolo\" e la cui costruzione fu annullata in quanto si \u00e8 preferito optare per la costruzione di un'unit\u00e0 di maggiori dimensioni. Nel 1969 dagli Stati Uniti arrivarono anche due cacciatorpediniere della classe Fletcher per sostituire le due unit\u00e0 classe Benson. Le due unit\u00e0 furono ribattezzate \"Fante\" (D 561) e \"Lanciere\" (D 560), che per\u00f2 era in condizione talmente disastrose che fu cannibalizzata per pezzi di ricambio per le unit\u00e0 gemelle, imponendo l'acquisto di una terza unita entrata in servizio nel gennaio 1970, ribattezzata \"Geniere\" (D 555). Queste unit\u00e0, che erano state sottoposte agli ammodernamenti del Programma FRAM per aumentarne le capacit\u00e0 antisommergibile e poter fronteggiare pi\u00f9 efficacemente la minaccia dei sommergibili sovietici erano in cattive condizioni e rimasero in servizio solo per un quinquennio.\nLa situazione politico-militare nel Mediterraneo alla fine del decennio imponeva nuovi compiti alla Marina Militare con la guerra dei sei giorni che aveva finito per rafforzare l'influenza sovietica su alcune nazioni arabe del Medio Oriente, con Egitto e Siria in prima fila, con il conseguente consolidamento della presenza sovietica nel Mediterraneo orientale. L'espansionismo sovietico nel bacino del Mediterraneo fu ulteriormente favorito dal colpo di stato in Libia che aveva portato al potere Gheddafi ed in tale contesto diventava crescente l'importanza della Marina Militare Italiana, per le forze della NATO che operavano nella regione, e l'entit\u00e0 delle risorse che la Marina Militare poteva mettere a disposizione per migliorare le capacit\u00e0 d'intervento dell'alleanza in caso di crisi.\nGli anni settanta e la legge navale.\nGli anni settanta si aprivano con la messa in disarmo nel 1971 dell'ammiraglia \"Garibaldi\" e del \"San Marco\", ex \"Giulio Germanico\", mentre nel corso del decennio uscivano progressivamente di scena le corvette Gabbiano. Intanto la minaccia sovietica si materializzava nella squadra del Mediterraneo ed era appoggiata da una consistente forza aerea che aveva le sue basi sul litorale nord-africano, imponendo la necessit\u00e0 di adeguare lo strumento navale nazionale. Il bilancio era tuttavia carente e nel 1970, dei 1.510 miliardi destinati alla Difesa l'aliquota devoluta alla Marina fu di soli 200 miliardi, a causa di concezioni strategiche che privilegiavano le esigenze delle forze aeree e di terra che operavano in difesa del confine nord-orientale.\nCon gli esigui fondi destinati dal bilancio della difesa alla marina lo stato maggiore prefer\u00ec concentrare le risorse disponibili sulle costruzione di nuove unit\u00e0 navali, limitando al massimo i lavori di ammodernamento sul naviglio in servizio. Il programma a medio termine da portare avanti con gli stanziamenti ordinari prevedeva la realizzazione di quattro fregate lanciamissili \"Lupo\", due sottomarini classe Sauro, otto aliscafi classe Sparviero, una rifornitrice di squadra classe Stromboli, una nave idrografica e altro naviglio d'uso locale fra cui due rimorchiatori d'altura e dieci costieri, mentre la componente aerea sarebbe stata potenziata con la graduale acquisizione di 28 elicotteri AB 212 da destinare alle unit\u00e0 di navali e con dodici SH-3D destinati alle basi a terra. Le modifiche alle unit\u00e0 in servizio furono limitate all'installazione sui \"Toti\" dei siluri A-184, gi\u00e0 programmati per i battelli di nuova costruzione, e la trasformazione di dieci dragamine tradizionali in cacciamine.\nUn parziale incremento della forza operativa si ebbe tra il 1972 e il 1974 con l'entrata in servizio delle unit\u00e0 della \"Classe Audace\" e con l'arrivo dagli Stati Uniti di quattro sommergibili, e due navi da sbarco. Quest'ultime formarono la classe Grado, mentre i quattro sommergibili appartenevano due alla classe Tench e due alla classe Tang. Le prime due, ribattezzate \"Primo Longobardo\" e \"Gianfranco Gazzana-Priaroggia\", furono le prime unit\u00e0 del tipo GUPPY III mentre le unit\u00e0 della classe Tang, primi battelli di costruzione postbellica, furono ribattezzate \"Livio Piomarta\" e \"Romeo Romei\". Le loro caratteristiche generali ne facevano delle unit\u00e0 ancora efficaci, ma, essendo sommergibili di tipo oceanico, le loro dimensioni ne rendevano problematico l'impiego in un teatro come il Mediterraneo e di conseguenza, analogamente a quanto era avvenuto con i precedenti battelli di provenienza americana, furono utilizzati prevalentemente per l'addestramento della componente subacquea nazionale e delle navi di superficie specializzate nella lotta antisommergibile.\nLa progressiva radiazione del naviglio pi\u00f9 anziano non compensata dall'entrata in servizio di nuove unit\u00e0 ed il lento processo di ammodernamento in un'area sempre pi\u00f9 difficile come il bacino del Mediterraneo, rendeva il compito della Marina Militare sempre pi\u00f9 difficile, specie alla luce della situazione internazionale che con il riaccendersi, nel 1973, nella regione medio orientale, del conflitto arabo-israeliano, acuiva le tensioni sullo sfondo della guerra fredda, mentre pi\u00f9 vicino all'Italia la Libia diventava sempre pi\u00f9 minacciosa, soprattutto dopo l'attacco condotto nell'ottobre del 1972 da un Mirage libico contro la corvetta \"De Cristofaro\", impegnata in una missione di vigilanza pesca. In questa situazione si manifestavano profondi disagi di carattere morale e materiale nel personale che operava in marina e a farsene portavoce fu lo stesso comandante in capo della Squadra Navale, Ammiraglio Gino Birindelli, in una conferenza stampa fatta a bordo dell'incrociatore \"Garibaldi\" nel febbraio 1970. Le dichiarazioni di Birindelli provocarono reazioni e prese di posizione, come quella in cui ben 800 ufficiali in servizio, in una lettera indirizzata al Capo di Stato Maggiore della Marina, esprimevano le proprie opinioni sullo stato della Marina Italiana, proponendo una serie di iniziative per accelerare un processo di risanamento ritenuto non pi\u00f9 rinviabile.\nLe dichiarazioni di Birindelli oltre a scatenare comprensibili reazioni portarono la classe politica a risolvere in maniera salomonica il problema dei salari, mantenendolo nei limiti del bilancio ordinario annuale; per effetto di una coperta troppo corta il nuovo Capo di Stato Maggiore della Marina ammiraglio Virgilio Spigai fu costretto, persistendo la carenza finanziaria, a ritirare dal servizio il naviglio pi\u00f9 anziano e pi\u00f9 oneroso da mantenere, tra cui il conduttore di flottiglia \"San Marco\" (D 563) e l'incrociatore Garibaldi, ad appena dieci anni dal suo rientro in servizio dopo la conversione in unit\u00e0 lanciamissili. Una ripercussione negativa si ebbe anche nel programma delle nuove costruzioni, per cui furono rimandate ad un futuro migliore le realizzazioni della terza unit\u00e0 della Classe Doria (l'incrociatore Trieste), di due fregate della classe \u201cAlpino\u201d (Perseo e Polluce), costruzioni che verranno cancellate, e di altri due unit\u00e0 della classe \u201cAudace\u201d (Animoso e Ardimentoso), che verranno invece realizzate con oltre un decennio di ritardo con significativi miglioramenti e che avrebbero costituito la Classe Durand de la Penne.\nUn primo riconoscimento dell'importanza del ruolo della Marina Militare si ebbe con la nomina, nel 1972, dell'ammiraglio \"Eugenio Henke\" alla carica di Capo di Stato Maggiore della Difesa, che in precedenza era stata sempre assegnata a un generale dell'Esercito.\nNel novembre 1973, con la situazione politico-militare che si presentava in quel periodo nell'area mediterranea, in seguito alla guerra del Kippur e con la presenza sovietica sempre pi\u00f9 massiccia nell'area, un'analisi effettuata dal Capo di Stato Maggiore della Marina ammiraglio Gino De Giorgi, considerava remota l'ipotesi di un conflitto globale che coinvolgesse i due blocchi, ma prospettava invece uno stato di conflittualit\u00e0 permanente caratterizzato da confronti regionali in cui il loro pi\u00f9 probabile teatro di svolgimento sarebbe stato proprio il Mediterraneo, con la Marina che di conseguenza tra le forze armate sarebbe stata quella maggiormente in prima linea a dovere operare in tale contesto. Ai compiti che tradizionalmente spettavano alla Marina, inoltre se ne aggiungevano altri, come la protezione dei pescherecci nazionali, spesso oggetto di attacco da parte di unit\u00e0 navali di stati nord-africani, il rifornimento idrico delle isole minori, operazioni di ricerca e soccorso ed attivit\u00e0 di ricerca idroceanografica. Tutti questi compiti richiedevano una flotta molto diversificata e in grado di reggere ad un cos\u00ec gravoso logorio d'impiego e l'analisi metteva in evidenza l'impossibilit\u00e0 da parte della Marina Militare a poter proseguire nella strada del rinnovamento della propria flotta, a causa della carenza dei bilanci ordinari.\nQueste esigenze furono pubblicate in un documento intitolato \"Prospettive ed orientamenti di massima della Marina Militare per il periodo 1974-84\", noto come \"Libro Bianco della Marina\".\nIl documento evidenziava come una volta completato il programma costruttivo ordinario, tenendo conto delle unit\u00e0 che si sarebbero dovute ritirare dal servizio entro la met\u00e0 degli anni ottanta era indispensabile il ricorso ad uno stanziamento straordinario di fondi per consentire, nell'arco di un decennio, la realizzazione di ulteriori unit\u00e0 indispensabili per mantenere un ragionevole livello di efficienza e credibilit\u00e0. Tale documento avrebbe portato di l\u00ec a qualche anno alla Legge Navale del 1975 che sarebbe stato il presupposto di un sostanziale ammodernamento della flotta della Marina Militare.\nIl disegno di legge che fu formulato per soddisfare queste esigenze prevedeva uno stanziamento di 1.000 miliardi scaglionati in dieci anni, tramite il quale sarebbe stato possibile l'acquisizione di nuove unit\u00e0 cos\u00ec ripartite:\nVi era poi un'ulteriore aliquota di elicotteri medi e pesanti, da destinare sia alle unit\u00e0 portaelicotteri di nuova costruzione che ai gruppi di volo basati a terra.\nLa \"Legge Navale\" che dava attuazione al programma fu approvata dal Parlamento il 22 marzo 1975 con un'ampia maggioranza e si rivel\u00f2 di grande importanza anche per l'industria cantieristica nazionale, permettendo la promozione e l'esportazione di una notevole quantit\u00e0 sia di unit\u00e0 navali sia dei sistemi associati, consentendo alle aziende italiane che operavano nell'equipaggiamento delle unit\u00e0 navali di cogliere lusinghieri successi sui mercati di tutto il mondo. Risalgono a quel periodo le commesse di Per\u00f9 e Venezuela per esemplari della classe \"Lupo\" e di Libia ed Ecuador per le corvette Fincantieri, mentre un discorso a parte merita la pi\u00f9 grossa delle commesse fatte ai cantieri italiani, quella degli iracheni, che alla fine fu per la diplomazia italiana causa di grossi problemi. Per la marina venezuelana furono realizzati negli stessi, anni nei cantieri navali italiani, anche i lavori di ammodernamento delle navi della \"Classe Almirante Clemente\", costruite in Italia negli anni cinquanta, con alcune unit\u00e0 di questa classe che erano ancora in servizio attivo all'inizio del nuovo millennio e che solo recentemente sono state poste in disarmo. Una grossa occasione perduta fu invece quella dell'ammodernamento della flotta argentina, con gli argentini che accolti con ostilit\u00e0 in Italia, alla fine si rivolsero ai cantieri tedeschi che si aggiudicarono la grossa commessa.\nL'applicazione della legge navale e gli anni ottanta.\nAl momento dell'entrata in vigore della \"Legge Navale\" la Marina Militare si prodig\u00f2 per tramutare in atti concreti le linee guida del \"Libro Bianco\" e successivamente sancite dal Parlamento, ma l'elevata inflazione di quel periodo erose in parte il finanziamento iniziale di 1.000 non consentendo la completa realizzazione del programma. Alla fine del 1977 i contratti stipulati dalla Marina Militare con i cantieri e le industrie nazionali riguardavano la costruzione di una nave rifornitrice di squadra, sei fregate lanciamissili \"Maestrale\", due sottomarini \"Classe Sauro\", una nave di salvataggio, sei aliscafi tipo \"Sparviero\" e 27 elicotteri, impegnando cos\u00ec 765 miliardi dei 1.000 previsti. Tra le unit\u00e0 da appaltare ai cantieri, la pi\u00f9 costosa era la portaerei \"Garibaldi\" il cui costo preventivo era di 160 miliardi, mentre le pi\u00f9 economiche erano i cacciamine il cui costo preventivo era di 13 miliardi ciascuno. L'aumento dei costi che impose a quel punto un ridimensionamento dei programmi iniziali, per cui lo Stato Maggiore nello spendere i restanti 235 miliardi diede priorit\u00e0 alla costruzione del \"Garibaldi\" e di un primo gruppo di quattro cacciamine, impegnando un totale di 212 miliardi e rinviando la realizzazione dei due cacciatorpediniere lanciamissili, di due delle otto fregate, della nave d'assalto anfibio e degli altri cacciamine. La cosa avrebbe significato il forzato allungamento del periodo di servizio per diverse unit\u00e0, fra cui i due \"Impavido\" e le due unit\u00e0 da sbarco della \"Classe Grado\", mentre sarebbe stato necessario aggiornare le previsioni di spesa per la quelle navi la cui costruzioni veniva rinviata.\nDopo dieci anni dall'approvazione della \"Legge Navale\" del 1975, erano entrati in servizio la portaerei \"Garibaldi\", due sommergibili \"Sauro\", le otto fregate \"Maestrale\", sei aliscafi \"Sparviero\", i primi quattro cacciamine della Classe \"Lerici\", il secondo rifornitore di squadra tipo \"Stromboli\" e la nave salvataggio Anteo, mentre non era ancora iniziata la costruzione dei due cacciatorpediniere lanciamissili e del secondo gruppo di sei cacciamine.\nI programmi a breve termine dello Stato Maggiore intanto prevedevano l'ammodernamento della classe Audace e la costruzione di una III\u00aa serie di due sommergibili Sauro, di un terzo rifornitore di squadra, e di quattro corvette \"Minerva\".\nL'inizio del decennio aveva visto l'uscita di scena del San Giorgio, posto in disarmo e sostituito nei compiti di nave scuola dall'incrociatore \"Caio Duilio\", mentre la fine del decennio, vedeva l'entrata in servizio nella prima parte del 1988 delle navi da sbarco \"San Giorgio\" e \"San Marco\" in sostituzione delle unit\u00e0 della Classe \"Grado\" e sancire con la Legge 26 gennaio 1989, ratificata dal presidente Cossiga il successivo 1\u00ba febbraio, la costituzione di un'aviazione navale imbarcata, con la scelta del velivolo che cadde sull'AV-8B Harrier. Entrarono poi in servizio le corvette della I\u00aa Serie della Classe \"Minerva\" ed avviata la costruzione della II\u00aa Serie, cos\u00ec come fu avviata la costruzione dei pattugliatori d'altura della Classe \"Cassiopea\", la cui prima unit\u00e0 entr\u00f2 gi\u00e0 in servizio nel 1989, anno in cui fu avviata la costruzione dei cacciatorpediniere lanciamissili \"Animoso\" e \"Ardimentoso\" destinati a sostituire i due \"Impavido\" e furono completati i lavori di ammodernamento, iniziati nel 1987, di \"Audace\" e \"Ardito\".\nGli impegni internazionali.\nLa fine del decennio precedente aveva la Marina Militare protagonista, nell'estate del 1979, di un'alta azione umanitaria lontano dalle acque italiane in favore dei Boat people del Vietnam quando un gruppo navale formato dagli incrociatori \"Vittorio Veneto\" e \"Andrea Doria\" e dal rifornitore di squadra \"Stromboli\" si rese protagonista del salvataggio di quasi mille naufraghi nel Mar Cinese Meridionale. In questa occasione alla bandiera della Marina Militare fu conferita la medaglia d'oro per i benemeriti della salute pubblica prima decorazione ottenuta dopo la seconda guerra mondiale.\nFurono per\u00f2 gli anni ottanta che videro i primi impegni della Marina Militare in missioni internazionali, con l'invio nell'aprile del 1982 di un gruppo navale di pattugliamento, a Sharm el-Sheikh nel golfo di Aqaba, nell'ambito della Forza Multinazionale e di Osservatori delle Nazioni Unite per il rispetto degli accordi di Camp David. Successivamente la Marina Militare partecip\u00f2 alla missione in Libano dal settembre 1982 al marzo 1984 in operazioni di pattugliamento davanti alle coste libanesi e di scorta al naviglio mercantile e militare impiegato per il trasporto dall'Italia dei reparti dell'Esercito e del Battaglione San Marco, che nel corso della missione di pace perse un suo operativo, il mar\u00f2 Filippo Montesi. Nell'agosto 1984 poi, dopo che alcune esplosioni di mine navali nel Mar Rosso nella zona immediatamente a sud del Canale di Suez provocarono l'interruzione della navigazione commerciale, la Marina Militare partecip\u00f2 alle operazioni di bonifica con l'invio di un gruppo navale formato da tre cacciamine e dalla nave appoggio Cavezzale.\nLa seconda met\u00e0 del decennio vide per la marina impegni sempre pi\u00f9 gravosi nei nuovi scenari che andavano profilandosi. Se nel 1985, con l'irrompere sulla scena internazionale di Michail Gorba\u010d\u00ebv, tra Est e Ovest iniziava un periodo di distensione, il Mediterraneo rimaneva sempre un'area di confronto fra le due superpotenze e la diffusione dell'integralismo islamico fortemente anti-occidentale ed anti-americano era causa di forti tensioni ed instabilit\u00e0. Con il sequestro dell'Achille Lauro avvenuto il 7 ottobre 1985 ad opera di un gruppo terroristico palestinese, la mobilitazione che ne segui, denominata \"Operazione Margherita\" vide un'ampia partecipazione della Marina, e la circostanza evidenzi\u00f2 la necessit\u00e0 di una pi\u00f9 efficace componente aerea per il pattugliamento marittimo a largo raggio. Successivamente, in seguito alle tensioni e alla crisi tra Stati Uniti e Libia, il 15 aprile 1986 vi fu un attacco missilistico contro la stazione LORAN gestita dagli Stati Uniti sull'isola di Lampedusa: L'attacco evidenzi\u00f2 la scarsa efficacia delle rete di allarme radar e la mancanza di una qualsiasi forma di difesa contro attacchi missilistici. Scatt\u00f2 quindi un'operazione di dispiegamento nel Canale di Sicilia di naviglio d'altura con funzioni di controllo radar denominata \"operazione girasole\" che aveva come scopo quello di estendere quanto pi\u00f9 possibile verso sud la sorveglianza antiaerea ed antimissile. Ma un altro impegno attendeva le unit\u00e0 italiane e questa volta in uno scenerio operativo ben pi\u00f9 distante dalla madrepatria.\nOperazione Golfo 1.\nDopo anni di guerra il Golfo Persico era balzato alla ribalta dell'opinione pubblica mondiale quando Iran ed Iraq estesero le ostilit\u00e0 al traffico marittimo commerciale coinvolgendo anche navi appartenenti a nazioni neutrali. e tra queste fu anche coinvolta la motonave italiana \"Jolly Rubino\", attaccata da parte dei \"Guardiani della rivoluzione\" iraniani, e la cosa spinse la Marina Militare ad inviare un contingente nell'area, formato da fregate, unit\u00e0 logistiche e cacciamine impegnate in operazioni di scorta al naviglio mercantile e di bonifica da mine navali.\nLa missione, denominata Operazione Golfo 1, iniziata il 15 settembre 1987 si concluse entro la fine dell'anno successivo con il rientro delle ultime unit\u00e0 impegnate nelle operazioni di bonifica. Nei quindici mesi della missione le unit\u00e0 della Marina Militare assicurarono protezione delle unit\u00e0 mercantili nazionali, garantendo loro condizioni di piena sicurezza, salvaguardando il diritto alla libera navigazione in acque internazionali. Al termine della missione la bandiera della Marina Militare fu decorata con la croce di cavaliere dell'Ordine militare d'Italia.\nIl risultato della missione, ampiamente positivo, confermava la bont\u00e0 delle scelte a suo tempo operate per l'ammodernamento della flotta ma rendeva evidente l'improrogabile necessit\u00e0 di un terzo rifornitore di squadra.\nGli anni novanta.\nRitorno nel Golfo.\nGli anni novanta iniziarono per la Marina Militare con un ritorno nel Golfo Persico. Dopo che era terminata nel settembre 1988 la guerra Iran-Iraq, il 2 agosto 1990 il \"ra'\u012bs\" iracheno Saddam Hussein invase il vicino stato del Kuwait in nome di un'antica pretesa di Baghdad di recuperare un territorio che era stato in et\u00e0 pi\u00f9 antiche dipendente dal Governatorato iracheno di Bassora in et\u00e0 ottomana. L'invasione provoc\u00f2 le immediate sanzioni da parte dell'ONU che lanci\u00f2 un ultimatum, imponendo il ritiro delle truppe irachene. La richiesta non consegu\u00ec risultati e il 17 gennaio 1991 inizi\u00f2 la Guerra del Golfo e le navi della Marina Militare si trovarono a far parte della coalizione internazionale. Sin dall'agosto del 1990 il governo italiano deliber\u00f2 l'invio delle fregate \"Orsa\" e \"Libeccio\", del rifornitore di squadra \"Stromboli\" e di due corvette \"Minerva\" a cui si aggiunsero a settembre, otto cacciabombardieri \"Tornado\" e la fregata \"Zeffiro\". Altre unit\u00e0 in seguito parteciparono alle operazioni avvicendandosi alle altre, tra cui l\"'Audace\" e varie unit\u00e0 \"Lupo\" e \"Maestrale\", con \"Orsa\" e \"Stromboli\" che sulla via del ritorno furono impegnate nell'evacuazione di cittadini italiani e di altri stati europei dalla Somalia. Dislocate nelle acque del Golfo Persico, le unit\u00e0 italiane assicurarono, in concorso con le altre Forze Multinazionali, l'applicazione delle risoluzioni del Consiglio di Sicurezza delle Nazioni Unite, partecipando al controllo dell'embargo, conducendo azioni di controllo del naviglio sospetto e potenzialmente ostile. Successivamente, durante la fase delle operazioni militari, le unit\u00e0 italiane in concorso con altre forze navali contribuirono alla protezione diretta delle principali unit\u00e0 della forza multinazionale. Al termine delle operazioni militari poi, ripresero l'attivit\u00e0 di embargo, partecipando allo stesso tempo alla bonifica delle acque del Golfo dai campi minati. Per questa missione, durata esattamente un anno e terminata nell'agosto del 1991, la bandiera della Marina Militare fu nuovamente decorata con la croce di cavaliere dell'Ordine militare d'Italia.\nMissioni e nuovi compiti operativi.\nSuccessivamente la Marina Militare prese parte insieme all'Esercito e all'Aeronautica con l'invio del \"battaglione san Marco\" alla missione \"Ibis\" svolta tra il maggio 1993 e il marzo 1994 nell'ambito della missione delle Nazioni Unite UNOSOM II, che a sua volta era parte dell'operazione Restore Hope il cui compito era quella di fornire, facilitare e proteggere gli aiuti umanitari in Somalia e il monitoraggio del cessate il fuoco ottenuto con la mediazione ONU nel conflitto civile somalo nei primi anni novanta.\nAltro fronte in cui le unit\u00e0 della Marina Militare sono state impegnate \u00e8 quello della lotta all'immigrazione clandestina in Adriatico e nel canale di Sicilia, in cui spesso le navi della Marina sono state protagoniste di salvataggi dei naufraghi di questi viaggi. Nell'ambito della lotta all'immigrazione selvaggia ed in seguito alla crisi scoppiata in Albania, nel 1997 si svolse l'Operazione Alba che vide la partecipazione in varia misura di undici nazioni, con lo sbarco di truppe e mezzi oltre che di aiuti umanitari alla popolazione albanese. Questa fu la prima missione internazionale a guida italiana e la Marina vi partecip\u00f2 con le proprie unit\u00e0 e con unit\u00e0 della Guardia Costiera per la parte marittima e contribuendo con il battaglione san Marco alle operazioni terrestri. Al termine della missione, svolta dal 3 marzo al 12 agosto del 1997, la bandiera della Marina Militare fu ancora una volta decorata con la croce di Cavaliere dell'Ordine Militare d'Italia.\nIl \"battaglione san Marco\" \u00e8 stato presente anche in Kosovo e in Eritrea come deterrente durante la guerra con l'Etiopia, mentre nel 1999 un gruppo di incursori del COMSUBIN trasportato da nave \"san Giusto\" \u00e8 stato inviato durante la crisi di Timor Est.\nLa flotta degli anni novanta.\nPer quanto riguarda le unit\u00e0 in servizio l'inizio del decennio vide l'entrata in servizio della II serie della classe \"Minerva\" e della II serie della classe \"Cassiopea\" e l'uscita di scena dei \"Doria\" e dei due \"Impavido\". Nel 1993 entrarono in servizio i due cacciatorpediniere de la Penne che inizialmente battezzati \"Animoso\" e \"Ardimentoso\" al momento della loro entrata in servizio furono intitolati alle medaglie d'oro al valor militare Luigi Durand de la Penne e Francesco Mimbelli. Nel 1991 veniva avviata la costruzione di una terza unit\u00e0 anfibia la \"San Giusto\" che entrata in servizio nell'aprile del 1994 oltre ai compiti di squadra svolge il ruolo di nave scuola per gli allievi del secondo anno dell'Accademia Navale di Livorno sostituendo nel compito l'incrociatore Caio Duilio andato in disarmo nel 1990. Nel 1995 viene avviata la costruzione del terzo rifornitore di squadra, battezzato \"Etna\" ed entrato in servizio nel 1998.\nTra il 1994 e il 1996 sono entrate in servizio quattro unit\u00e0 della Classe \"Soldati\". Si tratta delle unit\u00e0 tipo \"Lupo\", che inizialmente erano state costruite per l'Iraq ed erano state consegnate alla Marina Irachena, ma dato l'embargo restarono bloccate in Italia e conseguentemente non furono pagate dal committente e su di esse ha vissuto per anni un ridotto equipaggio iracheno in attesa che si risolvesse la questione.\nQueste quattro unit\u00e0 alla fine sono entrate a far parte della Marina Militare grazie ad un compromesso, poich\u00e9 i cantieri andavano pagati per il lavoro fatto e gli iracheni certamente non lo avrebbero fatto, dato che non potevano prendersi le navi, quindi alla fine il governo italiano, dietro confisca, acquist\u00f2 la propriet\u00e0 delle navi pagando i cantieri e le unit\u00e0, dopo un fermo decennale, passarono di propriet\u00e0 nel 1994, venendo assegnate alla Marina che le introdusse in servizio solo dopo un ciclo di lavori di ampia modifica dei sistemi di bordo, sia perch\u00e9 diversi apparati erano incompatibili con le normative NATO, sia per consentire a queste navi l'adeguamento del livello tecnico-operativo a quello delle altre unit\u00e0 in servizio, con interventi sui sistemi di comando e controllo, sui sistemi di telecomunicazione e sui sensori di scoperta radar e acustici. La differenza sostanziale con le \"Lupo\" risiede nel fatto che queste unit\u00e0 non sono dotate di alcun armamento per la lotta antisommergibile ed in considerazione di ci\u00f2, le unit\u00e0 sono impiegate ed ufficialmente classificate come \"pattugliatori di squadra\", definizione piuttosto estemporanea e rara nelle moderne marine occidentali, ma queste unit\u00e0, essendo grossi mezzi di superficie, sono difficilmente collocabili da un punto di vista classificativo. Nonostante le vicissitudini legate alla loro acquisizione, queste unit\u00e0 sono state impiegate intensamente sin dai primi anni di servizio nella Marina italiana.\nPer quanto riguarda i sommergibili, la Marina, alla fine degli anni ottanta aveva avviato lo studio per un nuovo sottomarino nazionale, denominato, \"progetto S 90\", che per\u00f2 non port\u00f2 a nessun risultato, cos\u00ec, per compensare parzialmente la progressiva dismissione delle unit\u00e0 della classe Toti nel corso degli anni novanta, quando il \"progetto Sauro\" originale era divenuto ormai obsoleto, si \u00e8 fatto ricorso ad una 4\u00aa serie della classe \"Sauro\".\nLa Marina Militare nel nuovo millennio.\nMissioni internazionali.\nIl nuovo millennio si apre per la Marina Militare con nuove sfide imposte dagli scenari internazionali venutisi a creare in conseguenza degli attentati dell'11 settembre 2001 e la guerra al terrorismo che l'Occidente si \u00e8 trovato a dovere affrontare.\nIn seguito all'intervento americano in Afghanistan, principale base dell'organizzazione terroristica al-Qa'ida, che ha portato all'abbattimento del regime dei talebani l'Italia \u00e8 presente in Afghanistan nell'ambito dell'ISAF, la forza internazionale per il mantenimento della pace con base a Kabul, con reparti dell'esercito e per la Marina Militare del battaglione San Marco. Nel corso del 2005 l'Italia si \u00e8 trovata al comando di quattro missioni multinazionali: in Afghanistan, in Bosnia ed Erzegovina, in Kosovo e in Albania.\nLa Marina ha partecipato ampiamente alla lotta al terrorismo prendendo parte, oltre che con il battaglione San Marco, con le sue unit\u00e0 navali alle operazioni \"Active Endeavour\" nel Mediterraneo, Antica Babilonia nel golfo Persico, Enduring Freedom nel golfo Persico e nell'oceano Indiano e partecipando alla lotta alla pirateria ed in difesa dei traffici marittimi e della libert\u00e0 di navigazione nella zona del corno d'Africa e del golfo di Aden. Tutte le principali unit\u00e0 della Marina Militare hanno preso parte a queste missioni.\nNell'estate 2006 la Marina Militare \u00e8 stata una delle prime marine militari ad intervenire nella crisi del Libano. Il cacciatorpediniere \"Durand de la Penne\", in esercitazione in Grecia, \u00e8 stata tra le prime unit\u00e0 neutrali ad entrare nel porto di Beirut per l'evacuazione dei connazionali ed altri europei verso l'isola di Cipro con ben due viaggi. Successivamente \u00e8 intervenuto il battaglione San Marco, con l'unit\u00e0 da sbarco San Giorgio che ha permesso il trasporto di beni di prima necessit\u00e0 per la popolazione in guerra oltre all'evacuazione di altri connazionali. A settembre, sotto l'egida dell'ONU all'interno della missione UNIFIL 2, le navi Garibaldi, San Giusto, \"San Marco\" e \"San Giorgio\", in pratica l'intera flotta tuttoponte. scortate dalla corvetta Fenice hanno sbarcato sulla spiaggia di Tiro la forza d'ingresso, le truppe anfibie della nuova \"Forza di Proiezione dal Mare\" (FPM) composte dal \"San Marco\" e dei Lagunari, del contingente di pace italiano. La missione ha preso il nome di Operazione Leonte.\nLa flotta del nuovo millennio.\nPer quanto riguarda la flotta il progetto di ammodernamento pi\u00f9 importante \u00e8 quello sviluppato in cooperazione con la Francia con i programmi \"Orizzonte\" e FREMM.\nPer la parte italiana sono state costruiti due cacciatorpediniere del tipo Orizzonte che hanno sostituito i due \"Audace\" e dieci fregate multiruolo tipo FREMM che andranno a sostituire le fregate tipo \"Lupo\" e \"Maestrale\". Le due \"Orizzonte\" denominate \"Andrea Doria\" e \"Caio Duilio\" sono state varate a Riva Trigoso rispettivamente il 15 ottobre 2005 e 23 ottobre 2007. La prima unit\u00e0 \u00e8 stata consegnata il 22 dicembre 2007 e dopo le prove del sistema di combattimento dovrebbe entrare in servizio nel 2012, mentre la seconda unit\u00e0 \u00e8 stata consegnata il 3 aprile 2009. Queste unit\u00e0 entreranno in squadra in sostituzione dei due Audace che il 28 settembre 2006 hanno fatto il loro ultimo ammaina bandiera.\nPer quanto riguarda le FREMM, le dieci fregate italiane, verranno costruite in due serie, di cui una di quattro unit\u00e0 con specializzazione ASW ed un'altra di sei con vocazione multiruolo. Le unit\u00e0 italiane, con le undici francesi permetteranno di poter disporre a livello europeo di una forza omogenea, riducendo notevolmente i costi di esercizio. Le FREMM prenderanno il posto delle \"Maestrale\", ancora in servizio, e delle \"Lupo\", che dopo essere state messe in disarmo, rivendute al Per\u00f9, stanno vivendo, a dimostrazione della bont\u00e0 del progetto, una seconda vita, affiancando le unit\u00e0 dello stesso tipo di cui disponeva gi\u00e0 la marina peruviana, mentre la Vittorio Veneto, non pi\u00f9 operativa dal 2003, ed andata in disarmo nel 2006, \u00e8 destinata a diventare nel 2011, in occasione del 150\u00ba anniversario del Regno d'Italia, nave museale cos\u00ec come \u00e8 successo per i sommergibili Toti e Dandolo.\nSono usciti di scena gli aliscafi Sparviero sostituiti da 4 unit\u00e0 denominate Nuove Unit\u00e0 Minori Combattenti e 3 dei 4 Sauro delle prime due serie sostituiti dai 2 Todaro di progettazione italo-tedesca.\nLa Marina Militare inoltre collabora con la marina russa nella realizzazione del sommergibile S1000: questa collaborazione apre nuove frontiere per la Marina.\nIl 10 giugno 2009 \u00e8 entrata in servizio la nuova portaerei Cavour, che si affianca alla portaerei leggera Garibaldi.\nNel 2010 otto nazioni nel mondo mantengono portaerei in servizio attivo: Stati Uniti, Regno Unito, Italia, Russia, Francia, Spagna, Brasile ed India.\nSolamente le prime tre (Stati Uniti, Regno Unito ed Italia) hanno attualmente due o pi\u00f9 portaerei nelle rispettive flotte.\nComandanti della flotta.\nIl \"Comandante in Capo delle Forze Navali\", era l'ammiraglio al comando della flotta della Marina Militare, di stanza a Taranto. Dal 15 \ngennaio 1952 fu sostituito dal Comandante in Capo della Squadra Navale (CINCNAV)."}
{"id": "1911896", "revid": "767487", "url": "https://it.wikipedia.org/wiki?curid=1911896", "title": "Tervaskanto", "text": "Tervaskanto (in finlandese \"Cuore di Quercia\") \u00e8 il quarto album in studio del gruppo musicale finlandese Korpiklaani."}
{"id": "1911901", "revid": "124166665", "url": "https://it.wikipedia.org/wiki?curid=1911901", "title": "Lupin III - La lacrima della Dea", "text": " lett. \"Lupin III - Rapsodia di sette giorni,\" \u00e8 il diciottesimo special televisivo giapponese con protagonista Lupin III, il celebre ladro creato dalla mente di Monkey Punch, trasmesso per la prima volta in Giappone su Nippon Television l'8 settembre 2006. \u00c8 stato mandato in onda, in prima visione, diviso in quattro parti, su Italia 1, dal 4 al 9 luglio 2008. Per il mercato home video il titolo del film \u00e8 stato anche modificato in \"Lupin III - Lacrima della Dea\", togliendo l'articolo \"La\".\n\u00c8 il primo special in cui Lupin viene doppiato in Italia da Stefano Onofri, dopo la scomparsa di Roberto Del Giudice.\nTrama.\nLupin vuole rubare un diamante che si pu\u00f2 vedere solo per 7 giorni, di propriet\u00e0 del nuovo presidente degli U.S.A.; alle sue spalle cospirano anche dei trafficanti d'armi che intendono impadronirsene, per sostituirlo con una copia che in realt\u00e0 \u00e8 una bomba e poter cos\u00ec ricattare il politico. In tutto questo Jigen viene contattato da un vecchio compagno d'armi assunto da uno dei trafficanti che vogliono uccidere Lupin, cosa che porter\u00e0 il pistolero a scontrarsi col suo amico.\nDoppiaggio.\nDoppiaggio italiano:\nEdizioni home video.\nDVD.\nIl DVD \u00e8 uscito, edito da Yamato Video, il 10 marzo 2009 col titolo \"Lupin III - Lacrima della Dea\" (senza l'articolo \"La\"). Per le edicole \u00e8 stato ristampato con De Agostini il 1\u00ba agosto 2009 e con \"La Gazzetta dello Sport\" il 20 aprile 2012. In queste ultime due edizioni \u00e8 stato ripristinato il \"La\" nella copertina e nel libretto allegato, ma l'interno del disco \u00e8 rimasto uguale all'edizione Yamato, non avendo quindi l'articolo in questione.\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta ."}
{"id": "1911904", "revid": "107659256", "url": "https://it.wikipedia.org/wiki?curid=1911904", "title": "Panera", "text": "La p\u00e0nera \u00e8 un semifreddo al caff\u00e8, tipico della citt\u00e0 di Genova.\nIdeata nella met\u00e0 del XIX secolo, la denominazione \"p\u00e0nera\" \u00e8 la contrazione in lingua genovese di \"panna nera\", in riferimento al mutamento di colore del principale ingrediente, dovuto all'aggiunta della polvere di caff\u00e8.\nLa preparazione tradizionale prevede un amalgama di panna fresca, polvere di caff\u00e8 arabica, zucchero e tuorli d'uova sbattuti, da portare ad ebollizione in bagnomaria. Dopo aver lasciato depositare sul fondo il caff\u00e8, il composto viene filtrato con una tela e passato nella gelatiera.\nEsistono molte varianti alla \"p\u00e0nera\" classica che prevedono differenze nei rapporti quantitativi tra gli ingredienti o la minimale aggiunta di varie spezie. Negli ultimi anni ha preso piede la consuetudine, dettata da ragioni dietetiche, di eliminare i tuorli d'uova dalla ricetta.\nData la difficolt\u00e0 di preparazione e l'estrema deperibilit\u00e0 del composto, che ne limita il tempo di conservazione a pochissimi giorni, la \"p\u00e0nera\" \u00e8 oggi un dessert non sempre reperibile nelle pasticcerie genovesi, spesso sostituita dal gelato al caff\u00e8.\nDolci simili.\nPer gusto e ingredienti, la \"panera\" \u00e8 simile alla coviglia napoletana.\nAltri significati.\nPanera \u00e8 anche la denominazione in lingua lombarda della crema di latte raccolta per affioramento. Da \"panera\" deriva la tradizionale festa milanese detta \"Panerata\", oltre all'appellativo di \"Paneropoli\", coniato dal Foscolo per definire la citt\u00e0 meneghina."}
{"id": "1911905", "revid": "1745361", "url": "https://it.wikipedia.org/wiki?curid=1911905", "title": "Crotopo", "text": "Nella mitologia greca, Crotopo era il nome di uno dei figli di Agenore, re di Argo.\nIl mito.\nCrotopo viveva tranquillamente con i suoi figli, Stenela e Psamate che la rese nonno a sua insaputa di Lino, grazie all'unione avuta con Apollo, il figlio di Zeus. La donna decise di abbandonare suo figlio in un bosco dove in seguito fu divorato da belve feroci, in seguito pentendosi di tale misfatto decise di rivelare tutto a suo padre. Crotopo non volle credere alle parole della figlia, su chi realmente fosse il padre di quel bambino, quindi decise la sua morte.\nApollo infuriato di aver perso figlio e amante scaten\u00f2 nel regno di Crotopo una carestia. Venne interrogato l'oracolo, proprio quello sacro al figlio di Zeus, esso sentenzi\u00f2 non soltanto di tributare al pi\u00f9 presto sacrifici in onore dei due morti, ma anche che il re dovesse lasciare il regno. Crotopo allora segu\u00ec l'ordine dirigendosi verso Megaride. Alla sua morte Apollo si vendic\u00f2 gettandolo nel Tartaro"}
{"id": "1911907", "revid": "1442080", "url": "https://it.wikipedia.org/wiki?curid=1911907", "title": "Nuoto ai Giochi della XXIX Olimpiade - Staffetta 4x200 metri stile libero maschile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate direttamente per la finale."}
{"id": "1911909", "revid": "287204", "url": "https://it.wikipedia.org/wiki?curid=1911909", "title": "Atletica leggera ai Giochi della XXIX Olimpiade - Salto in alto maschile", "text": "Ai Giochi della XXIX Olimpiade, tenutisi a Pechino nel 2008, la competizione del salto in alto maschile si \u00e8 svolta il 17 e il 19 agosto presso lo Stadio nazionale di Pechino.\nGara.\nNove atleti superano la misura di qualificazione richiesta, 2,29. Ad essi vengono aggiunti i tre migliori risultati. Le esclusioni \"eccellenti\" riguardano il veterano Vja\u010deslav Voronin e il campione del mondo in carica, Donald Thomas.\nIn finale regna il massimo equilibrio fino alla misura di 2,32. Tre atleti la passano alla prima prova: Germaine Mason, Andrej Sil'nov e Stefan Holm. I due c\u00e9chi, B\u00e1ba e Jank\u016f, dopo il primo errore passano alla misura successiva. Rybakov e Spank invece insistono e passano l'asticella al terzo tentativo (Spank stabilisce il record personale).\nA 2,34 valicano l'asticella al primo turno Mason (che eguaglia il record personale), Sil'nov e Rybakov. Holm e Spank falliscono e riservano gli altri due tentativi alla misura successiva. I due c\u00e9chi sbagliano ancora. Baba passa di nuovo, mentre Jank\u016f si concede subito la terza prova e viene eliminato.\nA 2,36 vanno fuori tutti e tre gli atleti che avevano passato (Holm, Spank e B\u00e1ba). Il titolo rimane un affare per tre: Mason, Sil'nov e Rybakov, che si devono spartire le medaglie. \u00c8 il russo Sil'nov a mantenere la freddezza necessaria che gli consente di passare la misura al primo tentativo. I due rivali vengono eliminati. Sil'nov, che ha realizzato un percorso perfetto (tutti salti riusciti alla prima prova) tenta poi, senza riuscirvi, di stabilire il nuovo record nazionale (2,42).\nRisultati.\nTurno eliminatorio.\nLe qualificazioni si sono svolte in due gruppi domenica 17 agosto a partire dalle 20:20. Si qualificano i migliori 12 senza bisogno di raggiungere la misura.\nFinale.\nMarted\u00ec 19 agosto 2008, ore 19:10."}
{"id": "1911911", "revid": "38120", "url": "https://it.wikipedia.org/wiki?curid=1911911", "title": "Callas forever", "text": ""}
{"id": "1911913", "revid": "287204", "url": "https://it.wikipedia.org/wiki?curid=1911913", "title": "Paolo Longo Borghini", "text": "Figlio della campionessa di sci di fondo Guidina Dal Sasso e fratello maggiore di Elisa Longo Borghini, \u00e8 cresciuto a Ornavasso.\nCarriera.\nDopo quattro stagioni tra i dilettanti Under-23 (l'ultima delle quali tra le file della Zalf-D\u00e9sir\u00e9e-Fior), passa professionista all'inizio del 2004 con la Vini Caldirola-Nobili Rubinetterie di Roberto Amadio. Ottiene il primo successo da \"pro\" nel 2006, aggiudicandosi il Gran Premio Nobili Rubinetterie ad Arona.\nNel 2007 passa al Team Barloworld, restandovi fino al 2009: in questo triennio si fa notare soprattutto grazie al quarto posto conseguito nella terza tappa del Tour de France 2008, piazzamento che gli permette di salire momentaneamente al secondo posto nella classifica generale della \"Grande Boucle\".\nNel 2010 si accasa alla ISD-Neri, l'anno dopo alla Liquigas-Cannondale, ancora sotto la direzione di Amadio, andando a svolgere ruoli di gregariato. Conclude la carriera a fine 2014."}
{"id": "1911914", "revid": "3732", "url": "https://it.wikipedia.org/wiki?curid=1911914", "title": "Atletica leggera ai Giochi della XXIX Olimpiade - Salto con l'asta maschile", "text": "La gara di salto con l'asta maschile all'olimpiade di Pechino 2008 si \u00e8 svolta tra il 20 (qualificazioni) ed il 22 agosto (finale) allo Stadio Nazionale.\nGara.\nGuadagnano l'accesso alla finale 13 atleti. Tra i favoriti, falliscono la qualificazione Brad Walker e Aleksandr Averbukh, rispettivamente il campione del mondo e il campione europeo in carica.\nIn finale, Giuseppe Gibilisco ha una controprestazione e fallisce la misura d'ingresso (5,45).\nI 5,60 sono, inaspettatamente, uno scoglio difficile da superare: solo l'australiano Steve Hooker e il francese e J\u00e9r\u00f4me Clavier ce la fanno alla prima prova.\nLa misura successiva \u00e8 5,70. Clavier viene subito eliminato. Valicano l'asticella in cinque; Hooker, sicuro di s\u00e9, ha passato la misura. L'australiano passa anche la successiva (5,75), imitato dagli altri finalisti. Ai 5,75 viene eliminato Danny Ecker (Ger).\nA 5,80 sono rimasti in cinque: Hooker (Aus), Luk'janenko (Rus), Jur\u010denko (Ucr), Miles (USA) e Starodubcev (Rus). Jur\u010denko si ritira, non essendo fisicamente in grado di continuare. Terzo in classifica, l'ucraino deve sperare che i due saltatori che lo seguono, Miles e Starodubcev, sbaglino la misura. La fortuna gli sorride. Rimangono Hooker e Luk'janenko a contendersi l'oro. L'australiano sbaglia due volte, mentre il russo fa bene alla prima prova e passa in testa. Hooker vive un brutto quarto d'ora, ma trova le energie per volare oltre l'asticella al terzo tentativo.\nA 5,85 entrambi sbagliano la prima prova; ripetono l'errore alla seconda. Alla terza prova ce la fanno entrambi.\nAnche a 5,90 Hooker e Luk'janenko sbagliano i primi due tentativi, e stavolta solo Hooker ce la fa alla terza e conquista l'oro.\nL'australiano attacca poi il record olimpico a 5,96. Per la quarta volta (dopo 5,80, 5,85 e 5,90) fa un doppio errore ma poi valica l'asticella alla terza prova.\nSqualifica per doping.\nNel 2016, pi\u00f9 di otto anni dopo lo svolgimento della competizione, Denys Jur\u010denko, originariamente classificatosi terzo, \u00e8 stato squalificato per violazione delle regole anti doping: i campioni prelevati dopo la gara sono stati nuovamente sottoposti a test, ed \u00e8 stato rilevata l'assunzione di deidroclormetiltestosterone, sostanza vietata. Il CIO ha quindi disposto la revoca della medaglia di bronzo a Denys Jur\u010denko, che \u00e8 stata attribuita a Derek Miles.\nRisultati.\nQualificazioni.\nLe qualificazioni si sono svolte il 20 agosto alle 20:40, il cielo era nuvoloso, la temperatura dell'aria era di 28 \u00b0C e l'umidit\u00e0 relativa pari al 60%.\nFinale.\nLa finale si \u00e8 disputata il 22 agosto alle 19:55 locali, le 13:55 italiane, il cielo era parzialmente nuvoloso, la temperatura dell'aria era di 29 \u00b0C e l'umidit\u00e0 relativa al 60%.\nMai nessun vincente di una competizione mondiale aveva valicato l'asticella al terzo tentativo negli ultimi quattro turni di gara.\nLa misura con cui Derek Miles vince il bronzo \u00e8 la pi\u00f9 bassa dal 1984."}
{"id": "1911916", "revid": "767487", "url": "https://it.wikipedia.org/wiki?curid=1911916", "title": "Korven Kuningas", "text": "Korven Kuningas (in finlandese \"re delle foreste\") \u00e8 il quinto album in studio del gruppo musicale finlandese Korpiklaani, pubblicato nel 2008 dalla Napalm Records."}
{"id": "1911917", "revid": "1543377", "url": "https://it.wikipedia.org/wiki?curid=1911917", "title": "Atletica leggera ai Giochi della XXIX Olimpiade - Salto in lungo maschile", "text": "Ai Giochi della XXIX Olimpiade, tenutisi a Pechino nel 2008, la competizione del salto in lungo maschile si \u00e8 svolta il 16 e il 18 agosto presso lo Stadio nazionale di Pechino.\nGara.\nI tre americani non superano gli otto metri in Qualificazione. Per la prima volta nella storia olimpica della specialit\u00e0, la Finale sar\u00e0 senza atleti USA. Anche il vicecampione mondiale Andrew Howe \u00e8 fuori con 7,81. La misura migliore \u00e8 del greco Lo\u00fais Ts\u00e1toumas con 8,27.\nIn finale il greco, forse sopraffatto dall'emozione, infila una serie di tre nulli ed esce di gara. Anche il favorito, Irving Saladino (Panama), fa un nullo alla prima prova; sorride invece Ngonidzashe Makusha (Zimbabwe) che si porta in testa con 8,19. Al secondo turno Saladino si avvicina alla testa della gara con 8,17; il panamense prende il comando alla terza prova con 8,21. Il quarto turno \u00e8 decisivo per la vittoria: Khotso Mokoena (Sud Africa) sale in testa con 8,24, ma Saladino gli risponde con 8,34. I due non si migliorano nei due salti finali. All'ultimo turno il cubano Ibrahim Camejo soffia il terzo posto a Makusha con una zampata a 8,20.\nSaladino \u00e8 il primo panamense a vincere una medaglia d'oro alle Olimpiadi in tutti gli sport."}
{"id": "1911919", "revid": "110157", "url": "https://it.wikipedia.org/wiki?curid=1911919", "title": "Distretto di Cau\u00e9", "text": "Il distretto di Cau\u00e9 \u00e8 un distretto di S\u00e3o Tom\u00e9 e Pr\u00edncipe situato sull'isola di S\u00e3o Tom\u00e9.\nAl distretto appartiene anche la piccola Ilheu das Rolas, a soli 2 km a sud dell'isola di S\u00e3o Tom\u00e9, collocata esattamente sull'Equatore. L'Ilheu das Rolas \u00e8 l'unica isola abitata (circa 200 persone) oltre alle 2 isole maggiori dell'arcipelago."}
{"id": "1911920", "revid": "1543377", "url": "https://it.wikipedia.org/wiki?curid=1911920", "title": "Atletica leggera ai Giochi della XXIX Olimpiade - Salto triplo maschile", "text": "Ai Giochi della XXIX Olimpiade, tenutisi a Pechino nel 2008, la competizione del salto triplo maschile si \u00e8 svolta il 18 e il 21 agosto presso lo Stadio nazionale di Pechino.\nGara.\nBen 12 atleti raggiungono la misura di qualificazione: non succedeva in una competizione mondiale dal 1993.\nPhillips Idowu guida la graduatoria con 17,44. Dietro di lui il portoghese di origine ivoriana Nelson \u00c9vora con 17,34.\nSono questi due atleti a dominare la Finale. Apre le ostilit\u00e0 Idowu con 17,51. \u00c9vora risponde al secondo turno con 17,56. Idowu si vede soffiare anche la seconda posizione: il cubano Arnie David Giralt salta 17,52 stabilendo il record personale. Al terzo turno la gara si infiamma: Idowu atterra a 17,62 e ritorna in testa alla classifica; il bahamense Leevan Sands realizza il record nazionale con 17,59 e si porta in terza posizione. Al quarto turno \u00c9vora mette tutti d'accordo con un salto a 17,67 con cui si aggiudica la gara.\nNegli ultimi due turni nessuno riesce a mantenersi sui propri livelli, tranne Giralt che avvicina il fresco primato personale con 17,48.\nClassifica finale.\nGioved\u00ec, 21 agosto, ore 20:25, Stadio nazionale di Pechino.\n\"Legenda\":"}
{"id": "1911923", "revid": "3732", "url": "https://it.wikipedia.org/wiki?curid=1911923", "title": "Atletica leggera ai Giochi della XXIX Olimpiade - Getto del peso maschile", "text": "Ai Giochi della XXIX Olimpiade, tenutisi a Pechino nel 2008, la competizione del getto del peso maschile si \u00e8 svolta il 15 agosto presso lo Stadio nazionale di Pechino.\nGara.\nQualificazioni - Non si presenta in pedana il campione europeo Ralf Bartels. Il miglior risultato del turno \u00e8 di Tomasz Majewski che, con 21,04, stabilisce il record personale. Il polacco \u00e8 l'unico ad andare oltre la fettuccia dei 21 metri.\nFinale - Majewski parte bene con 20,80 e dopo il primo turno \u00e8 in testa.\nAlla seconda prova Michnevi\u010d (21,05), Armstrong (21,04, record canadese) e Cantwell (20,98) si issano ai primi tre posti. Majewski non tarda a reagire e al terzo turno si riporta in prima posizione: 21,21.\nIl bielorusso Ly\u017eyn, grazie al suo terzo lancio, affianca Cantwell in terza posizione con il suo nuovo primato personale (20,98) e fa uscire dalle prime otto posizioni l'olandese Rutger Smith (20,41).\nAdam Nelson, tormentato da un dolore ad una costola, non \u00e8 riuscito ad eseguire alcun lancio valido e finisce in fondo alla classifica dopo tre turni.\nAlla quarta prova Majewski torna protagonista della gara con un lancio a 21,51: il polacco prenota l'oro. Nessuno \u00e8 in grado di rispondergli oltre i 21 metri. All'ultimo turno Cantwell, sceso in quarta posizione, risale sul podio con un lancio a 21,09 che gli frutta l'argento.\nIl campione uscente, Jurij Bilonoh, durante la gara non \u00e8 mai riuscito ad entrare nella lotta per le medaglie e si \u00e8 dovuto accontentare della sesta posizione con 20,63.\nReese Hoffa, il campione del mondo, ha sbagliato tre lanci su sei e conclude settimo con 20,53.\nTomasz Majewski \u00e8 il secondo polacco a vincere l'oro olimpico nel peso, dopo W\u0142adys\u0142aw Komar a Monaco 1972.\nSqualifica per doping.\nL'8 marzo 2013 l'atleta terzo classificato, Andr\u0117j Michnevi\u010d, viene trovato positivo ad un test antidoping. Trattandosi della seconda squalifica per doping di Michnevi\u010d, il 13 giugno 2013 l'organo disciplinare della IAAF squalifica a vita l'atleta annullando tutti i risultati successivi all'agosto 2005. Il bielorusso quindi viene cancellato dalla classifica finale delle Olimpiadi di Pechino. Il bronzo \u00e8 cos\u00ec assegnato al canadese Dylan Armstrong.\nRisultati.\nQualificazioni.\nVenerd\u00ec 15 agosto, ore 9:05.\nSi qualificano per la finale i concorrenti che ottengono una misura di almeno 20,40\u00a0m; in mancanza di 12 qualificati, accedono alla finale i concorrenti con le 12 migliori misure.\n\"Legenda\":\nFinale.\nVenerd\u00ec 15 agosto, ore 21:00.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1911925", "revid": "276100", "url": "https://it.wikipedia.org/wiki?curid=1911925", "title": "Late Show", "text": ""}
{"id": "1911926", "revid": "1304381", "url": "https://it.wikipedia.org/wiki?curid=1911926", "title": "The Late Show", "text": "The Late Show in lingua inglese significa \"lo spettacolo tardivo\"."}
{"id": "1911927", "revid": "3732", "url": "https://it.wikipedia.org/wiki?curid=1911927", "title": "Atletica leggera ai Giochi della XXIX Olimpiade - Lancio del disco maschile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del disco maschile si \u00e8 svolta il 16 e il 19 agosto presso lo Stadio nazionale di Pechino.\nGara.\nIl miglior lancio nel turno di qualificazione \u00e8 di Piotr Ma\u0142achowski con 65,94.\nIn finale il polacco parte bene con 66,45 al primo turno. Al secondo lancio Kanter lo avvicina con 66,38, ma Ma\u0142achowski ristabilisce subito le distanze con un lancio a 67,82. Virgilijus Alekna entra in gara con 65,77. Al terzo turno nessuno dei primi tre si migliora. Spunta Robert Harting che, con un lancio a 67,09, soffia la terza posizione ad Alekna.\nCominciano i lanci di finale. Kanter scalza Ma\u0142achowski dalla testa della classifica con una spallata a 68,82. Il polacco sbaglia, mentre Alekna si porta avanti con 67,79, giungendo a soli tre cm dalla seconda piazza. I primi due hanno finito le energie; all'ultima prova Alekna tenta il tutto per tutto ma il disco oltrepassa di poco i 67 metri.\nRisultati.\nGraduatoria Qualificazioni.\nSi qualificano per la finale i concorrenti che ottengono una misura di almeno 64,50 m; in mancanza di 12 qualificati, accedono alla finale i concorrenti con le 12 migliori misure..\n\"Legenda\":\nFinale.\nMarted\u00ec 19 agosto, ore 21:00.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1911930", "revid": "3732", "url": "https://it.wikipedia.org/wiki?curid=1911930", "title": "Atletica leggera ai Giochi della XXIX Olimpiade - Lancio del martello maschile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del martello maschile si \u00e8 svolta il 15 e il 17 agosto presso lo Stadio nazionale di Pechino.\nGara.\nIl miglior lancio di qualificazione \u00e8 di Krisztian Pars (Ungheria), l'unico a valicare la fettuccia degli 80 metri (80,07).\nDopo il primo turno di finale, solo Primo\u017e Kozmus (Slovenia) \u00e8 oltre gli 80 metri (80,75). Alla seconda prova, due atleti lo sopravanzano:\nprima Krisztian Pars (80,96), poi Dzevjato\u016dski (Bielorussia) fa ancora meglio: 81,61.\nMa Kozmus reagisce subito con un lancio oltre gli 82 metri: 82,02. Altri due atleti vanno oltre gli 80 metri: Koji Murofushi (80,71) e Ivan Cichan, che fa atterrare l'attrezzo a 80,56.\nSi preannuncia una gara emozionante, invece la competizione non ha pi\u00f9 sussulti. Dzevjato\u016dski sbaglia due lanci consecutivi, fa un buon 80,86 e poi sbaglia anche l'ultimo lancio.\nKozmus, primo, si conferma in giornata felice effettuando tutti i lanci oltre gli 80,60 metri.\nAll'ultimo turno, Ivan Cichan, quinto, scaglia il martello a 81,51 e conquista il bronzo. Pars non riesce a replicare (79,83); Murofushi, ormai scarico, non raggiunge i 78 metri.\nPer la prima volta in una finale olimpica, cinque atleti superano gli 80 metri. I due bielorussi, Cichan e Dzevjato\u016dski, saranno successivamente squalificati per doping, ma poi in seguito verranno reintegrati in classifica.\nRisultati.\nGraduatoria Qualificazioni.\nVenerdi 15 agosto, Gruppo A ore 10:40, Gruppo B ore 12.10.\nSi qualificano per la finale i concorrenti che ottengono una misura di almeno 78,00\u00a0m; in mancanza di 12 qualificati, accedono alla finale i concorrenti con le 12 migliori misure.\nFinale.\nDomenica 17 agosto, ore 19:10.\nI migliori 8 classificati dopo i primi tre lanci accedono ai tre lanci di finale."}
{"id": "1911931", "revid": "767487", "url": "https://it.wikipedia.org/wiki?curid=1911931", "title": "Distretto di Lemb\u00e1", "text": "Il distretto di Lemb\u00e1 \u00e8 un distretto di S\u00e3o Tom\u00e9 e Pr\u00edncipe situato nell'isola di S\u00e3o Tom\u00e9."}
{"id": "1911932", "revid": "287204", "url": "https://it.wikipedia.org/wiki?curid=1911932", "title": "Atletica leggera ai Giochi della XXIX Olimpiade - Lancio del giavellotto maschile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del giavellotto maschile si \u00e8 svolta il 21 e il 23 agosto presso lo Stadio nazionale di Pechino.\nGara.\nIl miglior lancio di qualificazione \u00e8 di Vadims Vasilevskis, con 83,51 metri.\nRimane fuori dai dodici Sergej Makarov, che si ferma a 72,47 metri.\nIn finale parte bene il finlandese Jarvenpaa con 83,95. Il pi\u00f9 famoso Pitkamaki lo imita a 83,75. Ma il miglior lancio \u00e8 di Thorkildsen, che scaglia l'attrezzo a 84,72.\nAl secondo turno si migliora a 85,91. Pitkamaki fa un nullo e poi un lancio inferiore agli 81 metri: sembra accusare il colpo. Ma al quarto turno viene fuori con 85,83, con cui scavalca Jarvenpaa e si pone all'inseguimento del capolista.\nChe non si fa pregare a tirare fuori il lancio migliore della giornata: 90,57 alla quinta prova (nuovo record olimpico, a meno di un metro dal suo personale). La gara \u00e8 chiusa.\nAll'ultimo turno i due finlandesi vengono sorpresi dal lettone Kovals, fino a quel momento sesto, che d\u00e0 una spallata a 86,64 (record personale) e sale direttamente al secondo posto. Pitkamaki riesce a migliorarsi a 86,16, ma ottiene solo la conferma del terzo posto.\nRisultati.\nLa misura di qualificazione \u00e8 fissata a 82,50 m.\nTre atleti ottengono la misura richiesta. Vengono ripescati i 9 migliori lanci.\nFinale.\nSabato, 23 agosto alle ore 19:10, Stadio nazionale di Pechino.\n\"Legenda\":"}
{"id": "1911934", "revid": "1543377", "url": "https://it.wikipedia.org/wiki?curid=1911934", "title": "Atletica leggera ai Giochi della XXIX Olimpiade - Decathlon", "text": "Ai Giochi della XXIX Olimpiade, tenutisi a Pechino nel 2008, il Decathlon si \u00e8 svolto nelle giornate del 21 e 22 agosto presso lo Stadio nazionale di Pechino.\nGara.\nClay corre in 10\"44 sui 100 metri sotto una pioggia torrenziale. L'americano si pone subito alla testa della classifica. Invece il bronzo di Atene, Karpov, lascia la gara dopo un deludente 11\"83. Durante la prova di salto in lungo Tom Pappas, reduce da un infortunio al piede di stacco, accusa un dolore e abbandona. L'americano \u00e8 sfortunato ai Giochi: anche quattro anni prima si era ritirato per un infortunio. Clay invece \u00e8 in stato di grazia: stabilisce il record personale nel peso (16,27) e termina la prima giornata con un punteggio-record di 4521, con oltre 90 punti di vantaggio sul bielorusso Kra\u016d\u010danka (4433). Il campione in carica Sebrle \u00e8 quinto con 4312.\nNella seconda giornata le condizioni meteorologiche sono decisamente migliori. Clay continua la sua corsa verso la vittoria senza sbagliare una gara. All'ultima prova si accontenta di arrivare al traguardo (5'06\"59). Invece \u00e8 battaglia per il secondo posto tra Kra\u016d\u010danka (4'27\"47) e Su\u00e1rez (4'29\"17). Prevale il bielorusso; il cubano si consola con il record nazionale. Sebrle conclude al sesto posto con 8241 punti.\nIl margine tra il primo e il secondo classificato, 240 punti, \u00e8 il pi\u00f9 ampio dal 1972.\nClay ha vinto con un punteggio pi\u00f9 basso di quello che ottenne nel 2004 (8820), quando invece arriv\u00f2 secondo."}
{"id": "1911935", "revid": "729019", "url": "https://it.wikipedia.org/wiki?curid=1911935", "title": "Juan Ren\u00e9 Serrano", "text": "Ha partecipato alle Olimpiadi di nella competizione tiro con l'arco individuale, ha vinto il primo match, ma poi ha perso il secondo. . \u00c8 noto per aver vinto 8 medaglie d'oro ai Giochi centramericani e caraibici del 2010, in diverse specialit\u00e0, e per la medaglia d'oro ai XVII Giochi panamericani del 2015 nel gara a squadre."}
{"id": "1911936", "revid": "110157", "url": "https://it.wikipedia.org/wiki?curid=1911936", "title": "Distretto di Lobata", "text": "Il distretto di Lobata \u00e8 un distretto di S\u00e3o Tom\u00e9 e Pr\u00edncipe situato sull'isola di S\u00e3o Tom\u00e9."}
{"id": "1911942", "revid": "124611081", "url": "https://it.wikipedia.org/wiki?curid=1911942", "title": "Locomotiva FS E.652", "text": "Le E.652 sono un gruppo di locomotive elettriche costruite verso la fine degli anni ottanta per le Ferrovie dello Stato italiane, nell'ottica di un miglioramento delle caratteristiche di trazione e di affidabilit\u00e0 della E.632. Dalle progenitrici hanno anche ereditato il soprannome di \"Tigre\" (il periodico mensile \"Voci della rotaia\" indisse un concorso per dare un nome a queste locomotive e il vincitore ebbe lire di premio).\nStoria.\nIl progetto E.652 nasce all'inizio della seconda met\u00e0 degli anni ottanta quando era ancora in corso di consegna la seconda serie delle locomotive E.632. Queste, nonostante le caratteristiche innovative e l'elevata capacit\u00e0 di traino in salita, lamentavano tuttavia un'elevata (per gli standard FS) percentuale di inconvenienti ed avarie tecniche. Il progetto, nato per aumentarne l'affidabilit\u00e0, si trasform\u00f2 in breve tempo nel progetto di una nuova locomotiva ancor pi\u00f9 affidabile e potente che conservando la struttura esteriore e meccanica si rivel\u00f2 profondamente diversa nella parte elettrica ed elettronica.\nVenne ordinata quindi al gruppo di costruttori, costituito essenzialmente da Tecnomasio Italiano-Brown-Boveri, Ansaldo e Fiat Ferroviaria una preserie di 6 esemplari basata sulle esperienze acquisite con le due locomotive, E.632.029 ed E.632.054, che erano state modificate ampiamente in precedenza per esperimenti e migliorie. La prima unit\u00e0 della preserie, la E.652.001, entr\u00f2 in servizio al Deposito locomotive di Torino Smistamento dopo aver eseguito le prove di omologazione e collaudo a Firenze alla fine dell'anno 1989. Nel frattempo era stato perfezionato l'ordinativo di 100 unit\u00e0 alle aziende costruttrici. La consegna delle prime unit\u00e0 tuttavia avvenne in un difficile periodo della vita del neocostituito Ente Ferrovie dello Stato e con la gestione Schimberni l'ordinazione del gruppo di locomotive venne ridotta a 80. Nel mese di agosto del 1990 il numero di unit\u00e0 fu riportato all'originario quantitativo di 100.\nLa prima locomotiva della serie, la E.652.058, fu consegnata il 19 settembre 1990. Gli ottimi risultati conseguiti nell'esercizio corrente convinsero le FS ad ordinare un'ulteriore lotto di E.652. Per far fronte alle esigenze costruttive furono coinvolte nella costruzione e nell'assemblaggio delle varie parti dei rotabili altre industrie ferroviarie, tra le quali la SOFER, la Fiore-Casertane e la Metalmeccanica Lucana del gruppo Firema Trasporti e l'ITIN di Catania. Le prime sedi di assegnazione furono i depositi locomotive di Torino Smistamento e di Trieste. La locomotiva fu messa alla prova sulle tratte di valico importanti tra le quali il Frejus e il Brennero con risultati molto soddisfacenti.\nCaratteristiche.\nLe E.652, analogamente alle E.633/E.632, sono delle locomotive a cassa unica e a tre carrelli dotati di sospensione a molle elicoidali recanti ciascuno un motore di trazione a corrente continua del tipo T910 (6FKH 8353); questi sono la versione potenziata derivata dai T850A che erano stati montati sperimentalmente sulla E.632.043 (detta \"la potenziata\"). Tali motori sono in grado di sviluppare, ciascuno, la potenza di tutto rispetto di quasi , (che corrisponde alla potenza totale di una E.626). Il controllo di potenza \u00e8 ottenuto mediante sei colonne di chopper che, a coppie, alimentano i tre motori di trazione fino alla tensione massima di .\nI circuiti di comando e di controllo sono stati riprogettati per una migliore funzionalit\u00e0 e con una ridondanza allo scopo di assicurare il funzionamento della locomotiva anche nel caso di avarie; allo stesso tempo sono stati adeguati alla tensione di sicurezza di 24\u00a0V i circuiti di comando (nelle E.632 ed E.633 sono a 110\u00a0V). La logica di controllo \u00e8 interamente elettronica (\u00e8 stata abbandonata la vecchia logica a rel\u00e8 delle serie precedenti) e la diagnostica di bordo ha integrato anche funzioni prima non previste tra cui la memorizzazione di eventi per la manutenzione e la riparazione.\nLe E.652 sono state progettate anche per l'impiego a comando multiplo, utilizzando due conduttori dell'accoppiatore UIC a 13 poli, mediante trasmissione bidirezionale di segnali seriali, e per la possibilit\u00e0 di telecomando dalla carrozza semipilota mediante la condotta a 78 poli.\nMerita menzione il fatto che tramite accoppiatore a 13 poli \u00e8 possibile il comando multiplo tra una macchina del gruppo E.652 ed una macchina del gruppo E.633 serie 200 e viceversa.\nRispetto alle precedenti locomotive elettroniche E.632 sono nuovi i compressori d'aria, ora del tipo rotativo, e le diagnostiche di bordo con videoterminali a colori della Ercole Marelli. I pantografi di presa corrente sono del collaudatissimo tipo 52 FS a strisciante piano; in corso di consegna parte di essi sono stati sostituiti dal tipo 52/92 con alettoni per migliorarne la presa di corrente alle alte velocit\u00e0.\n\u00c8 nuovo anche il banco di manovra, del tipo unificato, l'insonorizzazione delle cabine e il condizionamento delle cabine di guida.\nLa frenatura \u00e8 del tipo combinata in cui vengono integrate quella elettrica a dissipazione su reostato e quella pneumatica di tipo misto a dischi e ceppi.\nA partire dall'aprile del 2014 Trenitalia ha iniziato la sostituzione del rapporto di trasmissione corrente (36/64) con uno pi\u00f9 corto (29/64), contestualmente abbassando la velocit\u00e0 massima delle E.652 da a 120\u00a0km/h. La modifica \u00e8 stata decisa in quanto a oggi quasi tutte le E.652 risultano in carico a Mercitalia Rail che le aveva rilevate nel 2017 all'atto dell'incorporazione della precedente gestione della divisione Cargo di Trenitalia, e quindi gi\u00e0 da tempo impiegate prevalentemente alla testa di treni merci. Lo scopo della modifica \u00e8:\nLa prima E.652 modificata consegnata a Trenitalia \u00e8 stata la E.652.048 che, a seguito del buon esito della sperimentazione, \u00e8 stata seguita da altre unit\u00e0 del gruppo: tra quelle ufficiali vi sono le unit\u00e0 007, 013, 016, 020, 021, 027 - 030, 033, 036, 037, 040, 041, 046, 050, 053, 055, 056, 063, 070, 072, 074, 076, 089, 102, 104, 126, 130, 133, 142, 144, 146 - 148, 167, 168 e 175. La modifica verr\u00e0 gradualmente estesa anche alle rimanenti unit\u00e0 del gruppo da parte delle officine di Verona Porta Vescovo.\nUnit\u00e0 assegnate a Mercitalia Rail.\nDal gennaio 2017 tutte le E.652 (ad eccezione 5 unit\u00e0) sono state assegnate a Mercitalia Rail (ex Trenitalia Cargo), per un totale di 171 locomotori."}
{"id": "1911945", "revid": "1522738", "url": "https://it.wikipedia.org/wiki?curid=1911945", "title": "Moghedien", "text": ""}
{"id": "1911950", "revid": "1745361", "url": "https://it.wikipedia.org/wiki?curid=1911950", "title": "Ctimene", "text": "Ctimene (in greco antico \u039a\u03c4\u03b9\u03bc\u03ad\u03bd\u03b7) o Climene \u00e8 un personaggio della mitologia greca, figlia di Laerte e Anticlea, quindi sorella di Ulisse.\nMitologia.\nCrebbe a Itaca con il fratello maggiore e in seguito insieme al servo Eumeo, che era di nobili origini. Nel canto XV dell'Odissea Eumeo la cita come propria coetanea e compagna di giovent\u00f9, andata in sposa ad un principe di Same, possedimento itacese dell'isola di Cefalonia, in cambio di una ricca dote. Tale principe potrebbe essere Euriloco, cognato di Ulisse, suo luogotenente durante la guerra di Troia e ultimo suo compagno a perire durante il ritorno."}
{"id": "1911955", "revid": "110157", "url": "https://it.wikipedia.org/wiki?curid=1911955", "title": "Distretto di M\u00e9-Z\u00f3chi", "text": "Il distretto di M\u00e9-Z\u00f3chi \u00e8 un distretto di S\u00e3o Tom\u00e9 e Pr\u00edncipe situato sull'isola di S\u00e3o Tom\u00e9."}
{"id": "1911957", "revid": "1522738", "url": "https://it.wikipedia.org/wiki?curid=1911957", "title": "Liandrin", "text": ""}
{"id": "1911958", "revid": "1522738", "url": "https://it.wikipedia.org/wiki?curid=1911958", "title": "Birgitte", "text": ""}
{"id": "1911960", "revid": "320578", "url": "https://it.wikipedia.org/wiki?curid=1911960", "title": "Epoca leggendaria", "text": ""}
{"id": "1911962", "revid": "1318658", "url": "https://it.wikipedia.org/wiki?curid=1911962", "title": "Shayol Ghul", "text": ""}
{"id": "1911964", "revid": "124123", "url": "https://it.wikipedia.org/wiki?curid=1911964", "title": "Bill Johnson (sciatore)", "text": "Biografia.\nStagioni 1983-1984.\nSpecialista delle prove veloci, Johnson ottenne il primo piazzamento di rilievo in Coppa del Mondo il 5 febbraio 1983 a Sankt Anton am Arlberg, classificandosi 6\u00ba in discesa libera. Nella stessa stagione in Coppa Europa vinse sia il trofeo generale, sia la classifica di discesa libera.\nIl 15 gennaio 1984 colse il suo primo successo, nonch\u00e9 primo podio, in Coppa del Mondo, vincendo la discesa libera sulla Lauberhorn di Wengen. Ai successivi XIV Giochi olimpici invernali di , sua unica presenza olimpica, conquist\u00f2 la medaglia d'oro nella discesa libera, la sola gara cui prese parte. Nel prosieguo della stagione in Coppa del Mondo ottenne altre due vittorie, l'ultima l'11 marzo a Whistler, sempre in discesa libera, chiudendo terzo nella classifica finale di specialit\u00e0 alle spalle dello svizzero Urs R\u00e4ber e dell'austriaco Erwin Resch.\nStagioni 1985-2001.\nAi Mondiali di Bormio del 1985 fu 14\u00ba nella discesa libera; ottenne l'ultimo piazzamento in Coppa del Mondo il 15 marzo 1986 a Whistler nella medesima specialit\u00e0 (7\u00ba) e abbandon\u00f2 le competizioni al termine di quella stagione.\nDopo oltre quattordici anni di inattivit\u00e0, torn\u00f2 a gareggiare nella stagione 2000-2001 con l'obiettivo di qualificarsi per i XIX Giochi olimpici invernali di . Prese parte alla Nor-Am Cup 2000-2001 a partire dal supergigante di Beaver Creek del 4 dicembre, nel quale fu 51\u00ba, ma il 22 marzo 2001 si infortun\u00f2 gravemente durante una gara FIS a Big Mountain, riportando danni cerebrali e un'invalidit\u00e0 permanente.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1911965", "revid": "124786080", "url": "https://it.wikipedia.org/wiki?curid=1911965", "title": "Citt\u00e0 dello sport", "text": "La Citt\u00e0 dello sport \u00e8 una struttura architettonica incompiuta progettata come complesso sportivo polifunzionale dall'architetto spagnolo Santiago Calatrava nell'area di Tor Vergata a Roma. Del progetto \u00e8 stata realizzata la struttura di uno stadio del nuoto con l'intelaiatura della copertura che costituisce una caratteristica \"vela a pinna di squalo\" visibile anche da grande distanza (che gli ha meritato il soprannome di Vela di Calatrava), e la struttura di base dell'altro palazzetto per il basket e la pallavolo.\nIl progetto fu avviato nel 2005, all'epoca del primo mandato della giunta di Walter Veltroni, e la struttura, nelle intenzioni, era destinata a ospitare i Campionati mondiali di nuoto 2009. Per il protrarsi della costruzione, e per l'aumento dei costi, i mondiali di nuoto sono stati svolti nelle strutture del Foro Italico, realizzate tra il 1927 e il 1932, che avevano gi\u00e0 ospitato l'edizione del 1994.\nAl dicembre 2021, resta un'opera incompiuta. Il 26 marzo 2021, in attuazione alla legge di bilancio 2021 che ha autorizzato a tal fine una spesa di 25 milioni di euro, la struttura e l'area circostante \u00e8 stata trasferita dall'Universit\u00e0 di Roma Tor Vergata, che la deteneva inutilizzata, all'Agenzia del Demanio. A quest'ultima \u00e8 stata assegnata la somma di 3 milioni\u00a0di euro annui per gli anni dal 2021 al 2023, ai fini della manutenzione, ordinaria e straordinaria, delle opere realizzate e\u00a0della\u00a0messa\u00a0in sicurezza dell'area trasferita,\u00a0in\u00a0vista\u00a0del\u00a0recupero\u00a0funzionale delle opere realizzate.\nStoria.\nCaratteristiche.\nIl piano per la citt\u00e0 dello sport prevedeva una coppia di palazzetti dello sport, uno per basket e pallavolo e l'altro per il nuoto, posti uno di fronte all'altro con di fronte una coppia di laghi artificiali a formare una struttura a quadrifoglio. Intorno a questa struttura sarebbero stati realizzati altri impianti sportivi: piscine all'aperto e al coperto, pista di atletica ed altre strutture sportive. Di fronte al complesso di impianti sportivi, era prevista inoltre una torre destinata al rettorato dell'universit\u00e0 e alta circa 90 metri. La costruzione del complesso \u00e8 stata avviata nel quartiere romano di Tor Vergata.\nInoltre, sempre l'architetto Calatrava, ha progettato un campus per ospitare gli studenti universitari e gli atleti, altre piscine olimpioniche per l'allenamento degli atleti.\nStoria dei lavori.\nIl progetto venne avviato nel 2005 dall'amministrazione dell'allora sindaco di Roma Walter Veltroni. Il costo previsto per la realizzazione dell'opera era di 60 milioni di euro, che diventarono 120 milioni gi\u00e0 all'atto dell'assegnazione dei lavori tramite gara d'appalto.\nLa societ\u00e0 che ricevette l'incarico della costruzione fu la Vianini Lavori del gruppo Caltagirone; la gestione dei fondi fu affidata alla Protezione Civile di Guido Bertolaso, che chiam\u00f2 Angelo Balducci per la gestione dei capitali. Tra il 2006 e il 2007, pur non avanzando i lavori di costruzione, si vide l'ulteriore raddoppio dei costi di costruzione che arrivarono cos\u00ec a 240 milioni di euro.\nA giugno 2008 Claudio Rinaldi subentr\u00f2 ad Angelo Balducci. Ad ottobre dello stesso anno il nuovo sindaco di Roma Gianni Alemanno afferm\u00f2 che - dopo 3 anni dall'inizio lavori - sarebbero state gettate le fondazioni della \"Citt\u00e0 dello Sport\"; a dicembre, per\u00f2, venne deciso che i mondiali di nuoto non sarebbero pi\u00f9 stati disputati a Tor Vergata, in quanto la struttura non avrebbe potuto essere completata in tempo, e si opt\u00f2 per l'utilizzo del Foro Italico, gi\u00e0 utilizzato per i Campionati mondiali di nuoto 1994. Nonostante quest'ultimo fosse stato presentato come gi\u00e0 pienamente efficiente, vennero comunque stanziati 45 milioni di euro per dei lavori di ristrutturazione in questo sito.\nLa costruzione della \"Citt\u00e0 dello Sport\" nel 2009 fu bloccata per mancanza di fondi nonostante si fosse speso, fino a quel momento, 4 volte la cifra inizialmente stimata per la realizzazione dell'opera.\nNel 2011, grazie alla candidatura di Roma quale sede delle Olimpiadi 2020, si decise di riattivare il cantiere di Tor Vergata: i lavori ripresero senza nessuna data certa per la consegna dell'impianto e con una cifra stimata per il completamento dei lavori di 660 milioni di euro, 11 volte il prezzo iniziale.\nCondizioni attuali e prospettive.\nCalatrava ha dichiarato, nell'aprile 2010: \"Attualmente sono stati realizzati i due stadi, uno per il basket e l'altro con le piscine per il nuoto, i tuffi e quella per il riscaldamento, piccoli servizi e l'accesso per gli atleti. \u00c8 in corso di realizzazione il parcheggio e la copertura a cupola di uno dei due palazzi, mentre sono state gi\u00e0 costruite anche la piscina esterna ed un'altra sempre per il riscaldamento degli atleti\".\nNel novembre 2012, il sindaco Giovanni Alemanno annunci\u00f2 che il complesso sportivo sarebbe stato completato con il contributo di privati, ma le operazioni di completamento, al dicembre 2014, non erano ancora partite. A inizio 2014 fu prospettato il cambio di destinazione d'uso per la \"vela\" dalla struttura della copertura gi\u00e0 completata, e destinata allo stadio del nuoto, con una proposta dell'Universit\u00e0 di Tor Vergata per trasformare la struttura in una serra/orto botanico. La spesa prevista per completare la copertura era di 60 milioni di euro\nSecondo questo piano il secondo palazzetto potrebbe comunque essere realizzato come struttura polifunzionale per eventi sportivi e musicali, sebbene la struttura per essere completata richieda altri 426 milioni di euro.\nIl 26 marzo 2021, in attuazione alla legge di bilancio 2021 che ha autorizzato a tal fine una spesa di 25 milioni di euro, la struttura e l'area circostante \u00e8 stata trasferita dall'Universit\u00e0 di Roma Tor Vergata, che la deteneva inutilizzata, all'Agenzia del Demanio. A quest'ultima \u00e8 stata assegnata la somma di 3 milioni\u00a0di euro annui per gli anni dal 2021 al 2023, ai fini della manutenzione, ordinaria e straordinaria, delle opere realizzate e\u00a0della\u00a0messa\u00a0in sicurezza dell'area trasferita,\u00a0in\u00a0vista\u00a0del\u00a0recupero\u00a0funzionale delle opere realizzate."}
{"id": "1911968", "revid": "767487", "url": "https://it.wikipedia.org/wiki?curid=1911968", "title": "Distretto di Pagu\u00e9", "text": "Il distretto di Pagu\u00e9 \u00e8 un distretto di S\u00e3o Tom\u00e9 e Pr\u00edncipe situato sull'isola di Pr\u00edncipe."}
