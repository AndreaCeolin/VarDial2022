{"id": "1827629", "revid": "726373", "url": "https://it.wikipedia.org/wiki?curid=1827629", "title": "Mago a met\u00e0", "text": "Mago a met\u00e0 (\"Wizard at Large\") \u00e8 un romanzo fantasy scritto da Terry Brooks, terzo libro del ciclo di Landover.\nTrama.\nIl mago di corte Questor Thews dichiara finalmente di aver trovato il modo di ridare forma umana ad Abernathy, lo scrivano di corte trasformato in cane dal mago stesso. Per poter effettuare la magia, Abernathy deve indossare il medaglione magico di Ben Holiday, alto signore di Landover, come catalizzatore. Un imprevisto per\u00f2 fa fallire l'incantesimo, che trasporta Abernathy nel vecchio mondo di Ben, e lo scambia con una bottiglia magica, contenente un demone in grado di realizzare i desideri attingendo potere dalla malvagit\u00e0 di chi lo controlla. \nAbernathy si trova in un castello dentro una vetrina di uno scaffale e viene liberato da una bambina di nome Elizabeth. Lo scrivano di corte viene a sapere che si trova in castello nello stato di Washington di propriet\u00e0 di Michel Ard Rhi (figlio del vecchio re di Landover, ora milionario collezionista di artefatti magici). Elizabeth porta Abernathy nella sua stanza e lo nasconde, ma Michel scopre la presenza dello scrivano. Michel decide di imprigionare Abernathy nei sotterranei del castello finch\u00e9 lo scrivano non consegner\u00e0 il medaglione magico.\nNel frattempo, Filip e Sot (due gnomi Va' Via) rubano la bottiglia magica e liberano il demone. Ben decide di inseguire i due gnomi per recuperare la bottiglia assieme al mago di corte, Willow (moglie di Ben) ed i due coboldi Bunion e Parsnip. L'inseguimento non da frutti e Ben, assieme a Willow decide di ritornare sulla Terra per recuperare Abernathy ed il medaglione magico. Il mago di corte li trasporta sulla Terra con una magia e decide di continuare l'inseguimento del demone assieme ai due coboldi.\nBen, ritornato sulla Terra, contatta il suo vecchio amico e collega Miles Bennett ed assieme rintracciano la posizione del castello di Michel. Con l'aiuto di Elizabeth, Ben, Willow e Miles Bennett riescono a liberare Abernathy, ma con l'influenza di Michel sulla polizia, Ben \u00e8 fermato e trattenuto ad una stazione di polizia. Intanto, Questor continua l'inseguimento della bottiglia magica. Il mago scopre che dopo vari furti la bottiglia \u00e8 finita nelle grinfie della Strega del Crepuscolo. La strega, grazie al potere del demone lancia incantesimi su Landover per creare disordine e confusione. Allora Questor decide di chiedere l'aiuto del drago Strabo per poter recuperare Ben dalla Terra. Dopo una lunga battaglia magica, il mago riesce ad avere l'aiuto del drago, una delle poche creature magiche a poter viaggiare liberamente fra i vari mondi. Questor ed il drago giungono in tempo a salvare Ben, Willow, Abernathy e ritornano a Landover. Prima di ritornare a Landover il mago lancia un incantesimo su Michel Ard Rhi che lo rende generoso e gentile.\nRitornato a Landover Ben si reca al Pozzo Infido per sfidare la Strega del Crepuscolo e distruggere il demone. Ben, usando il suo medaglione magico, richiama il Paladino e attacca la strega. Il demone, con la magia, crea un falso paladino ed inizia il combattimento che mette in difficolt\u00e0 il Paladino. Questor, con uno stratagemma chiude la bottiglia ed il demone muore perch\u00e9 non pu\u00f2 pi\u00f9 accedere alla magia della bottiglia. Il falso paladino viene sconfitto e la strega scappa. Dopo questa vittoria l'ordine \u00e8 ristabilito a Landover."}
{"id": "1827631", "revid": "173469", "url": "https://it.wikipedia.org/wiki?curid=1827631", "title": "Eredi del buio", "text": ""}
{"id": "1827635", "revid": "287204", "url": "https://it.wikipedia.org/wiki?curid=1827635", "title": "Eldar Hadzimehmedovic", "text": ""}
{"id": "1827637", "revid": "92723", "url": "https://it.wikipedia.org/wiki?curid=1827637", "title": "Distretti dell'Ucraina", "text": "I distretti dell'Ucraina () sono la suddivisione territoriale di secondo livello del Paese, dopo le oblast', e dopo la riforma amministrativa del 2020 sono pari a 136.\nLista.\nRepubblica autonoma di Crimea.\nNella Repubblica autonoma di Crimea verranno creati nuovi distretti e quelli vecchi saranno liquidati solo dopo il ritorno del territorio temporaneamente occupato della Repubblica Autonoma di Crimea sotto la giurisdizione generale dell'Ucraina.\nDistretti precedenti.\nIl 17 luglio 2020, con la Risoluzione della Verkhovna Rada dell'Ucraina del 17 luglio 2020 \u2116 807-IX \"Sulla formazione e liquidazione dei distretti\", invece di 490 distretti, sono stati creati 136 nuovi distretti con poteri pi\u00f9 piccoli, mentre i poteri principali dei distretti passavano a livelli inferiori (comuni) e superiori (oblast') livelli. La superficie media di un distretto era di 1.200\u00a0km\u00b2, la popolazione media era di 52.000 abitanti."}
{"id": "1827639", "revid": "309289", "url": "https://it.wikipedia.org/wiki?curid=1827639", "title": "Eruslan", "text": "Lo Eruslan () \u00e8 un fiume della Russia europea sud-orientale (oblast' di Volgograd e Saratov), affluente di sinistra del Volga.\nDescrizione.\nNasce dall'estremo lembo sud-occidentale della regione collinosa dell'Ob\u0161\u010dij Syrt, percorrendo successivamente l'estremo lembo sudorientale della Russia, in un ambiente piatto e semiarido coperto da una steppa rada; sfocia nel Volga in prossimit\u00e0 di un braccio laterale del bacino di Volgograd, chiamato baia dell'Eruslan, e nel quale si getta anche il fiume Torgun, che prima della formazione del bacino era il suo maggiore affluente.\nIl regime del fiume \u00e8 caratteristico dei corsi d'acqua di queste zone semiaride: gelato all'incirca da fine novembre - inizio dicembre fino all'inizio di aprile, ha il massimo annuo di portata nella stagione primaverile e un minimo annuo molto accentuato in estate, conseguenza del caldo e dell'aridit\u00e0, durante il quale il fiume pu\u00f2 anche prosciugarsi completamente. Le acque del fiume hanno inoltre, per queste ragioni climatiche, un elevato contenuto in sali disciolti.\nIl principale centro urbano toccato dal fiume \u00e8 la cittadina di Krasnyj Kut."}
{"id": "1827641", "revid": "80339", "url": "https://it.wikipedia.org/wiki?curid=1827641", "title": "Jeruslan", "text": ""}
{"id": "1827646", "revid": "80339", "url": "https://it.wikipedia.org/wiki?curid=1827646", "title": "Yeruslan", "text": ""}
{"id": "1827652", "revid": "767487", "url": "https://it.wikipedia.org/wiki?curid=1827652", "title": "Meteorite HED", "text": "Le Meteoriti HED, anche dette Acondriti HED, sono un'associazione di acondriti asteroidali che si pensa abbiano come corpo progenitore l'asteroide Vesta. Sono anche dette Acondriti basaltiche per via della loro origine magmatica e per alcune similitudini con i basalti terrestri.\nOrigine.\nSi ritiene che questo gruppo di meteoriti si siano staccate dall'asteroide 4 Vesta, uno dei pi\u00f9 grandi del Sistema Solare e, grazie a queste meteoriti, uno dei pi\u00f9 studiati. Attraverso la misura dei rapporti tra gli isotopi radioattivi presenti si \u00e8 potuto stimare la loro et\u00e0 di cristallizzazione tra 4,43 e 4,55 miliardi di anni.\nSi ritiene che il metodo di trasporto dall'asteroide 4 Vesta sia stato il seguente:\nClassificazione e statistiche.\nLe meteoriti HED rappresentano meno del 2% di tutte le meteoriti recuperate, ma circa il 5% di tutte le meteoriti di cui \u00e8 stata osservata la caduta. Da sole costituiscono pi\u00f9 della met\u00e0 delle acondriti conosciute.\nSi suddividono in tre gruppi principali: howarditi, eucriti, e diogeniti; da qui l'acronimo HED.\nEucriti.\nProvenienti da camere magmatiche poco profonde. Rappresentano circa il 55% delle acondriti HED.\nHowarditi.\nProvenienti dalla crosta dell'asteroide. Rappresentano circa il 21% delle acondriti HED.\nDiogeniti.\nProvengono dalla crosta inferiore o dal mantello superiore dell'asteroide. Rappresentano circa il 22% delle acondriti HED.\nDiogeniti dunite.\nAnche dette duniti, provengono dal mantello. Finora solo NWA 2968 \u00e8 stata classificata in questo gruppo.\nDiogeniti olivina.\nRare diogeniti che contengono oltre il 30% in volume di olivina."}
{"id": "1827662", "revid": "154893", "url": "https://it.wikipedia.org/wiki?curid=1827662", "title": "Howardite", "text": ""}
{"id": "1827664", "revid": "154893", "url": "https://it.wikipedia.org/wiki?curid=1827664", "title": "Diogenite", "text": ""}
{"id": "1827667", "revid": "154893", "url": "https://it.wikipedia.org/wiki?curid=1827667", "title": "Eucrite", "text": ""}
{"id": "1827675", "revid": "729019", "url": "https://it.wikipedia.org/wiki?curid=1827675", "title": "Sindrome di B\u00e1lint-Holmes", "text": "La sindrome di B\u00e1lint-Holmes \u00e8 una sindrome caratterizzata da simultanagnosia (il paziente sa identificare un solo oggetto per volta senza riconoscere quindi un tutto quand'\u00e8 formato da parti), aprassia oculomotoria (il paziente non sa dirigere intenzionalmente lo sguardo verso un punto) e atassia ottica (il paziente non sa eseguire i movimenti degli arti sotto la guida dello sguardo). Tale sindrome \u00e8 dovuta a lesioni parieto-occipitali bilaterali."}
{"id": "1827678", "revid": "122273845", "url": "https://it.wikipedia.org/wiki?curid=1827678", "title": "Alfeno Varo", "text": " Virgilio gli dedic\u00f2 le \"Bucoliche\".\nBiografia.\nNacque a Cremona, allievo di Servio Sulpicio Rufo. Ricopr\u00ec la carica di consul suffectus nel 39 a.C.\nLa sua opera principale sono i \"Digesta\", suddivisi in 40 libri.\nLa struttura dell'opera si fonda sulla tripartizione logica del discorso:\nTale tecnica divisoria discende dalla precedente \"diairetica\" di Aristotele e Platone."}
{"id": "1827684", "revid": "22229", "url": "https://it.wikipedia.org/wiki?curid=1827684", "title": "Oltremarini", "text": ""}
{"id": "1827700", "revid": "273860", "url": "https://it.wikipedia.org/wiki?curid=1827700", "title": "Ippozione", "text": ""}
{"id": "1827704", "revid": "154893", "url": "https://it.wikipedia.org/wiki?curid=1827704", "title": "Eucriti", "text": ""}
{"id": "1827706", "revid": "154893", "url": "https://it.wikipedia.org/wiki?curid=1827706", "title": "Diogeniti", "text": ""}
{"id": "1827708", "revid": "154893", "url": "https://it.wikipedia.org/wiki?curid=1827708", "title": "Howarditi", "text": ""}
{"id": "1827711", "revid": "154893", "url": "https://it.wikipedia.org/wiki?curid=1827711", "title": "Meteoriti HED", "text": ""}
{"id": "1827714", "revid": "154893", "url": "https://it.wikipedia.org/wiki?curid=1827714", "title": "Acondriti HED", "text": ""}
{"id": "1827718", "revid": "154893", "url": "https://it.wikipedia.org/wiki?curid=1827718", "title": "Acondrite HED", "text": ""}
{"id": "1827721", "revid": "154893", "url": "https://it.wikipedia.org/wiki?curid=1827721", "title": "Acondrite basaltica", "text": ""}
{"id": "1827726", "revid": "154893", "url": "https://it.wikipedia.org/wiki?curid=1827726", "title": "Acondriti basaltiche", "text": ""}
{"id": "1827728", "revid": "106908", "url": "https://it.wikipedia.org/wiki?curid=1827728", "title": "Geronimo (Capo Apache)", "text": ""}
{"id": "1827735", "revid": "93556", "url": "https://it.wikipedia.org/wiki?curid=1827735", "title": "Tazza", "text": "La tazza, nota nel linguaggio comune anche come chicchera (dallo spagnolo \"j\u00edcara\"), \u00e8 un recipiente a bocca circolare dotato di un manico ad ansa (pi\u00f9 raramente due) utilizzato soprattutto per servire bevande calde come caff\u00e8, caffellatte, cappuccino, t\u00e8, camomilla, cioccolata o consomm\u00e9. La tazza \u00e8 in genere abbinata a un piattino dello stesso materiale e con le stesse decorazioni. I materiali pi\u00f9 comunemente usati sono la porcellana e ceramica, ma esistono tazze anche in vetro, metallo, plastica o altri materiali.\nTipi.\nDiversi modelli di tazza, concepiti per specifiche bevande, hanno nomi specifici:\nCome i piatti, i bicchieri, le posate e altri contenitori alimentari, le tazze sono spesso commercializzate in servizi o set; un servizio di tazze pu\u00f2 contenere accessori correlati come una lattiera, una zuccheriera o una teiera.\nLe tazze, come in genere la porcellana, sono originarie dell'Estremo Oriente (Cina), e incominciarono a essere prodotte in Europa solo intorno al XV secolo. Le tazze pi\u00f9 tradizionali sono quelle di porcellana bianca fine, traslucida, spesso decorate con motivi floreali, che possono anche costituire preziosi oggetti da collezione. A una tazza di questo tipo pu\u00f2 essere abbinato, oltre al piattino, anche un cucchiaino d'argento col manico dotato di un intarsio di porcellana in coordinato con gli altri elementi.\nTazze commemorative di determinati luoghi o eventi sono fra i gadget pi\u00f9 comuni nel mercato dei souvenir turistici."}
{"id": "1827739", "revid": "767487", "url": "https://it.wikipedia.org/wiki?curid=1827739", "title": "Elegia di un viaggio", "text": "Elegia di un viaggio o Elegia del viaggio (\"Elegiya dorogi\") \u00e8 un film mediometraggio del 2001 scritto e diretto da Aleksandr Sokurov.\nPer certi aspetti il film anticipa il successivo \"Arca russa\". Entrambi i film, infatti, mostrano un viaggio onirico visto dagli occhi del protagonista, del quale sentiamo la voce che commenta, e in entrambi i film si \"esplora\" un museo, le cui opere vengono riprese e commentate.\nTrama.\nIl film \u00e8 la trasposizione di un sogno: per quasi tutta la durata vediamo con gli occhi del protagonista, mentre in alcune scene lo vediamo di schiena. Egli si viene a trovare in diversi ambienti e situazioni, e sentiamo la sua voce che commenta e riflette su ci\u00f2 che accade.\nInizialmente ci si trova in un ambiente invernale, poi in una chiesa dove avviene un battesimo, in seguito su una nave. Poi il protagonista incontra in un bar un uomo che gli racconta una sua esperienza e gli parla del suo modo di vedere la vita. Infine ci si ritrova in un edificio vuoto e buio ai cui muri sono appesi dei quadri: osservandoli, il nostro uomo fa riflessioni sull'arte, sulla vita, e sul passare del tempo.\nI quadri.\nLa parte finale del film \u00e8 stata girata nel museo Boijmans Van Beuningen di Rotterdam. Si vedono quadri di diversi pittori olandesi o fiamminghi come Pieter Jansz Saenredam, Hercules Seghers, Andreas Schelfhout, Vincent van Gogh, Adam Willaerts, Pieter Bruegel il Vecchio, Charles Leickert.\nColonna sonora.\nLa colonna sonora comprende brani composti da Fryderyk Chopin, Michail Glinka, Gustav Mahler, P\u00ebtr Il'i\u010d \u010cajkovskij e Sergei Slonimsky.\nDistribuzione.\n\u00c8 stato presentato al Festival di Venezia nel 2001, e in seguito al Festival di Rotterdam. Nel 2003 \u00e8 stato trasmesso dalla TV italiana nella trasmissione \"Fuori orario. Cose (mai) viste\", con il titolo di Elegia della traversata."}
{"id": "1827745", "revid": "287204", "url": "https://it.wikipedia.org/wiki?curid=1827745", "title": "Emisfero occidentale", "text": "Lemisfero occidentale \u00e8 un termine geografico utilizzato per indicare la met\u00e0 della Terra che si trova ad ovest del meridiano di Greenwich (che attraversa Greenwich a Londra, nel Regno Unito), l'altra met\u00e0 \u00e8 l'emisfero orientale. Inoltre viene utilizzato in modo specifico in riferimento alle Americhe (o il Nuovo Mondo) e le acque adiacenti, pur escludendo altri territori che si trovano geograficamente in questo emisfero (parti di Africa, Europa, Antartide e Asia); quindi \u00e8 a volte denominato emisfero americano.\nPanoramica.\nQualsiasi definizione di emisfero orientale o occidentale per\u00f2 richiede la selezione di un meridiano arbitrario e parallelamente un corrispondente meridiano dall'altra parte della Terra. Pertanto viene utilizzato il Primo Meridiano a 0\u00b0 di longitudine che passa per Greenwich, e il meridiano dall'altra parte della terra dove passa la linea internazionale del cambio di data (per la maggior parte lungo il 180\u00b0 di longitudine). Nel suo senso geografico, l'emisfero occidentale, comprende non solo le Americhe ma porzioni dell'Europa occidentale, dell'Africa, la punta orientale della Russia, numerosi territori dell'Oceania, e una porzione dell'Antartide, escludendo alcune delle isole Aleutine a sud-ovest dell'Alaska. Spesso vengono utilizzati i meridiani di 20\u00b0 W e diametralmente il 160\u00b0 E, escludendo pertanto le regioni europee ed africane, una piccola porzione nord-orientale della Groenlandia, ma comprendendo le regioni orientale della Russia e dell'Oceania (ad esempio la Nuova Zelanda).\nPaesi lungo i due emisferi.\nDi seguito sono riportati i paesi che, trovandosi lungo il Primo Meridiano, hanno il loro territorio compreso in entrambi i due emisferi, occidentale ed orientale, in ordine da Nord a Sud:\nDi seguito sono riportati i paesi lungo il 180\u00ba meridiano, in ordine da Nord verso Sud:"}
{"id": "1827750", "revid": "402993", "url": "https://it.wikipedia.org/wiki?curid=1827750", "title": "\u017darko Paspalj", "text": " Attualmente \u00e8 vicepresidente del Comitato Olimpico Serbo.\nBiografia.\nNasce a Pljevlja, in Montenegro, ma ai tempi in Jugoslavia. Suo padre Jovan era un piccolo silvicoltore serbo-bosniaco, proveniente dai pressi del monte Kozara nella regione della Bosanska Krajina.\nQuando \u017darko aveva 10 anni il padre, in cerca di un lavoro migliore, decise di trasferirsi con tutta la famiglia a Titograd. In questo periodo il futuro campione cominci\u00f2 i primi palleggi sui campi da basket del KK Budu\u0107nost Titograd.\nPrimi anni da professionista a Titograd.\nInizia la carriera da pro a 16 anni nel Budu\u0107nost, come elemento di una formazione di giovani promettenti che annoverava tra gli altri Zdravko Radulovi\u0107 e Luka Pavi\u0107evi\u0107. Questa squadra era tuttavia di piccole dimensioni e dalle poche ambizioni, ed era per lo pi\u00f9 conosciuta come serbatoio di talenti per l'appunto. La squadra era costantemente coinvolta nella lotta per non retrocedere, ma in questi anni diede spesso del filo da torcere ai top-team. Una storia non confermata da fonti certe racconta di una partita a fine stagione tra il Budu\u0107nost e il Cibona Zagabria, per questi ultimi la gara non era rilevante, per i primi era decisiva per la salvezza. Si narra che questa gara venne truccata in comune accordo tra le parti, in modo che il club di Titograd potesse salvarsi, ma in cambio gli osservatori del team di Zagabria sarebbero andati a selezionare una promessa dalle squadre giovanili. Ben sapendo che Paspalj era la miglior promessa del club, i dirigenti del Budu\u0107nost non lo fecero allenare per diversi giorni, cosicch\u00e9 egli non venisse notato dagli scout e rimanesse al club.\nDiviene un giocatore fisso della prima squadra dal 1984, e nella stagione 1985-86 \u00e8 uno dei principali artefici del terzo posto, nel campionato vinto poi dal KK Zadar.\nPartizan.\nViene ceduto al Partizan Belgrado per la stagione successiva, raggiungendo il club assieme ad un diciottenne Vlade Divac che proveniva dallo Sloga Kraljevo, assieme agli altri giovani Aleksandar \u0110or\u0111evi\u0107, \u017deljko Obradovi\u0107 e altri pi\u00f9 navigati come Milenko Savovi\u0107 e Goran Grbovi\u0107. Questa grandissima squadra vince subito il campionato, surclassando in finale la Stella Rossa. Paspalj gioc\u00f2 abbastanza da guadagnarsi un posto in nazionale della Jugoslavia, e a vincere con loro un bronzo agli Europei del 1987 ad Atene."}
{"id": "1827754", "revid": "174925", "url": "https://it.wikipedia.org/wiki?curid=1827754", "title": "Polichetidi", "text": ""}
{"id": "1827764", "revid": "287204", "url": "https://it.wikipedia.org/wiki?curid=1827764", "title": "Zarko Paspalj", "text": ""}
{"id": "1827768", "revid": "1305772", "url": "https://it.wikipedia.org/wiki?curid=1827768", "title": "Ambatolampy (Ambatolampy)", "text": "Ambatolampy \u00e8 un comune urbano (\"firaisana\") del Madagascar centrale (regione di Vakinankaratra).\nCollegamenti.\n\u00c8 situata circa 46\u00a0km a sud del massiccio vulcanico dell'Ankaratra. \u00c8 collegata ad Antananarivo dalla strada nazionale n.7."}
{"id": "1827772", "revid": "1313191", "url": "https://it.wikipedia.org/wiki?curid=1827772", "title": "Luceto", "text": "Luceto (\"Lux\u00e9i\" in ligure) \u00e8 una localit\u00e0 del comune di Albisola Superiore, in provincia di Savona, posta sulla riva sinistra del torrente Sansobbia lungo la strada provinciale 2 che collega il centro albissolese alla frazione di Ellera.\nNata come piccola borgata di contadini intorno alla settecentesca chiesetta della Madonna del Carmine, ha subito un forte incremento edilizio a partire dai primi anni ottanta del XX secolo come zona residenziale. Ormai unita urbanisticamente ad Albisola, \u00e8 divenuta ultimamente un importante polo sportivo, con la costruzione delle piscine e, sulla sponda opposta del Sansobbia, del campo da golf.\nNella moderna parrocchiale di San Matteo \u00e8 allestito un presepe permanente che riproduce la piana albisolese cos\u00ec come si presentava nei primi anni del Novecento."}
{"id": "1827774", "revid": "729019", "url": "https://it.wikipedia.org/wiki?curid=1827774", "title": "Malattia di Hurler", "text": "La malattia di Pfaudler-Hurler o gargoilismo (per richiamare l'aspetto che ricorda un gargoyle) \u00e8 una rara patologia genetica (carattere recessivo) caratterizzata da nanismo disarmonico (accorciamento del collo e del tronco con addome prominente per epatosplenomegalia), ritardo psichico e alterazioni corneali e cutanee.\nQuesta malattia \u00e8 una mucopolisaccaridosi e fa parte dell'eterogeneo gruppo delle malattie da accumulo lisosomiale.\nEpidemiologia.\nL'incidenza della malattia risulta un caso su 100.000 persone.\nSintomatologia.\nL'aspetto di questi pazienti \u00e8 particolarmente scimmiesco: fronte prominente, radice del naso infossata, cute ispessita, labbra grosse, lingua protrudente e cornee opache. Sono stati riscontrati anche difetti al cuore e alle valvole cardiache, ritardo mentale ed epatosplenomegalia.\nLa patologia \u00e8 caratterizzata anche da un disturbo metabolico connettivale con iperproduzione di alcuni mucopolisaccaridi, dovuto al deficit dell'enzima alfa-L-iduronidasi.\nPrognosi.\nSe i difetti cardiaci sono presenti la morte pu\u00f2 avvenire nell'adolescenza per la cardiopatia."}
{"id": "1827775", "revid": "1543377", "url": "https://it.wikipedia.org/wiki?curid=1827775", "title": "Vinod Mishra", "text": "Biografia.\nLotte interne al PCI(ml).\nMishra si un\u00ec al Partito Comunista d'India (marxista-leninista) all'indomani della sua fondazione, critico verso le posizioni moderate e filo-sovietiche del Partito Comunista d'India (Marxista); in questo periodo, si avvicin\u00f2 al maoismo, affascinato particolarmente dalla Rivoluzione Culturale che era in corso in Cina.\nNel 1972, dopo la morte del segretario Charu Majumdar, si verific\u00f2 una spaccatura all'interno del Partito fra una fazione sostenitrice in chiave critica della linea di Majumdar (continuava a considerarla valida ma ne criticava gli eccessi settari) e una fazione pi\u00f9 vicina alla linea estremista di Lin Biao. Mishra emerse come \"leader\" del primo gruppo. L'anno successivo, la fazione pro-Lin Biao fond\u00f2 il Partito Comunista d'India (marxista-leninista) Secondo Comitato Centrale, staccandosi dal Partito; questo permise a Mishra e ai suoi sostenitori di ottenerne la completa egemonia.\nTuttavia, le lotte non erano finite: questa volta, Mishra dovette fare i conti con il \"compagno Sharma\", nuovo segretario generale, a sua volta considerato settario e prosecutore degli errori di Charu Majumdar. Mishra venne eletto segretario del Comitato Regionale di Burdwan dopo che il suo precedente segretario si accord\u00f2 con Sharma, e quindi guid\u00f2 la lotta contro il segretario generale. Mishra si alle\u00f2 a Jauhar e Swadesh Bhattacharya, altri due dirigenti moderati, e nel 1973, durante una seduta del Comitato Centrale a Durgapur, ottenne la maggioranza nel Partito, sconfiggendo anche Sharma. Il 28 luglio 1974, la vittoria di Mishra fu completa con l'elezione di Jauhar a segretario generale.\nNello stesso anno, Mishra si spos\u00f2 con Jyotsna, un'altra rivoluzionaria, ma il matrimonio ebbe breve durata e fin\u00ec quasi subito.\nLeader del Partito.\nNel 1975, dopo la morte di Jahuar, Mishra divenne segretario generale del Partito (ora conosciuto come Partito Comunista d'India (marxista-leninista) Liberazione). Egli cominci\u00f2 a rivedere la linea di Majumdar, eliminandone gli aspetti pi\u00f9 estremisti e riformulandola in chiave moderata. In particolare, promosse la formazione di organizzazioni di massa egemonizzate dal Partito, che erano state rifiutate da Majumdar.\nMishra lavor\u00f2 subito per promuovere la convocazione del II Congresso del Partito, che si tenne clandestinamente in un villaggio del distretto di Gaya nel febbraio 1976: il Congresso lo conferm\u00f2 segretario generale e accett\u00f2 le sue riforme. Nel 1977, venne lanciata la \"campagna di rettifica\", durante la quale la linea di Mishra venne implementata in tutto il Partito.\nDurante uno scontro a fuoco con la polizia il 2 gennaio 1979, a Badpathujote, Mishra fu gravemente ferito, ma fu salvato dall'intervento di alcuni compagni. Rimessosi, fu in grado di visitare, nello stesso anno, la Repubblica Popolare Cinese, dove incontr\u00f2 alcuni dirigenti del Partito Comunista Cinese. La progressiva ascesa di Deng Xiaoping condusse Mishra a rivedere anche la linea ideologica del Partito, allontanandosi da alcune posizioni del maoismo e avviando una critica della Rivoluzione Culturale.\nNel 1983, Mishra spos\u00f2 una militante di base di Calcutta di nome Shikha, dalla quale ebbe un figlio, Rahul. Come il precedente matrimonio, tuttavia, anche questo fu di breve durata per via dell'intensa attivit\u00e0 politica di Mishra.\nDurante il IV Congresso del gennaio 1988, Mishra avanz\u00f2 l'ipotesi di un vasto fronte unito per la rivoluzione democratica popolare da contrapporre al Fronte della Sinistra, egemonizzato dal Partito Comunista d'India (Marxista). Anni dopo, Mishra cominci\u00f2 a proporre l'unit\u00e0 dei comunisti rivoluzionari indiani in un unico partito che avesse come proprie basi il marxismo e la rivoluzione democratica popolare, sulla base del Partito Comunista del Nepal (marxista-leninista unificato); sempre in questo periodo, cominci\u00f2 a criticare in articoli e saggi certe fasi della \"leadership\" di Stalin e Mao.\nNel 1991, Mishra si spos\u00f2 per la terza volta, con un membro del Comitato Centrale, Kumudini Pati, dalla quale ebbe un secondo figlio, Roza. Questa volta, il matrimonio dur\u00f2 stabilmente.\nDurante una seduta del Comitato Centrale del 1998, Mishra ebbe un attacco cardiaco. Messosi a letto, ordin\u00f2 che la seduta andasse avanti senza di lui; mor\u00ec poche ore dopo. Successivamente, il Comitato Centrale elesse Dipankar Bhattacharya (gi\u00e0 segretario generale del Fronte Popolare Indiano) nuovo segretario del Partito.\nAttualmente, Mishra \u00e8 considerato dal Partito Comunista d'India (marxista-leninista) Liberazione come \"il supremo architetto della ripresa e del risorgimento storici del Partito\"."}
{"id": "1827778", "revid": "1005847", "url": "https://it.wikipedia.org/wiki?curid=1827778", "title": "Empedocle Maffia", "text": "Biografia.\nNato a Napoli ma cresciuto a Bari, si \u00e8 sempre considerato pugliese.\nVinse una borsa di studio Fulbright presso la \"Kennedy School of Government\" della Harvard University.\nDopo la laurea cominci\u00f2 a lavorare al Censis a Roma, poi nel '68, trasferitosi negli Stati Uniti lavor\u00f2 nel comitato elettorale di Bob Kennedy. Dopo l'assassinio del senatore Kennedy torn\u00f2 in Italia.\nLavor\u00f2 come giornalista per la RAI, televisione ma soprattutto radio, per il GR1, con la direzione di Sergio Zavoli prima e di Livio Zanetti poi, segu\u00ec la politica statunitense ed internazionale per pi\u00f9 di un ventennio, da 1972 al 1997. \nHa collaborato alla Gazzetta del Mezzogiorno, alle riviste Il Ponte, il Mulino, La critica sociologica.\nConsulente per varie istituzioni italiane come il Ministero dei trasporti, il Ministero dell'industria e la segreteria generale della UIL..\nDiresse il \"New Italy Project\" presso il \"Center for Strategic &amp; International Studies\" a Washington.\nInsegn\u00f2 presso le universit\u00e0 statunitensi (Harvard e New York) ed italiane (Bocconi, Napoli e Lecce).\nScrisse vari libri sulla politica internazionale, sui problemi dello sviluppo e sugli Stati Uniti. Sua la prefazione dell'edizione italiana del libro \"Yes, we can\" di Barack Obama.\nIl suo ultimo incarico fu come consigliere speciale del direttore esecutivo della Banca Mondiale.\nColpito da infarto, muore a Roma nel luglio 2008."}
{"id": "1827779", "revid": "125983552", "url": "https://it.wikipedia.org/wiki?curid=1827779", "title": "Connettore Mini-DIN", "text": "Il connettore mini-DIN appartiene ad una famiglia di connettori elettrici utilizzati in diverse applicazioni.\nI connettori Mini-DIN sono simili ai pi\u00f9 grandi e pi\u00f9 vecchi connettori DIN. Entrambi sono stati standardizzati dal Deutsches Institut f\u00fcr Normung, l'organismo tedesco per la definizione degli standard.\nConnettori standard.\nI connettori Mini-DIN hanno un diametro di 9.5\u00a0mm. Ne esistono sette formati diversi con il numero di piedini che va da tre a nove. Ciascun formato \u00e8 stato studiato in modo che una chiave impedisca ad un connettore di un tipo di connettersi, anche parzialmente, ad un connettore di un altro tipo.\nUn importante aspetto che caratterizza questi sette connettori mini-DIN che sono \"standard ufficiali\" \u00e8 che tutti sono drasticamente diversi gli uni dagli altri in questi punti:\nI connettori mini-DIN non standard, invece, possono avere delle caratteristiche in comune fra loro o con i connettori standard che possono pregiudicare questa univocit\u00e0.\n\"(In queste immagini si vede il connettore maschio)\"\nConnettori Non-standard.\nSono stati prodotti diversi connettori non standard che hanno una certa compatibilit\u00e0 mini-DIN. Questi connettori hanno pi\u00f9 piedini e sono utilizzati per limitare lo spazio permettendo di combinare pi\u00f9 funzioni nello stesso cavo.\nAltri connettori condividono con i connettori mini-DIN solo il corpo esterno da 9.5\u00a0mm.\nTutti questi connettori non sono approvati dal Deutsches Institut f\u00fcr Normung e sono considerati connettori proprietari.\n\"(In queste immagini si vede il connettore maschio)\"\nConnettori a 7 Piedini.\nMolti laptop e schede video utilizzano un connettore a 7 piedini compatibile con il connettore a 4 piedini mini-DIN. I piedini 1-4 forniscono il segnale S-Video permettendo cos\u00ec di utilizzare un cavo S-Video standard. Una chiave pi\u00f9 ampia impedisce l'inserimento di un cavo a 7 piedini in una presa a 4 piedini.\nL'utilizzo dei tre piedini aggiuntivi varia da produttore a produttore anche se normalmente include il segnale video composito che cos\u00ec pu\u00f2 essere estratto con un adattatore proprietario. In alternativa alcuni produttori hanno inserito il segnale YPbPr. Dell ha inserito nei suoi portatili il segnale audio digitale SPDIF.\nL'utilizzo di adattatori non proprietari su queste porte pu\u00f2 causare seri problemi. Alcune schede video, ad esempio, non sono state pensate per fornire contemporaneamente sia un segnale S-Video che un segnale video composito. Se si attaccano due monitor, uno al segnale S-Video e l'altro al segnale video composito con adattatori non standard, si rischia come minimo di non avere un buon segnale, ma c'\u00e8 anche la possibilit\u00e0 che si danneggi la circuiteria della scheda video."}
{"id": "1827785", "revid": "3831", "url": "https://it.wikipedia.org/wiki?curid=1827785", "title": "Gargoilismo", "text": ""}
{"id": "1827790", "revid": "12222", "url": "https://it.wikipedia.org/wiki?curid=1827790", "title": "Linux embedded", "text": ""}
{"id": "1827795", "revid": "1573940", "url": "https://it.wikipedia.org/wiki?curid=1827795", "title": "Botrylloides leachii", "text": "Botrylloides leachii () \u00e8 una ascidia coloniale della famiglia Styelidae.\nDescrizione.\n\u00c8 una specie coloniale che si presenta in agglomerati nastriformi, di colore variabile, spesso bruno, dalla consistenza molle e gelatinosa.\nPu\u00f2 essere confuso con \"Botryllus schlosseri\".\nDistribuzione e habitat.\n\u00c8 comune nel mar Mediterraneo e nell'oceano Atlantico orientale, fino al mar del Nord."}
{"id": "1827798", "revid": "404449", "url": "https://it.wikipedia.org/wiki?curid=1827798", "title": "Palazzo Carmignani", "text": "Palazzo Carmignani \u00e8 un edificio situato nel centro storico di Grosseto.\nLa sua ubicazione \u00e8 tra piazza del Sale, strada Ricasoli e via Mazzini.\nStoria.\nIl palazzo fu costruito agli inizi del XX secolo e si presenta a pianta trapezoidale, con la facciata principale corrispondente al lato minore che guarda sulla piazza del Sale; gli altri due prospetti maggiori si affacciano rispettivamente su strada Ricasoli e via Mazzini, dove si addossano alle pareti degli edifici contigui. L'edificio fu completamente ristrutturato nel 1921 su progetto di Ivaldo Reggiani, con l'aggiunta delle decorazioni in stile liberty. L'edificio \u00e8 sede di una storica calzoleria cittadina, fondata nel 1895, che \u00e8 tornata solamente nel 2011 nella storica sede, poich\u00e9 per diversi anni lo stabile era stato occupato da altre attivit\u00e0 che per\u00f2 avevano mantenuto gli arredi originali.\nDescrizione.\nIl fabbricato si articola su tre livelli, con porte d'ingresso architravate che si aprono su tutti i prospetti. Sulla facciata principale, la porta \u00e8 sovrastata da un balcone sporgente. Le finestre che si aprono ai due livelli superiori si presentano di forma rettangolare, e risultano essere architravate al primo piano.\nIl palazzo si contraddistingue per pregevoli decorazioni in stile liberty, ben evidenti al pian terreno lungo le due facciate che guardano verso piazza del Sale e strada Ricasoli. Allo stesso stile sono riconducibili gli arredi originari che ancora si conservano all'interno della calzoleria ospitata al pian terreno dello stabile."}
{"id": "1827799", "revid": "240277", "url": "https://it.wikipedia.org/wiki?curid=1827799", "title": "Discografia dei R.E.M.", "text": "La seguente \u00e8 la discografia dei R.E.M., gruppo musicale rock statunitense.\nSingoli natalizi per il fan club.\nOgni Natale dal 1988 i R.E.M. hanno omaggiato i membri del fanclub con dei singoli esclusivi."}
{"id": "1827806", "revid": "110157", "url": "https://it.wikipedia.org/wiki?curid=1827806", "title": "Partito Comunista d'India (marxista-leninista) Secondo Comitato Centrale", "text": "Il Partito Comunista d'India (marxista-leninista) Secondo Comitato Centrale fu un partito comunista indiano di ispirazione naxalita.\nIl Secondo Comitato Centrale fu fondato nel 1972, quando una fazione estremista pro-Lin Biao guidata da Mahadev Mukherjee abbandon\u00f2 il Partito Comunista d'India (marxista-leninista), controllato dalla fazione anti-Lin Biao di Vinod Mishra.\nLa fazione di Mukherjee organizz\u00f2 un II Congresso del PCI(ml) nel dicembre 1973 (dove appunto fu eletto il II Comitato Centrale), riaffermando il programma del Partito Comunista d'India (marxista-leninista) del 1970, rinnegando Charu Majumdar e facendo propria la linea di Marx, Engels, Lenin, Stalin, Mao Zedong e Lin Biao. Il primo segretario del Partito fu Mahadev Mukherjee.\nIl Partito scaten\u00f2 fin dall'inizio attivit\u00e0 terroristiche, attaccando postazioni di polizia e organizzando evasioni di massa dalle carceri. Fu probabilmente questa attivit\u00e0 che port\u00f2 il Partito a non riuscire sostanzialmente ad uscire dal Bengala occidentale.\nVerso la fine degli anni Settanta, Azizul Haque riusc\u00ec ad ottenere il controllo del Comitato Centrale ed espulse Mahadev Mukherjee, che successivamente fond\u00f2 un nuovo partito comunista, tornando sulla linea di Charu Majumdar (specialmente nelle sue espressioni giudicate pi\u00f9 settarie) e Lin Biao.\nIl 19 maggio 2003, il PCI(ml), SCC abiur\u00f2 le proprie posizioni su Lin Biao e si un\u00ec al Centro Comunista Maoista d'India, che former\u00e0 successivamente il Partito Comunista d'India (maoista)."}
{"id": "1827810", "revid": "767487", "url": "https://it.wikipedia.org/wiki?curid=1827810", "title": "Race of Champions 1976", "text": "La Race of Champions 1976 (\"XI Daily Mail Race of Champions\") \u00e8 stata una gara di Formula 1, non valida per il campionato del mondo, disputata il 14 marzo 1976 sul Circuito di Brands Hatch, nel Regno Unito.\nLa gara venne vinta da James Hunt su McLaren-Ford Cosworth. Il pilota inglese fece segnare anche il giro pi\u00f9 veloce. Questa fu la sua seconda vittoria in una gara non titolata, dopo quella ottenuta nel BRDC International Trophy 1974.\nVigilia.\nAspetti tecnici.\nIl tracciato venne leggermente modificato in qualche curva, modificandone la lunghezza. La Scuderia Ferrari port\u00f2 all'esordio il modello Ferrari 312 T2. \nAspetti sportivi.\nLa gara rappresent\u00f2 l'esordio stagionale in Europa, dopo il tradizionale avvio in Brasile e Sud Africa. La gara si posizion\u00f2 nel calendario due settimane prima del Gran Premio di Long Beach.\nFece il suo esordio la scuderia britannica RAM con due vetture Brabham private. Anche la \"Scuderia Everest\", gestita da Giancarlo Minardi debutt\u00f2, utilizzando una Ferrari 312 T. La Williams impieg\u00f2 una Hesketh 308C, che durante il mondiale veniva definita come Wolf-Williams.\nPiloti e team.\nSolo la Lotus e la RAM iscrissero due piloti. La prima conferm\u00f2 la coppia Evans-Nilsson, mentre la RAM port\u00f2 Loris Kessel e Patrick N\u00e8ve. La Scuderia Ferrari port\u00f2 il solo Lauda, mentre sulla vettura iscritta dall\"'Everest\" fece il suo debutto Giancarlo Martini.\nI seguenti piloti e costruttori vennero iscritti alla gara:\nQualifiche.\nResoconto.\nLe prove si tennero nella sola giornata del sabato, con una sessione la mattina e una nel pomeriggio. Il miglior tempo venne staccato da Jody Scheckter su Tyrrell, davanti al campione del mondo Niki Lauda. Il sudafricano avendo ottenuto il miglior tempo nella sessione dell mattina ottenne in premio centro bottigli di champagne.\nLe prove del pomeriggio erano iniziate su pista umida che pian piano si stava per\u00f2 asciugando; il ritorno per\u00f2 della pioggia nella parte finale della sessione non permise ai piloti di migliorare ulteriormente le loro prestazioni. In questa fase Vittorio Brambilla fu autore di un'uscita di pista, con susseguente testacoda, che costrinse gli organizzatori a sospendere le prove per un quarto d'ora. Sulla Ferrari 312 T2, all'esordio, la scuderia italiana, per precauzione, vennero montate le sospensiosi indipendenti tradizionali e non il \"ponte de Dion\".\nRisultati.\nNella sessione di qualifica si \u00e8 avuta questa situazione: \nGara.\nResoconto.\nNel giro di formazione Giancarlo Martini usc\u00ec di pista e non prese parte alla gara. Alla partenza la testa venne presa da Jody Scheckter, seguito da Gunnar Nilsson, Alan Jones, Jacky Ickx, Niki Lauda e James Hunt. Nel corso del primo giro Nilsson fu autore di un testacoda, che lo fece scendere di parecchie posizioni in classifica; commise un errore anche Ickx e lo stesso battistrada, Scheckter, usc\u00ec di pista, ritirandosi, cedendo cos\u00ec la prima piazza a Jones.\nJones prosegu\u00ec in testa per diversi giri, seguito da Hunt, Lauda e John Watson. Il pilota della Penske fu costretto al ritiro dopo 12 giri per un'uscita di pista. Al giro 18 fu il turno di Lauda a ritirarsi, per un guasto al propulsore.\nLa gara venne decisa al giro 21, quando Hunt pass\u00f2 Jones. Terzo era Ickx, seguito da Bob Evans e Vittorio Brambilla, autore di una bella rimonta, agevolata per\u00f2 da una partenza anticipata, che gli cost\u00f2 un minuto di penalit\u00e0. Evans fu poi costretto al ritiro per la mancanza di benzina a quattro tornate dal termine. La gara venne vinta da Hunt, davanti a Jones e Ickx.\nRisultati.\nI risultati del gran premio sono i seguenti:"}
{"id": "1827811", "revid": "63756", "url": "https://it.wikipedia.org/wiki?curid=1827811", "title": "Big endian", "text": ""}
{"id": "1827813", "revid": "63756", "url": "https://it.wikipedia.org/wiki?curid=1827813", "title": "Little endian", "text": ""}
{"id": "1827814", "revid": "767487", "url": "https://it.wikipedia.org/wiki?curid=1827814", "title": "\u0160marje\u0161ke Toplice", "text": "\u0160marje\u0161ke Toplice (in italiano \"Santa Marietta\") \u00e8 un comune della Slovenia meridionale. \nIl comune \u00e8 stato ricreato nel marzo 2006 staccandone il territorio dal comune di Novo Mesto. La localit\u00e0, come suggerisce il toponimo \"Toplice\", \u00e8 un centro termale.\nDal 1941 al 1943, durante l'occupazione, ha fatto parte della Provincia Italiana di Lubiana, inquadrato nei comuni di Santa Marietta / \u0160marjeta e Chiesa Bianca / Bela Cerkev.\nLocalit\u00e0.\nIl comune \u00e8 diviso in 24 insediamenti (\"naselja\"):"}
{"id": "1827821", "revid": "287204", "url": "https://it.wikipedia.org/wiki?curid=1827821", "title": "Hard Candy (album)", "text": ""}
{"id": "1827827", "revid": "404449", "url": "https://it.wikipedia.org/wiki?curid=1827827", "title": "Casa del Fascio (Grosseto)", "text": "La ex-Casa del Fascio, nota anche come Palazzo Littorio, \u00e8 situato nel centro di Grosseto, in piazza del Popolo. Oggi ospita la Guardia di Finanza. \nIl palazzo \u00e8 un pregevole esempio del razionalismo italiano del ventennio fascista e costituisce il lato meridionale di piazza del Popolo, tra il bastione Rimembranza e il varco di Porta Nuova. Il luogo dove sorge l'edificio era attraversato da un tratto delle mura medicee di Grosseto, demolito tra il 1939 e il 1941.\nStoria.\nIl progetto per la realizzazione della casa del fascio a Grosseto fu presentato nel 1925 ad opera dell'ingegnere Renato Della Rocca e l'edificio venne ufficialmente inaugurato nel 1927, rispecchiando il gusto e gli elementi stilistici del periodo e del contesto storico-sociale che caratterizzava l'Italia in quell'epoca. Nel 1929, sempre su progetto di Della Rocca, fu costruito di fianco alla casa del fascio, nel medesimo linguaggio, il palazzo delle Corporazioni. L'attuale Palazzo Littorio ha assunto il suo definitivo aspetto nel 1939, quando a saldatura dei due edifici fu eretta la monumentale torre littoria. Tra il 1939 e il 1941 fu demolito il tratto murario aprendo cos\u00ec l'edificio sull'antistante piazza del Popolo, allora intitolata ai martiri del fascismo. Nel dopoguerra il palazzo fu adibito a sede della Guardia di Finanza, sua attuale funzione. Un'opera di restauro conservativo delle facciate fu effettuata tra il 2009 e il 2010.\nDescrizione.\nL'edificio si presenta come un complesso a pianta rettangolare, con la possente torre a sezione quadrata che si eleva permettendo in modo inequivocabile il riconoscimento del palazzo. L'interno si caratterizza per un imponente rampa di scale centrale che diviene doppia all'altezza del mezzanino, con le due nuove rampe che si articolano lateralmente all'interno di un vano a pianta quadrangolare. L'ambiente di maggiore pregio, il cosiddetto Salone delle Bandiere, ospitava le assemblee del Partito Nazionale Fascista."}
{"id": "1827834", "revid": "1318658", "url": "https://it.wikipedia.org/wiki?curid=1827834", "title": "Navigatore", "text": "Il termine \"navigatore\" indica generalmente una persona (o un oggetto) che effettua (o aiuta ad effettuare) una navigazione. Pu\u00f2 assumere significati differenti a seconda del contesto.\nAl cinema:"}
{"id": "1827835", "revid": "767487", "url": "https://it.wikipedia.org/wiki?curid=1827835", "title": "Navigatore (vela)", "text": "Nello sport della vela il navigatore \u00e8 uno degli uomini del pozzetto. Il suo ruolo consiste nel fornire al timoniere tutti i dati riportati dagli strumenti di bordo, come ad esempio velocit\u00e0 e angolo al vento (cio\u00e8 con quale angolo naviga la barca rispetto alla direzione del vento). \nNelle regate di altura il navigatore \u00e8 colui che decide la rotta con l'ausilio dei dati meteo. In questa accezione spesso lo si definisce routier, dal francese \"route\", strada."}
{"id": "1827836", "revid": "124628316", "url": "https://it.wikipedia.org/wiki?curid=1827836", "title": "Kathryn Beaumont", "text": "Biografia.\n\u00c8 conosciuta per aver doppiato Alice in \"Alice nel Paese delle Meraviglie\" e Wendy in \"Le avventure di Peter Pan\". Walt Disney l'ha richiesta nel cast dopo aver visto il film \"Su di un'isola con te\", dove la giovanissima Beaumont ha avuto un ruolo. Oltre a doppiare la voce di Alice e Wendy, ha servito come modella per gli animatori. In seguito ha continuato l'attivit\u00e0 di doppiaggio nella serie televisiva animata \"House of Mouse - Il Topoclub\", negli speciali televisivi e nei videogiochi dove sia necessaria la voce di Alice o Wendy, come nel gioco \"Kingdom Hearts\". Le \u00e8 stato attribuito il premio Disney Legends nel 1998. La sua voce \u00e8 stata utilizzata anche per i videogiochi, in particolare per \"Disney Villains Revenge\" del 1999."}
{"id": "1827838", "revid": "436907", "url": "https://it.wikipedia.org/wiki?curid=1827838", "title": "Singles Collected", "text": "Singles Collected \u00e8 una raccolta del gruppo statunitense dei R.E.M. pubblicata nel 1994."}
{"id": "1827840", "revid": "21880", "url": "https://it.wikipedia.org/wiki?curid=1827840", "title": "Specie di Galeopsis", "text": "Elenco delle specie di \"Galeopsis\":"}
{"id": "1827841", "revid": "123169158", "url": "https://it.wikipedia.org/wiki?curid=1827841", "title": "Mokronog-Trebelno", "text": "Mokronog-Trebelno (in italiano \"Mocronogo\" e \"Trebelno\", in tedesco \"Nassenfu\u00df\") \u00e8 un comune della Slovenia meridionale. \nIl comune \u00e8 stato creato nel marzo 2006 staccandone il territorio dal comune di Trebnje.\nDal 1941 al 1943, durante l'occupazione, ha fatto parte della Provincia Italiana di Lubiana, inquadrato nei due comuni distinti di Mocronogo / Mokronog e Trebelno / Trebelno.\nLocalit\u00e0.\nIl comune \u00e8 diviso in 43 insediamenti (\"naselja\"):"}
{"id": "1827845", "revid": "404449", "url": "https://it.wikipedia.org/wiki?curid=1827845", "title": "Piazza del Popolo (Grosseto)", "text": "Piazza del Popolo \u00e8 una piazza di Grosseto.\nDescrizione.\nLa piazza si apre ad sul lato orientale di Porta Nuova, al limite settentrionale del centro storico di Grosseto. Questo spazio urbano fu ricavato per costruire il Palazzo Littorio sul lato meridionale e per la sua costruzione fu \"tagliato\" un brevissimo tratto della cortina delle mura medicee, in prossimit\u00e0 del lato orientale della scomparsa porta, in modo da aver ottenuto una superficie di piazza pi\u00f9 ampia di quella che sarebbe stata a disposizione mantenendo completamente intatta la cerchia muraria. Il lato settentrionale \u00e8 delimitato dall'asse viario del viale Lorenzo Porciatti, che costituisce insieme a viale Fossombroni, viale Manetti e viale Ximenes, l'anello di circonvallazione esterno delle mura di Grosseto. Sul lato di viale Porciatti \u00e8 situato il lato meridionale del villino Pastorelli.\nStoria.\nLa piazza fu realizzata negli anni venti del XX secolo, dopo che nel 1920 era stato approvato un regolamento edilizio riguardante l'area antistante il fossato di Porta Nuova, ad opera dell'architetto Lorenzo Porciatti. Il piano prevedeva il riempimento del fossato con successiva trasformazione della zona a ridosso delle mura in area pedonale e viale per il passeggio, quest'ultimo intitolato poi all'omonimo avo dell'architetto. Nel 1924 venne definitivamente demolita la barriera di Porta Nuova con gli edifici del dazio, e l'area dove oggi sorge la piazza adibita a giardini, noti come \"giardini di Porta Nuova\". Nel 1925 fu ceduto un pezzo di terrapieno delle mura per la costruzione della casa del fascio di Grosseto, inaugurata nel 1927, mentre un altro tratto fu demolito per la realizzazione del Palazzo delle Corporazioni fasciste (1929). Solamente nel periodo tra il 1939 e il 1941 la piazza assunse l'aspetto attuale, con l'innalzamento della torre littoria a saldatura dei due differenti edifici e la demolizione di un piccolo tratto delle mura medicee che vi si ritrovavano addossate. Fu effettuato un tentativo di salvare parte delle strutture murarie con la presentazione di un progetto per l'apertura di un arco a tre fornici, non andato per\u00f2 a buon fine. Nel dopoguerra la piazza, intitolata ai martiri del fascismo, fu ridenominata \"piazza del Popolo\" e il Palazzo Littorio fu destinato a sede della Guardia di Finanza. L'area dove sorgevano i giardini, non pi\u00f9 esistenti, \u00e8 oggi adibita in buona parte a parcheggio."}
{"id": "1827853", "revid": "44008", "url": "https://it.wikipedia.org/wiki?curid=1827853", "title": "Aristidis Alafouzos", "text": ""}
{"id": "1827855", "revid": "1505830", "url": "https://it.wikipedia.org/wiki?curid=1827855", "title": "Viktor Feliksovi\u010d Veksel'berg", "text": "Vekselberg \u00e8 vicino al Cremlino sovraintendendo i progetti per modernizzare l'economia russa. Nell'aprile 2018 gli Stati Uniti hanno imposto sanzioni nei suoi confronti e di altri 23 cittadini russi. \nBiografia.\n\u00c8 nato da padre ebreo ucraino e da madre russa. Nel 1979 si \u00e8 laureato all'Istituto di ingegneria dei trasporti di Mosca, quindi ha lavorato come ingegnere in alcuni laboratori statali.\nNel 1988, con la svolta dell'amministrazione Gorbachev data anche all'economia in conseguenza della sua nuova politica conosciuta come Perestrojka e Glasnost, ha dapprima fondato l'NPO Komvek che lavorava per l'Irkutsk Aluminium Plant e in seguito, nel 1990, ha co-fondato Renova Group con un compagno di classe dei tempi del college, Len Blavatnik. KomVek controllava il 67% di Renova e la societ\u00e0 Access Industries di Blavatnik possedeva il resto. Nel 1993 Veksel'berg\nha beneficiato finanziariamente della privatizzazione dell'industria dell'alluminio avvenuta in Russia sotto l'amministrazione di Eltsin e nel 1996 ha co-fondato la Siberian-Urals Aluminium Company (SUAL) tramite la fusione di Ural e Irkutsk Aluminium Impianti. (SUAL sarebbe stata successivamente incorporata nella United Company RUSAL, la pi\u00f9 grande azienda di alluminio del mondo). \nUtilizzando i ricavi generati dalla sua attivit\u00e0 di alluminio, Veksel'berg ha acquistato una quota di minoranza in Tyumen Oil (TNK), una delle pi\u00f9 grandi compagnie petrolifere e del gas della Russia. Nel 1997 si \u00e8 assicurato una partecipazione di controllo in Tyumen ed \u00e8 stato nominato membro del consiglio di amministrazione; nel 1998 \u00e8 diventato presidente del consiglio d'amministrazione. Successivamente ha integrato queste e altre risorse sotto l'egida del Gruppo Renova, delegando le responsabilit\u00e0 operative ai dirigenti. \nNel 2003 il Gruppo Renova ha annunciato, insieme ad Access Industries di Leonard Blavatnik e il Gruppo Alfa (di propriet\u00e0 di Mikhail Fridman, German Khan e Alexei Kuzmichov), la creazione di una partnership strategica - il consorzio AAR - per detenere congiuntamente le loro attivit\u00e0 petrolifere in Russia e Ucraina. Nello stesso anno, le tre societ\u00e0 hanno fuso AAR con le attivit\u00e0 petrolifere russe della British Petroleum in una joint venture 50-50 denominata TNK-BP: \u00e8 stata la pi\u00f9 grande transazione privata nella storia della Russia. Agendo come presidente del consiglio di amministrazione di TNK, Veksel'berg \u00e8 stato determinante nella negoziazione e chiusura della transazione. \nNel 2010 Vekselberg \u00e8 stato nominato presidente della Skolkovo Foundation, un'organizzazione senza scopo di lucro finanziata da un mix di investitori privati e dal governo russo, con l'obiettivo di costruire un centro di ricerca tecnologica in Russia. In qualit\u00e0 di presidente, Veksel'berg ha firmato un accordo con Cisco Systems per investire 1 miliardo di dollari in dieci anni nei progetti della Skolkovo Foundation. Il Federal Bureau of Investigations ha successivamente affermato che la Fondazione Skolkovo veniva utilizzata dal governo russo per ottenere l'accesso a tecnologia americana classificata. Attraverso Vladimir Kuznetsov, lo stretto collaboratore di Veksel'berg dal 1999 all'aprile 2018 che ha ottenuto un posto di amministratore ed \u00e8 diventato uno dei principali azionisti di C5 Razor Bidco con un investimento di 16,1 milioni di sterline nel 2015, Veksel'berg \u00e8 strettamente legato ad Andre Pienaar, il quale dirige il cloud C5 Accelerate della societ\u00e0 informatica C5 Group, fornitrice di un cluster di acceleratori cloud in Europa, Stati Uniti, Medio Oriente e Africa.\nVeksel'berg ha effettuato una vasta ristrutturazione del proprio patrimonio: la divisione della propriet\u00e0 con il partner Leonard Blavatnik, la fusione delle attivit\u00e0 di Renova in alluminio con quelle di Oleg Deripaska e l'integrazione di vari investimenti in elettricit\u00e0 e telecomunicazioni. \nCollezione d'arte.\nQuindici uova Faberg\u00e9.\nNel febbraio 2004, Vekselberg ha acquistato nove uova di Pasqua imperiali Faberg\u00e9 dalla famiglia di editori Forbes a New York City. La collezione \u00e8 stata trasportata in Russia ed esposta al Cremlino e a Ragusa di Dalmazia nel 2007. Vekselberg \u00e8 l'unico pi\u00f9 grande proprietario di uova Faberg\u00e9 al mondo, possedendone quindici (nove Imperial, due Kelch e altre quattro uova Faberg\u00e9). In un documentario della BBC Four del 2013, Vekselberg ha rivelato di aver speso poco pi\u00f9 di 100 milioni di dollari per acquistare le nove uova Faberg\u00e9 Imperial dalla collezione Forbes. Afferma di non averli mai mostrati a casa sua, dicendo che li ha comprati perch\u00e9 sono importanti per la storia e la cultura russa, e credeva che fossero la migliore arte orafa del mondo. Nello stesso documentario della BBC, Vekselberg ha rivelato i piani per aprire un museo per mostrare le uova nella sua collezione. Il risultato \u00e8 stato il Museo Faberg\u00e9 di San Pietroburgo, che ha avuto la cerimonia ufficiale di apertura il 19 novembre 2013.\nLowell House Bells.\nNel settembre 2006, Vekselberg ha pagato circa 1 milione di dollari di spese per il trasporto delle Lowell House Bells dall'Universit\u00e0 di Harvard, negli Stati Uniti, nella loro posizione originale nel monastero di monastero di Danilov e per l'acquisto di campane sostitutive. Le storiche campane sono tornate a Mosca il 12 settembre 2008, con l'assistenza del direttore dell'organizzazione statunitense, Edward Mermelstein. \nIl nudo Odalisca e la causa con Christie's.\nVekselberg ha pagato 1,7 milioni di sterline a un'asta di Christie's nel 2005 per Odalisca, un nudo che si dice sia opera dell'artista russo Boris Kustodiev. Tuttavia, subito dopo l'acquisto, gli esperti che lavorano per il fondo artistico di Vekselberg, Aurora, hanno iniziato a mettere in dubbio l'autenticit\u00e0 dell'immagine. Hanno affermato che la firma di Kustodiev, datata 1919, era stata fatta con pigmento a base di alluminio non disponibile fino a dopo la morte dell'artista nel 1927. Vekselberg ha citato in giudizio Christie's e il giudice ha stabilito nel luglio 2012 che aveva il diritto di recuperare 1,7 milioni di sterline che aveva pagato per il dipinto, inoltre Christie's \u00e8 stata condannata a pagare circa 1 milione di sterline di spese.\nVita privata.\nVekselberg \u00e8 sposato con Marina e ha due figli. Suo padre \u00e8 ebreo e sua madre cristiana. Si identifica come multinazionale e non frequenta la sinagoga o le funzioni religiose. \nAmico di lunga data e socio in affari del miliardario britannico-americano e principale donatore del Partito Repubblicano Leonard Blavatnik, definisce come una tragedia personale l'essere stato messo sotto sanzioni dall'amministrazione del presidente Trump perch\u00e9 non \u00e8 stato pi\u00f9 in grado di visitare sua figlia e suo nipote a New York. "}
{"id": "1827858", "revid": "121970240", "url": "https://it.wikipedia.org/wiki?curid=1827858", "title": "Talk About the Passion", "text": "Talk About the Passion \u00e8 un brano della band statunitense R.E.M.. La canzone \u00e8 il secondo singolo estratto dal primo album della band \"Murmur\" (1983).\nIl brano compare nella colonna sonora del telefilm \"The O.C.\" nel tredicesimo episodio della quarta stagione, \"La forza del destino\".\nIl singolo.\nIl singolo del brano \u00e8 stato pubblicato solo in Europa."}
{"id": "1827860", "revid": "46291", "url": "https://it.wikipedia.org/wiki?curid=1827860", "title": "Galeopsis", "text": "Canapetta (nome scientifico Galeopsis ) \u00e8 un genere di piante Spermatofite Dicotiledoni appartenenti alla famiglia delle Lamiaceae dall'aspetto di piccole erbacee perenni o annuali dai tipici fiori a forma labiata.\nEtimologia.\nLinneo nel 1753 nel creare il nome generico di queste piante ha pensato indubbiamente alla forma di \u201celmo\u201d del labbro superiore della corolla. \"Galeopsis\" \u00e8 un antico nome greco/latino (derivato da \"galea\" = casco) gi\u00e0 usato da Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, per qualche pianta simile alle ortiche.\nIl nome scientifico del genere \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 579\" del 1753.\nDescrizione.\nLe specie si questo genere possono raggiungere i 100\u00a0cm di altezza. La forma biologica \u00e8 prevalentemente terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. La pubescenza di queste piante \u00e8 molto variabile: possono essere semplicemente pelose, ma anche glabre, oppure con peli ispidi (rigidi) e anche glandulosi.\nRadici.\nLe radici normalmente sono del tipo a fittone.\nFusto.\nLa parte aerea del fusto \u00e8 eretta, ascendente; nella parte alta \u00e8 ramosa. La sezione del fusto \u00e8 tetragona a causa della presenza di fasci di collenchima posti nei quattro vertici, mentre le quattro facce sono concave. Ai nodi il fusto \u00e8 (oppure no) ingrossato (per accumulo di acqua) e spesso ricoperto da setole patenti o da brevi peli ghiandolari. In alcune specie la pubescenza \u00e8 distribuita sulle facce opposte alternativamente.\nFoglie.\nLe foglie sono picciolate e lungo il caule hanno una disposizione opposta, ossia sono inserite a due a due a livello dei nodi. Le forme variano da lineari a lanceolate o ovato-lanceolate con base allargata e apice acuminato; i margini sono interi o dentati. La superficie pu\u00f2 essere pubescente. \nInfiorescenza.\nL'infiorescenza \u00e8 tirsoide del tipo verticillata: i fiori (a 6 fino a 30) sono disposti nei verticilli delle ascelle fogliari. Alla base dell'infiorescenza sono presenti a volte delle piccole brattee spinescenti.\nFiore.\nI fiori sono ermafroditi, zigomorfi (il calice \u00e8 pi\u00f9 o meno attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi).\nFrutti.\nIl frutto (di tipo schizocarpo) \u00e8 formato da quattro tetracheni sub \u2013 sferici (nucule) inseriti nella parte bassa del calice. La forma \u00e8 arrotondata all'apice, la superficie \u00e8 glabra.\nDistribuzione e habitat.\nSono piante proprie delle zone temperate dell'Europa e dell'Africa settentrionale, ma alcune si sono naturalizzate anche nelle Americhe. Quindi sono diffuse in tutto il Mondo, ma sempre nelle zone temperate. Il centro di maggiore diversit\u00e0 \u00e8 in Europa. L'habitat tipico \u00e8 quello aperto e disturbato delle rive dei laghi.\nTutte le specie spontanee della flora italiana vivono sull'arco alpino. La tabella seguente evidenzia alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Galeopsis\" si compone di qualche decina di specie, otto delle quali vivono in Italia.\nTradizionalmente la posizione di questo genere era cos\u00ec classificata:\nPosizione che \u00e8 stata rivista con gli ultimi studi sul DNA. Attualmente il genere \"Galeopsis\" non \u00e8 stato assegnato a nessuna trib\u00f9 e nell'ambito della sottofamiglia Lamioideae ricopre la posizione di \"incertae sedis\". Le specie di questa sottofamiglia sono caratterizzata dallo stilo di tipo ginobasico e dal polline 3-colpato con 2 celle. Nelle classificazioni pi\u00f9 vecchie la famiglia \u00e8 chiamata Labiatae.\nIl numero cromosomico delle specie del genere \"Galeopsis\" \u00e8: 2n = 16, (30) e 32.\nFilogenesi.\nIl genere \"Galeopsis\" nell'ambito della sottofamiglia Lamioideae occupa una posizione centrale. In particolare i due suoi sottogeneri (\"Galeopsis\" e \"Ladanum\" ) formano un clade ben sostenuto (il genere \u00e8 fortemente monofiletico), e per il momento rimangono posizionati \"esternamente\" alle trib\u00f9 (della sottofamiglia) come \"gruppo fratello\" della trib\u00f9 Stachydeae insieme ad alcune specie del genere \"Stachys\" (qui chiamate \"Betonica\") che in base alle ultime ricerche filogenetiche di tipo cladistico sembrano acquistare una certa autonomia. Due sinapomorfie morfologiche sono presenti in questo gruppo: (1) la presenza di due protuberanze coniche vicino alla base del labbro anteriore della corolla, e (2) antere la cui deiscenza \u00e8 per due valvole, di cui la superiore \u00e8 fimbriata.\nLa struttura interna del genere \u00e8 complicata dalla presenza di specie allopoliploidi derivate da ibridi rincrociati pi\u00f9 volte. Ad esempio in riferimento alle specie del territorio italiano \"G. tetrahit\" e \"G. bifida\" sono derivate dagli ibridi di \"G. speciosa\" e \"G. pubescens\". Alcune recenti ricerche hanno cercato di comprendere le complicate relazioni tra le varie specie. Il cladogramma a lato, tratto dagli studi citati e semplificato, mostra la attuale posizione del genere nella sottofamiglia Lamioideae e alcune relazioni interspecifiche.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie della flora spontanea italiana) l'elenco che segue utilizza in parte il sistema delle chiavi analitiche.\nUsi.\nAl genere appartengono piante di modesto valore se viste nell'ottica di ricavare qualche utilit\u00e0 economica\u00a0\u2013 commerciale. Per lo pi\u00f9 sono considerate, specialmente per l'agricoltura, delle piante infestanti; e non sono bene accette anche in mezzo alla flora pascolativa e quindi da estirpare (i cavalli rifiutano queste piante).\nFarmacia.\nNel campo farmacologico hanno un certo interesse in quanto contengono delle sostanze utilizzate contro alcune malattie respiratorie. Queste sostanze sono: saponine, acido silicico e tannini."}
{"id": "1827862", "revid": "228587", "url": "https://it.wikipedia.org/wiki?curid=1827862", "title": "Race of Champions 1977", "text": "La Race of Champions 1977 (\"XII Marlboro/Daily Mail Race of Champions\") \u00e8 stata una gara di Formula 1, non valida per il campionato del mondo, disputata domenica 20 marzo 1977 sul Circuito di Brands Hatch, nel Regno Unito.\nLa gara venne vinta da James Hunt su McLaren-Ford Cosworth. Il pilota inglese fece segnare anche il giro pi\u00f9 veloce. Questa fu la sua quarta vittoria in una gara non titolata; precedette il sudafricano Jody Scheckter su Wolf-Ford Cosworth e il britannico John Watson su Brabham-Alfa Romeo. Fu l'unica gara non titolata disputata nel 1977.\nVigilia.\nAspetti tecnici.\nPresentarono modelli nuovi la Hesketh con la 308, la BRM con la P204 e la LEC con la CRP1. Questo fu l'esordio come costruttore per la LEC, gi\u00e0 presente a qualche gara del , sempre con Purley alla guida, utilizzando una March 731.\nAspetti sportivi.\nLa gara si trov\u00f2 nel calendario tra il Gran Premio del Sudafrica (5 marzo) e quello degli Stati Uniti Ovest, previsto per il 3 aprile, e fu quindi la prima gara di F1 corsa nel 1977 in Europa, come da tradizione.\nL'evento venne rattristato dalla notizia della morte del pilota della Brabham Carlos Pace, avvenuta il 18 marzo a causa di un incidente aereo presso Mairipor\u00e3, citt\u00e0 dello stato di San Paolo, in Brasile. Con lui perirono anche il pilota e un altro passeggero. Il corpo, dilaniato, venne riconosciuto tramite le impronte digitali. Bernie Ecclestone, patron della Brabham dichiar\u00f2:\nPiloti e team.\nTutti i team iscrissero un solo pilota. Tra le scuderie pi\u00f9 importanti, che non presero parte alla gara, vi furono la Ferrari e la Ligier. Rupert Keegan debutt\u00f2 in una gara di F1 con la Hesketh. Debuttarono la \"Melchester Racing\" e la \"British Formula 1 Racing\", quest'ultima partecip\u00f2 a diversi gran premi nella stagione, mentre la prima tent\u00f2 di qualificarsi, senza successo, nel solo Gran Premio di Gran Bretagna. Tra gli iscritti ci fu anche un pilota donna, Divina Galica, che utilizz\u00f2 il poco frequente numero 13, gi\u00e0 usato dalla pilotessa nelle qualifiche del Gran Premio di Gran Bretagna 1976.\nI seguenti piloti e costruttori vennero iscritti alla gara:\nQualifiche.\nResoconto.\nJohn Watson conquist\u00f2 la \"pole position\": la prima per una vettura motorizzata Alfa Romeo in una gara di F1, anche se non valida per il mondiale, dal Gran Premio d'Italia 1951, con al volante Juan Manuel Fangio.\nRisultati.\nNella sessione di qualifica si \u00e8 avuta questa situazione: \nGara.\nResoconto.\nMario Andretti condusse la gara per 33 giri, fino a quando fu costretto al ritiro per un guasto al suo motore. Vinse cos\u00ec James Hunt.\nRisultati.\nI risultati della gara furono i seguenti:"}
{"id": "1827868", "revid": "1342115", "url": "https://it.wikipedia.org/wiki?curid=1827868", "title": "Sisinio Zito", "text": "Biografia.\nEsponente del Partito Socialista Italiano, fece parte del Senato della Repubblica dal 1976 (con 40 anni fu il pi\u00f9 giovane senatore della VII Legislatura) fino al 1994.\nHa ricoperto anche il ruolo di sottosegretario al lavoro, di sottosegretario alla Pubblica istruzione e di sottosegretario all\u2019Industria e commercio.\nSuccessivamente \u00e8 sindaco di Roccella Jonica dal 1999 al 2009, in tale anno viene poi eletto consigliere comunale per una lista civica con 259 voti di preferenza.\nFondatore del Roccella Festival Jazz, \"negli anni '70, con Federico Coen, era stato l'anima della rivista (Mondoperaio), che allora conobbe la sua stagione pi\u00f9 prestigiosa\"."}
{"id": "1827870", "revid": "121970340", "url": "https://it.wikipedia.org/wiki?curid=1827870", "title": "So. Central Rain (I'm Sorry)", "text": "So. Central Rain (I'm Sorry) \u00e8 un brano della band statunitense R.E.M.. La canzone \u00e8 il primo singolo estratto dal secondo album della band \"Reckoning\" (1984).\nTracce.\n7\" Single\n12\" single"}
{"id": "1827872", "revid": "14691", "url": "https://it.wikipedia.org/wiki?curid=1827872", "title": "Both Sides Now (album)", "text": ""}
{"id": "1827875", "revid": "1645873", "url": "https://it.wikipedia.org/wiki?curid=1827875", "title": "Sveta Trojica v Slovenskih goricah", "text": "Sveta Trojica v Slovenskih goricah (in tedesco \"Heilige Dreifaltigkeit in den Windischen B\u00fcheln\") \u00e8 un comune della Slovenia.\nIl comune \u00e8 stato creato nel marzo 2006, in seguito a referendum, staccandone il territorio dal comune di Lenart.\nLocalit\u00e0.\nIl comune \u00e8 diviso in 8 insediamenti (\"naselja\"):"}
{"id": "1827880", "revid": "1543377", "url": "https://it.wikipedia.org/wiki?curid=1827880", "title": "Famiglia Vesta", "text": "La famiglia di asteroidi Vesta \u00e8 un grande e importante raggruppamento di molti asteroidi di tipo V nella fascia principale profonda nei pressi di 4 Vesta. Approssimativamente il 6% della fascia principale di asteroidi appartiene a questa famiglia.\nCaratteristiche.\nComprende 4 Vesta, il secondo pi\u00f9 esteso asteroide (diametro medio di 530\u00a0km), e alcuni piccoli asteroidi sotto i 10 km di diametro. I pi\u00f9 luminosi di questi: 1929 Kollaa e 2045 Peking hanno una magnitudine assoluta di 12,2, dal che si pu\u00f2 dedurre un raggio di circa 7,5\u00a0km data la stessa elevata albedo di 4 Vesta, o qualcosa di pi\u00f9 se essi sono pi\u00f9 scuri.\nI membri della famiglia nacquero da un impatto sull'asteroide 4 Vesta, in particolare il gigantesco cratere del polo sud \u00e8 il pi\u00f9 probabile punto d'impatto. Si ritiene che i membri della famiglia siano l'origine delle meteoriti HED.\nLa famiglia include anche alcuni asteroidi di tipo J (collegati al tipo V), che si pensa provengano dagli strati pi\u00f9 profondi della crosta di Vesta e corrispondono ai meteoriti diogeniti.\nUn'analisi numerica HCM (Zappal\u00e0, 1995) determin\u00f2 un gran numero di 'noccioli' della famiglia, i cui elementi orbitali propri si trovano nella distanza approssimativa\nDa qui si ricavano i confini approssimativi della famiglia. all'epoca attuale, la distanza osculatrice degli elementi orbitali di questi membri pi\u00f9 importanti \u00e8\nL'analisi di Zappal\u00e0 del 1995 trov\u00f2 235 membri essenziali. Una recente ricerca in un database di elementi propri (AstDys) su 96944 corpi minori nel 2005 trov\u00f2 6051 oggetti (circa il 6% del totale) giacenti nella regione della famiglia Vesta come nella prima tavola qui sopra.\nIntrusi.\nAnalisi spettroscopiche hanno mostrato che alcuni dei pi\u00f9 grandi membri non facenti parte della famiglia Vesta sono in realt\u00e0 intrusi. Non fanno parte delle classi spettrali V o J, ma hanno elementi orbitali simili per caso. Questi includono 306 Unitas, 442 Eichsfeldia, 1697 Koskenniemi, 1781 Van Biesbroeck, 2024 McLaughlin, 2029 Binomi, 2086 Newell, 2346 Lilio e altri. (Identificati con il controllo del\nPDS asteroid taxonomy data set )."}
{"id": "1827881", "revid": "121970377", "url": "https://it.wikipedia.org/wiki?curid=1827881", "title": "(Don't Go Back To) Rockville", "text": "(Don't Go Back To) Rockville \u00e8 un brano della band statunitense R.E.M. La canzone \u00e8 il secondo singolo estratto dal secondo album della band \"Reckoning\" (1984).\nTracce.\nUS singles"}
{"id": "1827882", "revid": "1573940", "url": "https://it.wikipedia.org/wiki?curid=1827882", "title": "Botryllus", "text": "Botryllus \u00e8 un genere di ascidie coloniali della famiglia Styelidae.\nTassonomia.\nComprende le seguenti specie:"}
{"id": "1827883", "revid": "110157", "url": "https://it.wikipedia.org/wiki?curid=1827883", "title": "Sveti Jurij v Slovenskih goricah", "text": "Sveti Jurij v Slovenskih goricah \u00e8 un comune di 2.124 abitanti della Slovenia. \nIl comune \u00e8 stato creato nel marzo 2006 per scorporo dal comune di Lenart. Il capoluogo \u00e8 fissato nella localit\u00e0 di Jurovski Dol, che conta 407 residenti.\nLocalit\u00e0.\nIl comune \u00e8 diviso in 8 insediamenti (\"naselja\"):"}
{"id": "1827889", "revid": "767487", "url": "https://it.wikipedia.org/wiki?curid=1827889", "title": "Mansfield Park (film)", "text": "Mansfield Park \u00e8 un film del 1999 diretto da Patricia Rozema.\n\u00c8 un adattamento dell'omonimo romanzo del 1814 di Jane Austen. Molte delle scene sono state girate nella Kirby Hall, nel Northamptonshire, la contea in cui si trova Mansfield Park nel romanzo.\nTrama.\nFanny Price \u00e8 nata in una famiglia povera di Portsmouth. In attesa del suo nono figlio, la madre manda Fanny a vivere dai suoi zii, i ricchi Bertram, dall'et\u00e0 di dieci anni. La famiglia Bertram \u00e8 composta dal sir Thomas, Lady Bertram e dai loro 4 figli: Tom, Maria, Edmund e Julia. Fa parte della famiglia anche la signora Norris, altra zia di Fanny, che vive anche lei a Mansfield Park e passa molto del suo tempo dai Bertram. Dall'inizio Mrs Norris chiarisce che il rango di Fanny \u00e8 inferiore rispetto a quello dei suoi cugini, cosa che, fa notare, non deve essere fatta capire alla bambina. Tuttavia, \u00e8 proprio lei quella che la tratter\u00e0 pi\u00f9 spesso come tale. L'angoscia iniziale di Fanny per il cambiamento repentino \u00e8 consolata dalle attenzioni del cugino Edmund. Intanto sir Thomas deve partire per risolvere dei problemi nelle sue piantagioni di Antigua.\nDurante l'assenza di sir Thomas i fratelli Henry e Mary Crawford, esponenti di una ricca famiglia di vicini, fanno il loro ingresso nella vita della famiglia Bertram, esercitando il loro fascino sui cugini di Fanny. Edmund \u00e8 molto colpito da Mary, a cui dedica le proprie attenzioni trascurando Fanny, che se ne risente profondamente, mentre sia Maria che Julia sono affascinate da Henry, che ricambia Maria sebbene sia fidanzata con il ricco signor Rushworth. Il fratello maggiore, Tom, torna da Antigua e l\u00ec convince i Bertram e i Crawford a impegnarsi per organizzare una rappresentazione della commedia \"Lovers' Vows\", che per\u00f2 \u00e8 solo un pretesto che permette ai giovani di flirtare tra loro. Mentre le cose stanno sfuggendo di mano, sir Thomas fa ritorno a casa e interrompe i preparativi. Tutto torna alla normalit\u00e0, Maria sposa il signor Rushworth per motivi economici e va a vivere a Brighton accompagnata da Julia. Con Maria lontana, Henry rivolge la sua attenzione a Fanny, che reagisce in modo cortese ma distaccato, disprezzandolo per il suo flirt con Maria, ma ottiene l'effetto di affascinarlo ancora di pi\u00f9. Henry chiede la mano di Fanny a sir Thomas, che vede nel matrimonio un'occasione di ascesa sociale per la sua famiglia ma viene preso alla sprovvista dal rifiuto di Fanny. Cos\u00ec sir Thomas le impone di ritornare dalla sua famiglia a Portsmouth, e Fanny, ormai abituatasi al tenore di vita di Mansfield Park, si trova a disagio tornando in una casa che non le appare pi\u00f9 come sua. Qui riceve la visita di Henry, intenzionato a dimostrarle la seriet\u00e0 delle sue intenzioni, e col tempo \u00e8 tentata sempre di pi\u00f9 di dargli fiducia. Continua per\u00f2 a essere incerta per via della sua affezione per Edmund, ma quando questi le scrive comunicandole che spera di sposare Mary, Fanny accetta la proposta di Henry, ma si rimanger\u00e0 la parola il giorno successivo. Henry va via furioso.\nIl giorno dopo Edmund si reca da lei per riportarla a Mansfield, dove il fratello Tom \u00e8 sul punto di morte e ha bisogno di assistenza. Nel viaggio di ritorno i due fanno delle concessioni ai loro sentimenti l'uno verso l'altro, senza per\u00f2 esporsi molto. Al capezzale di Tom, Fanny trova un suo quaderno di disegni che mostrano Sir Thomas mentre abusa di schiave nere, ma il quaderno le viene strappato di mano dallo stesso sir Thomas, il quale giustifica quei disegni come frutto della pazzia del figlio. Anche Maria torna a Mansfield Park e reincontra Henry. Dopo l'iniziale disprezzo per lui a causa della proposta di matrimonio a Fanny, viene mossa a compassione quando viene a sapere che \u00e8 stato respinto, e cade nuovamente tra le sue braccia. Vengono scoperti nella loro intimit\u00e0 da Fanny, che va via sconvolta. Edmund la vede, e insospettito entra, scoprendo l'adulterio di sua sorella. Quindi torna per consolare Fanny, e i due sono tentati di baciarsi ma si fermano un attimo prima. La notizia dell'adulterio si diffonde presto, e la cinica Mary propone ai Bertram riuniti un piano per legittimare la relazione di suo fratello con Maria e reintrodurli infine nella societ\u00e0, un piano che per\u00f2 si basa sull'aspettativa che Tom non sopravviva alla sua malattia e che quindi Edmund diventi l'erede della famiglia Bertram. Incolpa inoltre Fanny di ci\u00f2 che \u00e8 accaduto per non aver accettato la proposta di matrimonio di Henry. Edmund \u00e8 disgustato da Mary e la caccia, ripudiandola come sua futura sposa. Successivamente Edmund dichiarer\u00e0 il suo amore per Fanny e i due si sposeranno. Alla fine Sir Thomas rinuncia alle piantagioni e investe nel tabacco, Tom guarisce e anche Julia si avvia a una sistemazione con il matrimonio. Henry rifiuta di sposare Maria, che andr\u00e0 a vivere sola con la signora Norris."}
{"id": "1827890", "revid": "121970415", "url": "https://it.wikipedia.org/wiki?curid=1827890", "title": "Cant Get There from Here", "text": "Cant Get There from Here \u00e8 un brano della band statunitense R.E.M. La canzone \u00e8 il primo singolo estratto dal terzo album della band \"Fables of the Reconstruction\" (1985)."}
{"id": "1827897", "revid": "1305772", "url": "https://it.wikipedia.org/wiki?curid=1827897", "title": "Sveti Toma\u017e", "text": "Sveti Toma\u017e (in tedesco \"St. Thomas\") \u00e8 un comune di 2.096 abitanti della Slovenia. \nIl comune \u00e8 stato creato nel marzo 2006 staccandone il territorio dal comune di Ormo\u017e. \nLocalit\u00e0.\nIl comune \u00e8 diviso in 17 insediamenti (\"naselja\"):"}
{"id": "1827899", "revid": "121970437", "url": "https://it.wikipedia.org/wiki?curid=1827899", "title": "Driver 8", "text": "Driver 8 \u00e8 un brano della band statunitense R.E.M. La canzone \u00e8 il secondo singolo estratto dal terzo album della band \"Fables of the Reconstruction\" (1985)."}
{"id": "1827905", "revid": "1573940", "url": "https://it.wikipedia.org/wiki?curid=1827905", "title": "Styelidae", "text": "Styelidae \u00e8 una famiglia di organismi tunicati della classe Ascidiacea.\nTassonomia.\nComprende i seguenti generi:"}
{"id": "1827906", "revid": "6923", "url": "https://it.wikipedia.org/wiki?curid=1827906", "title": "Ambilobe", "text": "Ambilobe \u00e8 un comune urbano (\"firaisana\") del Madagascar settentrionale (regione di Diana).\nSorge sulle rive del fiume Mahavavy nord, ad un'altitudine di 47 m s.l.m..\nHa una popolazione di 14.425 abitanti.\n\u00c8 sede di un piccolo aeroporto, l'Aeroporto di Ambilobe, codice aeroportuale IATA: AMB.\nLa Route nationale 6 la collega a nord a Antsiranana e a sud a Antsohihy.\nL'economia della citt\u00e0 si basa principalmente sulla produzione della canna da zucchero.\n\u00c8 la base di partenza per le escursioni alla Riserva speciale dell'Ankarana, da cui dista circa 30\u00a0km.\nAd Ambilobe ha la sua sede Tsimiaro III, ultimo successore della dinastia degli Zafimbolafotsy della trib\u00f9 Antankarana, salito al trono nel 1982."}
{"id": "1827907", "revid": "121970472", "url": "https://it.wikipedia.org/wiki?curid=1827907", "title": "Wendell Gee", "text": "Wendell Gee \u00e8 un brano del gruppo musicale statunitense R.E.M. La canzone \u00e8 il terzo singolo estratto dal terzo album della band \"Fables of the Reconstruction\" (1985)."}
{"id": "1827913", "revid": "188323", "url": "https://it.wikipedia.org/wiki?curid=1827913", "title": "Motore boxer a cilindri contrapposti", "text": ""}
{"id": "1827923", "revid": "121970520", "url": "https://it.wikipedia.org/wiki?curid=1827923", "title": "Fall on Me (R.E.M.)", "text": "Fall on Me \u00e8 un brano della band statunitense R.E.M. La canzone \u00e8 il primo singolo estratto dal quarto album della band \"Lifes Rich Pageant\" (1986)."}
{"id": "1827924", "revid": "33751", "url": "https://it.wikipedia.org/wiki?curid=1827924", "title": "Luigi Garzja", "text": ""}
{"id": "1827928", "revid": "1442080", "url": "https://it.wikipedia.org/wiki?curid=1827928", "title": "Costanza Alfieri di Sostegno", "text": "Sorella di Cesare, spos\u00f2 nel 1814 Roberto Taparelli d'Azeglio, fratello di Luigi e del pi\u00f9 noto Massimo, senatore del Regno di Sardegna e poi del Regno d'Italia. Da lui ebbe i figli Melania (1814) e Vittorio Emanuele (1816, pure lui senatore). \nFu, come il marito, sostenitrice di un'apertura in senso liberale della monarchia, il che costrinse la famiglia all'esilio all'estero nei pi\u00f9 duri anni della Restaurazione (1821-1826). Animava due piccoli salotti nei palazzi di Lagnasco e Torino, frequentati da diversi patrioti, quali Cavour e Pellico. Ha lasciato il volume \"Souvenirs historiques de la marquise Constance D'Azeglio, n\u00e9e Alfieri, tir\u00e9s de sa correspondance avec son fils Emanuel, avec l'addition de quelches lettres de son mari le marquis Robert D'Azeglio, de 1835 \u00e0 1861\" (postumo, 1884), una corrispondenza di circa 300 lettere tra lei e il figlio considerata una preziosa fonte storica. Nelle lettere scritte nelle estati a partire dal 1831 spesso la marchesa racconta le fasi della costruzione della sua amata residenza estiva, realizzata sulle colline di Busca, il Castello del Roccolo circondato da un ampio parco."}
{"id": "1827930", "revid": "767487", "url": "https://it.wikipedia.org/wiki?curid=1827930", "title": "Re\u010dica ob Savinji", "text": "Re\u010dica ob Savinji \u00e8 un comune di 2.310 abitanti della Slovenia. \nIl comune \u00e8 stato creato nel 2006 per scorporo dal comune di Mozirje. \nLocalit\u00e0.\nIl comune \u00e8 diviso in 12 insediamenti (\"naselja\"):"}
{"id": "1827935", "revid": "438678", "url": "https://it.wikipedia.org/wiki?curid=1827935", "title": "Superman (R.E.M.)", "text": "Superman \u00e8 un brano della band statunitense R.E.M., cover dell'omonima canzone del 1969 ad opera della band texana \"The Clique\".\nLa canzone \u00e8 anche apparsa in un episodio del telefilm \"Lois &amp; Clark - Le nuove avventure di Superman\"."}
{"id": "1827938", "revid": "1078002", "url": "https://it.wikipedia.org/wiki?curid=1827938", "title": "Motore tandem", "text": "Il motore tandem o motore in parallelo \u00e8 un motore a combustione interna formato dall'unione a tandem di due motori (qualsiasi sia la loro disposizione tra loro) e ognuno con il proprio albero motore, uniti tramite ingranaggi o altro sistema.\nDescrizione.\nQuesta configurazione di motore \u00e8 poco comune, utilizzata per la possibilit\u00e0 di utilizzare, nella sua costruzione le stesse parti dei motori da cui deriva, inoltre risulta pi\u00f9 semplice da progettare.\nTipologia.\nI motori tandem possono essere suddivisi in vari modi:"}
{"id": "1827939", "revid": "45927", "url": "https://it.wikipedia.org/wiki?curid=1827939", "title": "Menu a tendina", "text": ""}
{"id": "1827942", "revid": "47767", "url": "https://it.wikipedia.org/wiki?curid=1827942", "title": "Chiesa di San Giovanni (San Vito dei Normanni)", "text": "La chiesa di San Giovanni \u00e8 una chiesa sconsacrata di stile barocco di San Vito dei Normanni.\nStoria.\nLa tradizione vuole che San Giovanni sia stata la prima chiesa del Casale di San Vito. La sua ricostruzione, secondo lo stile che conserva oggi, sarebbe stata voluta dal principe Giuseppe Marchese Belprato, nel 1745 e divenne propriet\u00e0 dei feudatari di san Vito.\nLa chiesa di San Giovanni \u00e8 diventata propriet\u00e0 del comune di San Vito dei Normanni quando, nel 1988, fu venduta con una cifra simbolica di 10.000 lire dalla famiglia Dentice di Frasso.\nOggi, perfettamente ristrutturata, ospita mostre e incontri culturali.\nStruttura.\nSan Giovanni presenta tutta la prorompenza del barocco. La facciata, movimentata da quattro lesene con capitelli corinzi, \u00e8 in pietra leccese, molto morbida che permette suggestive decorazioni. Nella chiesa vi sono sei tele pregevoli di cui due inserite in una struttura lignea comprendente cornice e baldacchino, le altre quattro sulle pareti laterali, sono del leccese Serafino Elmo."}
{"id": "1827949", "revid": "76963", "url": "https://it.wikipedia.org/wiki?curid=1827949", "title": "Greg Wise", "text": "\u00c8 apparso in molti lavori televisivi britannici, oltre che al cinema in film come \"Ragione e sentimento\" di Ang Lee in cui interpretava il ruolo di John Willoughby.\nBiografia.\nMatthew Gregory Wise, pi\u00f9 conosciuto come Greg Wise, nasce a Newcastle upon Tyne nel nord dell'Inghilterra. Pensando di voler diventare architetto come il padre, Douglass Wise, s'iscrive alla facolt\u00e0 di architettura a Edimburgo. Dopo poco tempo decide di trasferirsi a Glasgow per studiare recitazione.\nI suoi lavori includono tre sceneggiati della BBC: \"The Moonstone\" con Keeley Hawes, \"Madame Bovary\" con Frances O'Connor e nella parte di Lord Charles Maulver nella serie del 2007 in cinque parti \"Cranford\".\nVita privata.\n\u00c8 sposato dal 2003 con l'attrice Emma Thompson, da cui ha avuto una figlia, Gaia Romilly Wise."}
{"id": "1827954", "revid": "643494", "url": "https://it.wikipedia.org/wiki?curid=1827954", "title": "Dottor Mabuse", "text": "Dottor Mabuse \u00e8 un personaggio creato da Norbert Jacques nel 1921 e portato per la prima volta sullo schermo cinematografico dal regista Fritz Lang nel film \"Il dottor Mabuse\" (\"Dr. Mabuse, der Spieler\", 1922). \u00c8 stato rappresentato nove volte al cinema, di cui le prime due (dei tre film di Fritz Lang) interpretato da Rudolf Klein-Rogge e nelle cinque rappresentazioni successive da Wolfgang Preiss.\nIl personaggio.\nIl dottor Mabuse \u00e8 un genio criminale dai cento volti, camaleontico, probabilmente ispirato al dottor Caligari e Fant\u00f4mas, ma con in pi\u00f9 il dono dell'ipnosi.\nFilmografia del dottor Mabuse.\nWolfgang Preiss ritorner\u00e0 nel 1989 in un cameo nel film di Claude Chabrol, \"Dr. M\", liberamente ispirato al personaggio creato da Norbert Jacques.\nMusica.\nIl gruppo musicale tedesco dei Propaganda hanno pubblicato una canzone dal titolo \"Dr. Mabuse (First Life)\" inserita nel loro album A Secret Wish."}
{"id": "1827961", "revid": "163270", "url": "https://it.wikipedia.org/wiki?curid=1827961", "title": "Nino Pirrotta", "text": "Biografia.\nDiplomato in organo e composizione al Conservatorio di Firenze nel 1930, si \u00e8 successivamente perfezionato con Frazzi e Savasta. Nel 1931 si \u00e8 laureato all'Universit\u00e0 di Firenze con una tesi in storia dell'arte.\nDal 1936 al 1948 ha lavorato come docente di Storia della musica e come bibliotecario al Conservatorio di Palermo. Dal 1948 al 1955 \u00e8 stato direttore della biblioteca del Conservatorio di Santa Cecilia a Roma.\nNel 1956 si \u00e8 trasferito a Boston e ha insegnato nel dipartimento di musica della Harvard University, di cui diviene preside dal 1965 al 1968. Ha tenuto corsi anche alla Princeton University e alla Columbia University. Dal 1972 \u00e8 tornato a Roma come titolare della cattedra di storia della musica all'Universit\u00e0 di Roma.\nPirrotta \u00e8 stato membro dell'Accademia Nazionale dei Lincei, consigliere dell'Accademia Nazionale di Santa Cecilia, membro dell'American Academy of Arts and Sciences, membro onorario della Royal Music Association e tra i fondatori della dell'Association Internationale des Biblioth\u00e8ques. Dal 1968 \u00e8 stato direttore delle \"Harvard Publications in Music\".\nAutore di numerose pubblicazioni sulla musica antica, i suoi saggi si caratterizzano per chiarezza e vastit\u00e0 di orizzonti culturali."}
{"id": "1827967", "revid": "142504", "url": "https://it.wikipedia.org/wiki?curid=1827967", "title": "Costanza Alfieri d'Azeglio", "text": ""}
{"id": "1827969", "revid": "122315", "url": "https://it.wikipedia.org/wiki?curid=1827969", "title": "Guinea equatoriale", "text": ""}
{"id": "1827971", "revid": "149727", "url": "https://it.wikipedia.org/wiki?curid=1827971", "title": "Gamba de Legn'", "text": ""}
{"id": "1827976", "revid": "767487", "url": "https://it.wikipedia.org/wiki?curid=1827976", "title": "Cleto Polonia", "text": "Caratteristiche tecniche.\nGiocatore.\nTerzino destro, \u00e8 stato saltuariamente impiegato anche sulla corsia opposta. Marcatore grintoso e tenace, non impeccabile sul piano tecnico, si fece apprezzare per seriet\u00e0 e impegno.\nCarriera.\nGiocatore.\nCresciuto nella Triestina, esordisce in prima squadra nel febbraio 1987. Con gli alabardati disputa quattro campionati (tre di Serie B e uno di Serie C1), prima di passare nel 1990 al Verona allenato da Eugenio Fascetti. Nelle prime due stagioni il suo rendimento \u00e8 condizionato da diversi infortuni (prima la pubalgia, poi una tendinite); riesce comunque a contribuire alla promozione degli scaligeri in Serie A nel 1991. Debutta nella massima serie il 1\u00ba settembre 1991 contro la , e colleziona 23 presenze nel campionato di Serie A 1991-1992, concluso con la retrocessione.\nNel 1993, dopo un'altra stagione in Serie B, viene acquistato dal , neopromosso in Serie A: rimane in Emilia per sei stagioni consecutive, vincendo il campionato di Serie B 1994-1995 e contribuendo a tre salvezze nella massima serie, tra il 1997 e il 1999. Nel dicembre 1997 rimane vittima di un grave infortunio al ginocchio, rientrando in squadra solo nel maggio 1998.\nNel 2000, in seguito al deteriorarsi dei rapporti con la dirigenza piacentina, si trasferisce alla in cambio di Vittorio Tosto, su richiesta dell'allenatore Luigi Cagni che lo aveva avuto al Piacenza. Il 29 ottobre 2000 subisce la rottura del tendine di Achille, e dopo due interventi ed oltre un anno di stop la Sampdoria ottiene la rescissione del contratto, ponendo fine alla carriera professionistica del giocatore.\nTornato in Friuli, milita nel Campionato Carnico con la maglia del Malboghetto, con cui chiude definitivamente l'attivit\u00e0 agonistica.\nIn carriera ha totalizzato complessivamente 181 presenze in Serie A e 169 in Serie B, mettendo a segno un'unica rete, nella partita Piacenza-Vicenza del 27 settembre 1998, conclusasi con una vittoria per 2-0 della squadra piacentina.\nAllenatore.\nEsordisce come allenatore con la formazione Allievi della Gemonese; passato sulla panchina della prima squadra, viene esonerato dopo pochi mesi nel dicembre 2004. Dopo una parentesi nel settore giovanile dell', nella stagione 2008-2009 allena l'Arteniese, squadra di Seconda Categoria friulana che viene portata in Prima Categoria. Nella stagione 2010-2011 conquista la Coppa Regione di Prima Categoria. Si dimette dalla guida della squadra nell'ottobre 2012, a seguito di un negativo inizio di campionato."}
{"id": "1827977", "revid": "327794", "url": "https://it.wikipedia.org/wiki?curid=1827977", "title": "Panfilo (Decameron)", "text": "Panfilo \u00e8 uno dei membri dell'\"onesta Brigata\" del \"Decameron\" di Giovanni Boccaccio, narratore delle novelle: I,1; II,7; III,4; IV,6; V,1; VI,5; VII,9; VIII,2; IX,6; X,9.\nEgli fa parte di un insieme di sette donne e tre uomini fuggiti da Firenze per scampare alla peste del 1348. Probabilmente fa coppia con Neifile, per quanto le coppie nel \"Decameron\" non siano esplicitamente delineate; ci sono peraltro elementi che lasciano ipotizzare tale relazione. Il suo soprannome significa \"Tutto amore\"; questo nome \u00e8 stato pure usato da Boccaccio per il personaggio infedele dell\"'Elegia di Madonna Fiammetta\"."}
{"id": "1827982", "revid": "123758977", "url": "https://it.wikipedia.org/wiki?curid=1827982", "title": "South Pacific", "text": "South Pacific \u00e8 un musical, con musiche di Richard Rodgers e testi di Oscar Hammerstein II. La storia prende spunto da due racconti brevi di James A. Michener tratti dal suo libro \"Tales of the South Pacific\" (trad. italiana \"Nostalgia del Pacifico\", Rizzoli, 1956), vincitore del Premio Pulitzer nel 1948. Lo stesso musical vinse il Premio Pulitzer per la drammaturgia nel 1950. A Broadway, \"South Pacific\" vince dieci Tony Awards, tra i quali quello di miglior musical, ed il suo successo fu tale da ispirarne un film nel 1958. L'album venne premiato con il Grammy Hall of Fame Award 1987.\nIn Polinesia durante la Seconda Guerra Mondiale, Nellie Forbush, infermiera della marina statunitense, si innamora del proprietario terriero francese Emile DeBecque, ma si trover\u00e0 ad affrontare i propri pregiudizi razziali quando scoprir\u00e0 che l'uomo \u00e8 vedovo di una nativa, con la quale ha avuto due figli, Ngama e Jerome. Parallelamente, il luogotenente Joe Cable viene accompagnato dalla vulcanica Bloody Mary nell'isola di Bali Hai, dove gli far\u00e0 conoscere la sua giovane figlia Liat. Anche in questo caso, il desiderio dell'americano nei confronti della avvenente polinesiana sar\u00e0 frenato dai suoi pregiudizi bigotti, e rifiuter\u00e0 di sposarla. Joe Cable e Emile DeBecque si troveranno coinvolti in una pericolosa missione di spionaggio nei confronti dei nemici giapponesi, e Joe rimarr\u00e0 ucciso in una battaglia. Emile torna dai figli, dove trover\u00e0 ad abbracciarlo Nellie, che nel frattempo ha imparato a vincere i suoi pregiudizi convivendo con i due bambini.\nTrama.\nAtto I.\nIn un'isola del Pacifico meridionale durante la seconda guerra mondiale, due bambini mezzi-polinesiani, Ngama e Jerome, giocano e cantano insieme (\"Dites-Moi\"). Nellie Forbush, infermiera della marina statunitense proveniente da Little Rock, si \u00e8 innamorata di Emile de Becque, un proprietario terriero francese che conosce da poco. Anche se tutti sono preoccupati per le sorti della guerra, Nellie si mostra fiduciosa che ogni cosa andr\u00e0 bene (\"A Cockeyed Optimist\"). Anche Emile \u00e8 innamorato di Nellie e i due si interrogano separatamente se l'atro possa reciprocare i propri sentimenti (\"Twin Sololoquies\"). Emile alla fine dichiara a Nellie il suo amore, ricordando come i due si erano incontrati a una serata danzante nel club degli ufficiali ed era subito scoccata una scintilla (\"Some Enchanted Evening\"). Nellie promette di pensare alla relazione con l'uomo e ritorna in ospedale, mentre Emile richiama a casa i suoi figli Ngana e Jerome, avuti da un precedente matrimonio con un'indigena.\nIntanto, i Seabees e l'astuto Luther Billis si lamentano per l'assenza di donne, dato che le infermiere sono fuori dalla portata dei soldati semplici. L'unica altra donna sull'isola \u00e8 una civile tonchinese, Bloody Mary, una venditrice di gonne di paglia di mezz'et\u00e0 che derise i marinai con i suoi modi sarcastici e civettuoli (\"Bloody Mary\"). Billis intanto dice di voler visitare Bali Ha'i per assistere alla cerimonia del cinghiale, ma gli altri Seabees lo prendono in giro perch\u00e9 sanno che Luther vuole solo vedere le belle giovani francesi; infatti l'accesso all'isola \u00e8 vietato a tutti tranne che agli ufficiali. I marinai tornano quindi a lamentarsi per la mancanza di donne (\"There Is Nothing Like A Dame\"). Il tenente dei Marines Cable arriva a Guadalcanal per una pericolosa missione spionistica ai danni del Giappone. Bloody Mary convince il tenente ad andare a visitare Bali Ha'i, suggerendo che l\u00e0 potrebbe trovare cose di suo interesse (\"Bali Ha'i\"); Billis subodora un'opportunit\u00e0 e spinge il tenente ad andare. Cable incontra i suoi superiori, il capitano George Brackett ed il comandante William Harbison, che stanno pensando di chiedere ad Emile di unirsi alla loro missione, dato che il francese ha vissuto a lungo nell'isola in cui si svolger\u00e0 la loro impresa.\nIntanto Nellie ripensa alla sua relazione con Emile e, capendo che \u00e8 nata dopo una brevissima conoscenza, decide di tagliare con lui (\"I'm Gonna Wash That Man Right Outa My Hair\"); tuttavia, quando il francese le chiede di andare a un party con lui e i suoi amici accetta. Durante la serata si parla di politica ed Emile esprime il sogno della paca universale, dopo aver menzionato velocemente di essere scappato dalla Franca dopo una lite finita in tragedia con un prepotente. Emile chiede a Nellie di sposarlo e la donna accetta, per poi andarsene pensando felice al suo futuro con lui (\"I'm in Love with a Wonderful Guy\"). La missione di Cable comincia a delinearsi: il tenente si recher\u00e0 in Giappone per riportare i movimenti di una nave da guerra nipponica. La marina chiede l'aiuto di Emile, ma l'uomo rifiuta, perch\u00e9 sogna una nuova vita con Nellie. Il comandante Harbison allora d\u00e0 un periodo di permesso a Cable finch\u00e9 la missione non potr\u00e0 essere avviata e l'uomo si reca a Bali Ha'i con Billis. Sull'isola, Billis partecipa alla cerimonia del cinghiale, mentre Bloody Mary presenta il tenente alla figlia Liat, di cui si innamora e con cui va a letto (\"Younger Than Springtime\"). Mentre Billis e gli uomini aspettano il ritorno del tenente per tornare alla sede, Bloody Mary annuncia ai Seabees che Cable diventer\u00e0 suo genero (\"Bali Ha'i - Reprise\").\nDopo la festa, Emile e Nellie si incontrano di nuovo e discutono il loro futuro insieme (\"Reprises: \"I'm in Love with a Wonderful Guy\", \"Twin Soliloquies\", \"Cockeyed Optimist\", \"I'm Gonna Wash That Man Right Outa My Hair\"\"). Emile presenta a Nellie i piccoli Ngana e Jerome e la donna si stupisce nell'apprendere che l'amato sia stato sposato con una polinesiana. Incapace di superate i propri pregiudizi razziali, Nellie lascia Emile, che riflette tristemente su come avrebbe potuto essere la loro relazione (\"Act I Finale - Some Enchanted Evening\").\nAtto II.\nI militari e le infermiere mettono in scena uno spettacolo per il giorno del ringraziamento, il \"Thanksgiving Follies\". Nelle ultime settimana un'epidemia di colera ha imperversato per Bali Ha'i, colpendo anche Cable, che scappa dall'ospedale per raggiungere l'amata Liat. Bloody Mary incoraggia la coppia ad amarsi, passare del tempo insieme e sposarsi (\"Happy Talk\"). Conoscendo i pregiudizi della sua famiglia, Cable dice di non poter sposare Liat, cosa che sconvolge la giovane e fa infuriare Bloody Mary, che dice che la figlia dovr\u00e0 sposare un proprietario terriero francese. Cable riflette sulla triste fine della sua relazione (\"Younger Than Springtime - Reprise\"). Nel numero finale delle \"Thanksgiving Follies\" Nellie si traveste da marinaio e canta una canzone d'amore con le altre ragazze (\"Honey Bun\"). Dopo lo spettacolo Emile chiede a Nellie di rivedere la sua posizione, ma la donna rifiuta, dicendo di non poter amare un uomo che \u00e8 stato sposato con una polinesiana. Sconsolato e infelice, Emile chiede a Cable come mai lui e Nellie abbiano tanti pregiudizi ed il tenente risponde tristemente che in America l'odio razziale viene insegnato fino da piccoli (\"You've Got to Be Carefully Taught\"). Cable giura a se stesso che se sopravviver\u00e0 alla missione rimarr\u00e0 nel Pacifico, dato che l\u00e0 si trova tutto quello che ama; Emile riflette tristemente sul suo amore perduto e, senza niente da perdere, parte per la missione (\"This Nearly Was Mine\").\nDurante una battaglia aerea, il caccia pilotato da Billis viene abbattuto e l'uomo precipita nel Pacifico, facendo cos\u00ec dispiegare diverse navi per recuperarlo; questa \u00e8 l'occasione perfetta per Emile e Cable di atterrare sull'altra parte dell'isola senza farsi notare dalle autorit\u00e0 giapponesi. I due riescono a comunicare agli americani le posizioni delle navi giapponesi, che vengono distrutte; sfortunatamente, un Mitsubishi A6M colloca la posizione di Emile e Cable e li attacca: il francese si salva a malapena, il tenente muore. Quando Nellie scopre della morte di Cable e della scomparsa di Emile realizza di amare perdutamente il francese e che la razza della madre dei figli \u00e8 irrilevante. Bloody Mary e Liat vanno da lei in cerca di notizie su Cable e Nellie consola la giovane isolana. La missione di Cable ha permesso all'esercito americano di sferrare una potente aggressiva contro i giapponesi e i soldati che oziano sull'isola partono per la guerra. Nellie passa del tempo con Jerome e Ngana e impara ad amarli: mentre i due le insegnano a cantare \"Dites-Moi\", la voce di Emile si unisce alla loro, essendo tornato sano e salvo dalla missione. I quattro possono finalmente unirsi e formare una famiglia (\"Finale - \"Dites Moi\"\").\nProduzioni principali.\nJoshua Logan, poliedrico uomo di spettacolo, dopo aver letto i racconti del Sud Pacifico di Michener, decise di adattarli per uno spettacolo teatrale. Acquisiti i diritti dallo scrittore, ingaggi\u00f2 Richard Rodgers per comporne la musica e Oscar Hammerstein II per la stesura dei testi e del libretto.\nDurante la stesura del copione, il trio venne contattato dal produttore losangelino Edwin Lester, che stava cercando di piazzare la sua star emergente, Ezio Pinza, il quale fu scelto per interpretare il personaggio principale, Emile DeBecque. Per Nellie Forbush, la protagonista femminile, venne scelta l'attrice Mary Martin, gi\u00e0 apprezzata da Hammerstein in One Touch of Venus, Liat Betta St. John, Bloody Mary Juanita Hall e Seabee Luther Billis Myron McCormick.\nNella stesura del libretto, Oscar Hammerstein incontr\u00f2 serie difficolt\u00e0 nella drammatizzazione della marina americana, di cui sapeva poco o nulla, come nella efficace trasposizione del dialetto tipico del sud della protagonista Nellie. Per questo motivo lo stesso Logan, veterano della Seconda guerra mondiale e conoscitore della cultura del Sud, aiut\u00f2 Hammerstein nella stesura del libretto, diventando coautore.\nLo spettacolo, dopo l'anteprima del 7 marzo 1949 a New Haven ebbe la prima il 7 aprile al Majestic Theatre per il Broadway theatre arrivando a 1925 recite.\nNell'aprile 1950 ebbe la prima a Cleveland con Janet Blair e Ray Walston.\nIl 1\u00ba novembre 1951 ebbe la prima per il Teatro del West End al Drury Lane (teatro) con la Martin arrivando a 802 recite.\nNel 1955 ebbe la prima al New York City Center con Carol Lawrence e Gene Saks tornando nel 1957.\nNel 1967 ebbe la prima al Lincoln Center di New York con Florence Henderson e Giorgio Tozzi.\nNel 1987 ha la prima al New York City Opera con Justino D\u00edaz e nel 1988 al Prince of Wales Theatre di Londra con Gemma Craven.\nNel 2001 ha la prima al Royal National Theatre di Londra per la regia di Trevor Nunn con Philip Quast.\nNel 2007 ha la prima a Blackpool e nel 2008 a Cardiff con Dave Willetts.\nNel 2008 torna al Lincoln Center con Kelli O'Hara (Laura Osnes nelle repliche), Paulo Szot, Matthew Morrison, Danny Burstein e Loretta Ables-Sayre arrivando a 996 recite.\nNel 2009 va in scena a San Francisco con Carmen Cusack.\nNel 2011 ha la prima al Barbican Centre di Londra con Szot e Samantha Womack.\nNel 2012 ha la prima al Sydney Opera House ed a Melbourne con Kate Ceberano ed in seguito a Brisbane con Christine Anu."}
{"id": "1827990", "revid": "81103", "url": "https://it.wikipedia.org/wiki?curid=1827990", "title": "Dinosauri", "text": ""}
{"id": "1827998", "revid": "599013", "url": "https://it.wikipedia.org/wiki?curid=1827998", "title": "Dejan Toma\u0161evi\u0107", "text": ""}
{"id": "1827999", "revid": "767487", "url": "https://it.wikipedia.org/wiki?curid=1827999", "title": "Anonimo Italiano (album)", "text": "Anonimo Italiano \u00e8 il primo album del cantautore italiano Anonimo Italiano, pubblicato nel 1995 per l'etichetta discografica BMG."}
{"id": "1828000", "revid": "287204", "url": "https://it.wikipedia.org/wiki?curid=1828000", "title": "Dejan Tomasevic", "text": ""}
{"id": "1828005", "revid": "6923", "url": "https://it.wikipedia.org/wiki?curid=1828005", "title": "\u0160pela Pretnar", "text": "Agli inizi della carriera, prima della dissoluzione della Jugoslavia (1991), gareggi\u00f2 per la nazionale jugoslava.\nBiografia.\nStagioni 1991-1992.\nOriginaria di Zasip di Bled e specialista delle prove tecniche in attivit\u00e0 dai primi anni 1990 fino all'inizio del decennio successivo, \u0160pela Pretnar debutt\u00f2 in campo internazionale ai Mondiali juniores di Geilo/Hemsedal 1991.\nNella stagione successiva ottenne il suo primo piazzamento di rilievo in Coppa del Mondo (17\u00aa nello slalom gigante di Morzine del 27 gennaio 1992), vinse due medaglie (un argento e un bronzo) ai Mondiali juniores di Maribor ed esord\u00ec ai Giochi olimpici invernali: ad non complet\u00f2 n\u00e9 il supergigante n\u00e9 lo slalom gigante.\nStagioni 1993-1998.\nA Morioka 1993, sua prima partecipazione iridata, si classific\u00f2 7\u00aa nel supergigante, 6\u00aa nello slalom gigante e 22\u00aa nello slalom speciale. L'anno dopo, ai XVII Giochi olimpici invernali di , fu 12\u00aa nello slalom gigante e 11\u00aa nello slalom speciale, mentre non termin\u00f2 il supergigante e la combinata.\nNella stagione 1994-1995 colse in Coppa del Mondo il primo podio (3\u00aa nello slalom speciale di Flachau del 10 gennaio) e la prima vittoria, il 18 marzo nello slalom gigante di Bormio; a fine stagione risult\u00f2 7\u00aa nella classifica generale, suo miglior piazzamento in carriera, e 3\u00aa in quella di slalom gigante. Due anni dopo, ai Mondiali di Sestriere 1997, fu 11\u00aa nello slalom gigante e 12\u00aa nello slalom speciale, mentre ai successivi XVIII Giochi olimpici invernali di gareggi\u00f2 nelle stesse specialit\u00e0, in entrambi i casi senza terminare la prova.\nStagioni 1999-2004.\nAi Mondiali di Vail/Beaver Creek 1999 si classific\u00f2 8\u00aa nello slalom gigante e non concluse lo slalom speciale. Nella successiva stagione 1999-2000, la sua migliore in Coppa del Mondo, conquist\u00f2 sei podi (con quattro vittorie), fu nuovamente 7\u00aa nella classifica generale e vinse la Coppa del Mondo di slalom speciale con 19 punti di vantaggio su Christel Pascal. La vittoria del 20 febbraio a \u00c5re e il terzo posto del 10 marzo a Sestriere, entrambi in slalom speciale, furono rispettivamente l'ultimo successo e l'ultimo podio della sua carriera in Coppa del Mondo.\nFuori gara sia in slalom gigante sia in slalom speciale ai Mondiali di Sankt Anton am Arlberg 2001, nelle medesime specialit\u00e0 ai XIX Giochi olimpici invernali di - sua ultima presenza olimpica - fu in entrambi i casi 20\u00aa. Prese ancora parte ai Mondiali di Sankt Moritz 2003, senza concludere lo slalom speciale, e si ritir\u00f2 dalla Coppa del Mondo al termine della stagione 2002-2003; la sua ultima gara nel massimo circuito internazionale fu lo slalom speciale di Lillehammer del 15 marzo 2003, chiuso al 17\u00ba posto. Si conged\u00f2 dal Circo bianco in occasione dei Campionati sloveni del 2004, con lo slalom speciale di Rogla del 27 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "1828006", "revid": "287204", "url": "https://it.wikipedia.org/wiki?curid=1828006", "title": "Spela Pretnar", "text": ""}
{"id": "1828015", "revid": "767487", "url": "https://it.wikipedia.org/wiki?curid=1828015", "title": "Buona fortuna (Anonimo Italiano)", "text": "Buona fortuna \u00e8 il secondo album del cantautore Anonimo Italiano, pubblicato nel 1996 per l'etichetta discografica BMG."}
{"id": "1828019", "revid": "729019", "url": "https://it.wikipedia.org/wiki?curid=1828019", "title": "Nenad Krsti\u0107", "text": "Caratteristiche tecniche.\n\u00c8 un centro abile a rimbalzo e nella metacampo offensiva, dov'\u00e8 in grado di tirare dalla media distanza oltre a essere un discreto tiratore di liberi.\nCarriera.\nPartizan Belgrado.\nDal 2000 al 2004 ha militato in Serbia nel Partizan Belgrado.\nNella NBA.\nVenne scelto al 24\u00ba posto nel draft del 2002 dai New Jersey Nets, ma fino al 2004 gioc\u00f2 nel Partizan Belgrado. Alla prima stagione da \"rookie\" con i Nets (2004-2005) chiuse con 10 punti e 5,3 rimbalzi di media a partita. Quell'anno i Nets disputarono i play-off ma uscirono al primo turno perdendo 4-0 la serie contro i Miami Heat. Nelle quattro partite disputate contro la franchigia di Pat Riley Krsti\u0107 segn\u00f2 18,3 punti e 7,5 rimbalzi di media.\nA fine anno fu inserito nel secondo quintetto ideale dei rookie.\nL'anno successivo le sue cifre migliorarono ancora: chiuse infatti la regular season con 13,5 e 6,4 rimbalzi. Anche quell'anno i Nets arrivarono ai play-off e al primo turno eliminarono gli Indiana Pacers ma persero al secondo turno ancora contro i Miami Heat, che avrebbero vinto il titolo nella finale con i Dallas Mavericks.\nIn questa stagione gioc\u00f2 solo 26 partite di regular season per colpa di un gravissimo infortunio al legamento crociato che lo tenne fuori gioco per tutto il campionato e per parte di quello successivo.\nAl ritorno in campo dopo l'infortunio non ebbe pi\u00f9 il minutaggio che aveva negli anni precedenti e a fine anno accett\u00f2 la ricca offerta dei russi del e quindi decise di tornare a giocare in Europa. Dopo pochi mesi per\u00f2 torn\u00f2 in NBA, ingaggiato dagli Oklahoma City Thunder. Il 24 febbraio 2011 passa ai Boston Celtics insieme a Jeff Green per Kendrick Perkins e Nate Robinson.\nCSKA Mosca.\nIl 22 giugno 2011 firma un contratto biennale con i russi del CSKA Mosca.\nControversie.\nNell'agosto 2010 \u00e8 stato arrestato in seguito ad una violenta rissa scoppiata durante la partita amichevole tra Grecia e Serbia nel Torneo dell'Acropoli, giocato in preparazione del Campionato mondiale maschile di pallacanestro 2010. Nell'episodio - che ha coinvolto praticamente tutti i componenti di entrambe le squadre, e causato la sospensione della partita - Krsti\u0107, dopo essere venuto alle mani con diversi giocatori ellenici (ed in particolar modo anche con Sofokl\u012bs Schortsianit\u012bs), ha scagliato nel mucchio una sedia che si trovava nel parterre nei pressi del campo di gioco, colpendo alla testa il lungo I\u014dann\u012bs Mpourous\u012bs (quella sera in borghese), causandogli una ferita sanguinante. A seguito della vicenda, la FIBA ha condannato le violenze, definendo il comportamento dei giocatori coinvolti come \u00abinaccettabile, soprattutto da giocatori che hanno il ruolo importante di essere visti come modelli dai giovani\u00bb."}
{"id": "1828020", "revid": "287204", "url": "https://it.wikipedia.org/wiki?curid=1828020", "title": "Nenad Krstic", "text": ""}
{"id": "1828021", "revid": "247222", "url": "https://it.wikipedia.org/wiki?curid=1828021", "title": "Dimmi che ami il mondo", "text": "Dimmi che ami il mondo \u00e8 il terzo album del cantautore italiano Anonimo Italiano, pubblicato nel 2002 per l'etichetta discografica BMG."}
{"id": "1828024", "revid": "287204", "url": "https://it.wikipedia.org/wiki?curid=1828024", "title": "L'infinito dentro noi", "text": "L'infinito dentro noi \u00e8 una compilation del cantautore italiano Anonimo Italiano, pubblicata nel 2006. Contiene due brani inediti."}
{"id": "1828026", "revid": "118036859", "url": "https://it.wikipedia.org/wiki?curid=1828026", "title": "Ranziano-Voghersca", "text": "Ranziano-Voghersca () \u00e8 un comune di 4.285 abitanti del Goriziano sloveno.\nIl comune, con sede a Valvolciana, \u00e8 stato creato nel marzo 2006, in seguito a referendum, staccandone il territorio dal comune di Nova Gorica.\nCorsi d'acqua.\nFiume Vipacco (\"Vipava\"); rio di Voghersca (\"Vogr\u0161\u010dek\"); torrente Liaco (\"Lijak\"); torrente Ranziano (\"Ren\u010d\"); rio Struga (\"Bazar\u0161\u010dek\").\nLocalit\u00e0.\nIl comune \u00e8 diviso in 6 insediamenti (\"naselja\"):\nTra gli altri paesi afferenti a tali insediamenti vi sono:\nArcioni (\"Ar\u010doni\"), Luchesia (\"Luke\u017ei\u010di\"), Martinucci (\"Martinu\u010di\"), Merliachi (\"Merjaki\"), Mogorini (\"Mohorini\"), Montevecchio (\"Stara Gora\"), Castel Spagnolisce (\"Ren\u0161ki Podkraj\" [\"\u0160pinjoli\u0161\u010de\"]), Rio di Voghersco (\"Lijak\"), Zigoni (\"\u017digoni\"), Osregno (\"Ozrenj\"), Vinisce (\"Veni\u0161\u010de\"), Bonezza (\"Jerabi\u0161\u010de\"); Foresta Locatelli (\"Bor\u0161t\"), Sculischie/Dellabona (\"Skuli\u0161\u010de\"); Iasbina (\"Jazbine\")"}
{"id": "1828027", "revid": "149587", "url": "https://it.wikipedia.org/wiki?curid=1828027", "title": "Ren\u010de-Vogrsko", "text": ""}
{"id": "1828030", "revid": "1494169", "url": "https://it.wikipedia.org/wiki?curid=1828030", "title": "Ribenizza", "text": ""}
{"id": "1828036", "revid": "177155", "url": "https://it.wikipedia.org/wiki?curid=1828036", "title": "Elegia del viaggio", "text": ""}
{"id": "1828044", "revid": "177155", "url": "https://it.wikipedia.org/wiki?curid=1828044", "title": "Elegia della traversata", "text": ""}
{"id": "1828045", "revid": "217591", "url": "https://it.wikipedia.org/wiki?curid=1828045", "title": "Giancarlo Giojelli", "text": "Biografia.\nLaureato in Lettere moderne con una tesi sulla drammaturgia di Giovanni Testori, nel 1980 diventa praticante e poi professionista a \u201cIl Giornale\u201d, diretto da Indro Montanelli, dopo quattro anni di lavoro precario in alcune radio e tv private (radio Supermilano, Radio Montestella, Telemontecarlo) e di collaborazione con quotidiani, settimanali e riviste di cultura (\u201cAvvenire\u201d, \u201cIl Cittadino\u201d, \u201cL\u2019Ordine\u201d, \u201cIl Sabato\u201d, \u201cVita e pensiero\u201d, \u201cTracce\u201d), per i quali segue eventi come il terremoto del Friuli, il grave inquinamento da diossina di Seveso, la tragedia dei \"boat people\" in fuga dal Vietnam, i primi attentati degli anni di piombo, gli scontri di piazza a Milano, Roma e Bologna nel 1977. Due anni dopo \u00e8 caposervizio interni ad \"Avvenire\", poi viene assunto alla Rai di Milano, dove percorre tutta la carriera interna (conduttore del Tg, inviato, caposervizio, vicecaporedattore e infine caporedattore centrale responsabile della redazione per la Lombardia). Inoltre lavora dall'85 al '94 come inviato per i programmi di Enzo Biagi e gli speciali del Tg1 e del Tg2.\nNel 1996 viene nominato vicedirettore della Tgr, la testata per l'informazione regionale della Rai, con delega per le sedi del Nord Italia. Nel 1997 passa a Mediaset, dove \u00e8 vicedirettore del Tg5, capo della redazione milanese e curatore dei programmi \"Metropolitan\" e \"Verissimo\". Dopo un breve passaggio a LA7 come vicedirettore del Tg e dell'informazione di MTV, torna in Rai dapprima come caporedattore per i programmi di informazione di Rai 2 poi come vicedirettore di Rai International con delega per l'informazione televisiva e radiofonica. In seguito viene nominato responsabile della redazione Rai per la Liguria, dove avvia il progetto di Tg itinerante. \n\u00c8 stato autore di numerosi reportage in America, in Medio Oriente, in Africa, in Estremo Oriente e in tutta Europa. Ha seguito le guerre nei Balcani, in Libano e Israele, nell'Africa subsahariana e in Afghanistan.\nDalle sue esperienze giornalistiche ha tratto cinque libri di inchiesta pubblicati da Piemme: \"Islam contro cristianesimo\", \"Le guerre dimenticate\", \"Gli schiavi invisibili\", \"I nuovi poveri\", \"Farmacopoli\". Per Guaraldi ha scritto un romanzo: \"Attentato alla Sindone\". Per Gaffi ha curato nel 2010, l'inchiesta sul testamento biologico \"Di che vita morire\".\nIl 18 dicembre 2014 viene nominato dal consiglio di amministrazione della RAI nuovo vicedirettore di Rai News 24, in sostituzione a Marco Franzelli, passato a Rai Sport.\nDal 5 novembre 2015 al 3 febbraio 2016 Giojelli \u00e8 stato direttore \"ad interim\" di Rai News, succedendo a Mirella Marzoli. Nel 2017 come inviato ha coperto le sedi Rai di Gerusalemme, Mosca e Istanbul, durante i periodi di assenza dei corrispondenti. Dal settembre 2017 \u00e8 tornato ad esercitare le funzioni di vicedirettore di Rai News 24, sotto la direzione di Antonio Di Bella. Nell'ottobre del 2020 cambia la direzione della testata all news: Andrea Vianello sostituisce Di Bella che va New York e Giojelli ritorna all\u2019 incarico di inviato speciale. Per alcuni mesi ricopre il ruolo di Vaticanista, ai primi di agosto 2021 la nuova governance Rai lo nomina capo sede a Gerusalemme e corrispondente per il Medio Oriente.\n\u00c8 sposato con la giornalista Stefania Zane."}
{"id": "1828046", "revid": "28406", "url": "https://it.wikipedia.org/wiki?curid=1828046", "title": "Alexander Kazhdan", "text": ""}
{"id": "1828052", "revid": "767487", "url": "https://it.wikipedia.org/wiki?curid=1828052", "title": "Stra\u017ea", "text": "Stra\u017ea \u00e8 un comune della Slovenia meridionale. \nIl comune \u00e8 stato creato nel marzo 2006 staccandone il territorio dal comune di Novo Mesto. \nLocalit\u00e0.\nIl comune \u00e8 diviso in 11 insediamenti (\"naselja\"):"}
{"id": "1828055", "revid": "1543377", "url": "https://it.wikipedia.org/wiki?curid=1828055", "title": "BTJunkie", "text": "BTJunkie \u00e8 stato un motore di ricerca avanzato per file torrent. Usava un crawler (simile a Google) per setacciare altri siti torrent in cerca del torrent desiderato per poi immagazzinarlo nel proprio database. BTJunkie aveva oltre 2.000.000 di torrent attivi e circa 4.200 aggiunti quotidianamente, che lo rendevano il pi\u00f9 grande torrent finder del web.\nNel 2011 BTJunkie \u00e8 stato il quinto sito torrent pi\u00f9 popolare.\nIl 21 aprile 2011 la Guardia di Finanza ha richiesto ai provider italiani il blocco degli accessi a BTJunkie.\nIl 5 febbraio 2012 il suo fondatore ha deciso di chiudere il sito volontariamente.\nCaratteristiche.\nBTJunkie aveva integrato nel proprio sistema di ricerca diverse innovazioni che avevano ottimizzato la fruibilit\u00e0 e la funzionalit\u00e0 del Torrent Finder, distinguendolo da altri popolari siti torrent. BTJunkie infatti:\nIl blocco del portale in Italia.\nIl 21 aprile 2011 i provider italiani hanno inibito l'accesso al sito su ordine Nucleo di Polizia Tributaria di Cagliari e del pubblico ministero Giangiacomo Pilia. L'operazione \u00e8 stata denominata \"Poisonous Dahlia\" dal nome della piattaforma televisiva Dahlia. Secondo gli inquirenti, il sito permetteva di guardare gratis e illegalmente le partite di calcio trasmesse sul digitale terrestre, apportando un danno economico che ha contribuito al fallimento, appunto, di Dahlia tv che trasmetteva in esclusiva le partite del Cagliari e di numerose altre squadre di serie A. Il sito tuttavia, in quanto motore di ricerca torrent, non permetteva la visione di contenuti in streaming.\nMotori di ricerca.\nCercando su Google Btjunkie, Google non mostra il collegamento al sito btjunkie.org ma visualizza alcune sue pagine come ita-btjunkie e audio-btjunkie. A fine pagina Google mostra una nota che dice: \"In risposta a una lamentela ricevuta ai sensi della legge americana Digital Millennium Copyright Act (Legge sul copyright digitale) abbiamo eliminato 1 risultato(i) da questa pagina.\" questo perch\u00e9 Btjunkie mostrava nella sua home page il torrent del film di James Cameron, Avatar. Questa limitazione \u00e8 presente anche nel motore di ricerca Bing.\nChiusura.\nIl 5 febbraio 2012, BTJunkie ha deciso di chiudere volontariamente dopo 7 anni di attivit\u00e0, lasciando una nota in home page."}
{"id": "1828057", "revid": "709565", "url": "https://it.wikipedia.org/wiki?curid=1828057", "title": "Episodi di Six Feet Under (prima stagione)", "text": "La prima stagione della serie TV Six Feet Under \u00e8 stata trasmessa per la prima volta negli Stati Uniti il 3 giugno 2001 e si \u00e8 conclusa il 19 agosto 2001 sulla HBO, mentre in Italia \u00e8 stata trasmessa in prima visione su Italia 1 dal 24 marzo al 1\u00ba giugno 2004. Per ogni episodio vengono riportati regista e autore, oltre alla morte presente nell'episodio (con date di nascita, di morte e causa), caratteristica peculiare della serie.\nFisher &amp; figli.\nTrama.\nLa morte improvvisa di Nathaniel Fisher, proprietario dell'agenzia funebre \"Fisher e figli\" di Los Angeles, sconvolge la vita dell'intera famiglia Fisher: il figlio Nate, appena tornato a casa da Seattle per Natale, l'inflessibile figlio minore David, la figlia pi\u00f9 giovane Claire e la fragile moglie Ruth. I preparativi per il funerale saranno l'occasione per confessioni e sfoghi da parte di tutta la famiglia. A completare il quadro ci sono Brenda Chenowith, amante occasionale di Nate, appena conosciuto in aereo, Keith Charles, inconfessato amore omosessuale di David e Federico Diaz, il restauratore e imbalsamatore della ditta.\nIl testamento.\nChandler James Swanson, dopo una riunione di affari con amici, si tuffa in piscina fratturandosi il cranio. Per il funerale la moglie ordina una cerimonia molto dispendiosa, ma David scopre che il defunto era in realt\u00e0 un truffatore ed aveva lasciato la moglie ed il figlio appena nato completamente al verde. Il funerale viene celebrato con la sola presenza della moglie ed il corpo verr\u00e0 cremato. Con una idea di Nate, i Fisher riescono a far rientrare molte delle spese sostenute per il funerale Swanson riutilizzando molti elementi per un secondo funerale, con il consenso della famiglia del secondo defunto.\nL'apertura del testamento di Nathaniel riserva alcune sgradite sorprese in casa Fisher: l'uomo ha infatti lasciato l'impresa ai due figli in parti uguali, con grande disappunto di David, i contanti vengono lasciati interamente alla moglie, mentre a Claire vengono coperte le spese scolastiche. Claire si avvicina sempre di pi\u00f9 a Gabriel, suo compagno di scuola. Ruth riceve un'offerta di acquisto da parte di Gilardi, il rappresentante della Khroener Service International, una multinazionale del settore delle onoranze funebri, il quale aveva gi\u00e0 parlato anche con David il giorno del funerale del padre. Nate fa un'inquietante scoperta a proposito di Brenda. \nA piede libero.\nThomas Alfrdo Romano sta pulendo un'impastatrice automatica quando, per errore, il collega scivolando l'attiva facendolo a pezzi. Nate si reca all'obitorio e recupera il cadavere trasportandolo in ufficio, ma, cercando di ricomporlo, ne fa cadere tutti i pezzi sul pavimento. La famiglia insiste affinch\u00e9 il defunto sia completamente ricomposto. Federico si accorge della mancanza di un piede ma rimedia utilizzando una zampa di animale. Durante il funerale la famiglia controlla se il corpo sia effettivamente intero, senza notare nulla. Il piede verr\u00e0 trovato da un cane durante una passeggiata con la proprietaria.\nNate, David, Claire e Ruth discutono se vendere o meno l'impresa alla Khroener, decidendo di accettare l'offerta, anche se David \u00e8 contrario; Nate si incontra con Gilardi, per comunicare la decisione presa e ricevere l'anticipo. Claire scopre che Gabriel ha parlato con amici dei loro rapporti amorosi e si vendica mettendogli nell'armadietto scolastico il piede del signor Romano, rubato quando Nate ha fatto cadere il corpo. Ruth fa fatica ad accettare la perdita del marito, nonostante l'aiuto di un'amica, e si dedica alle scommesse sportive, perdendo alte somme di denaro. Dopo aver riflettuto, Nate decide di rinunciare alla vendita della societ\u00e0 e strappa l'assegno ricevuto, comunicando a Gilardi la decisione presa dalla famiglia; Questi, deluso dal comportamento dei Fisher, acquista la casa abbandonata di fronte alla loro, confidandogli che verr\u00e0 adibita come filiale Khroener quale forno crematorio. Nate e Brenda si recano nella casa in questione per ricordarne i vicini. Claire e Keith cercano insieme il piede scomparso ma senza successo e la ragazza scopre che il fratello \u00e8 omosessuale. La sera stessa la casa acquistata dalla Khroener va a fuoco.\nUn consulente dall'altro mondo.\nManual Antonio Pedro Bolin, membro di una gang, rimane senza macchina in un quartiere rivale e, mentre cerca di chiedere aiuto da un telefono pubblico, viene ucciso con colpi di pistola a distanza ravvicinata. I genitori vorrebbero pagare il funerale, ma non ne hanno la possibilit\u00e0; Parallelamente a loro, il capo della gang di Paco vorrebbe farne uno in grande stile. La situazione verr\u00e0 controllata con l'aiuto di Federico ed il funerale verr\u00e0 celebrato con le scelte della famiglia del ragazzo.\nNate e Brenda vengono indagati dalla polizia per l'incendio del nuovo crematorio della Khroener. Keith e David hanno dei contrasti, dovuti alla poca volont\u00e0 di quest'ultimo di dichiarare apertamente la propria omosessualit\u00e0. David ha varie visioni del defunto Paco, da cui imparer\u00e0 a gestire la sua natura segreta ed i rapporti con Gilardi. Una cena di famiglia, a cui viene invitata anche Brenda, si trasforma in un'occasione decisamente imbarazzante, in quanto la stessa e Nate vengono sorpresi durante l'atto amoroso da Ruth. Gilardi minaccia i Fisher di farli chiudere entro un mese, avendo gi\u00e0 convinto i fornitori abituali ad alzare i prezzi, ma viene a sua volta minacciato da David. Claire nega sinceramente alla madre di aver appiccato l'incendio, mentre Nate sospetta che la responsabile sia Brenda.\nFunerale a luci rosse.\nJean Louise McArthur, alias Viveca St. John, attrice di film hard, sta facendo un bagno per prepararsi ad un incontro romantico quando, accidentalmente, il suo gatto fa cadere nella vasca un elettrodomestico collegato alla corrente, folgorandola. Federico ha alcuni problemi con il corpo per via dei seni rifatti. Al funerale, molto costoso e pagato interamente dall'uomo con cui sarebbe dovuta uscire, partecipano varie star del film a luci rosse, creando un'atmosfera irreale per la funzione.\nDavid, che ha ripreso ad accompagnare Ruth alla chiesa di San Bartolomeo, riceve dal parroco la proposta di diventare diacono. Nate ha uno strano incontro con gli strambi genitori di Brenda, Margaret e Bernard, da cui apprende alcune informazioni sulla donna, soprattutto il suo Q.I. molto elevato; I due si confrontano e si fidanzano. Su consiglio di un consulente scolastico, Ruth e Claire cercano di migliorare il loro rapporto madre/figlia. David e Keith vengono sorpresi insieme da Nate e Brenda e, indirettamente, il fratello minore dichiara la sua omosessualit\u00e0; Successivamente la coppia maschile litiga poich\u00e9 David non vuole dichiarare apertamente a tutti la sua vera natura. Nate conosce Billy, il fratello di Brenda. David diventa diacono, posizione da cui potr\u00e0 ottenere maggiori incarichi lavorativi.\nNel nome del Padre.\nMildred Effinger Jones viene trovata morta dal marito una mattina dopo essersi svegliato. Non riuscendo ad accettare l'accaduto, il marito passa le giornate e le notti nella camera ardente della moglie e si dimostra burbero e molto scortese con la famiglia Fisher; Il giorno prima del funerale viene trovato morto da Nate, seduto vicino alla bara della moglie.\nNate scopre che suo padre aveva una doppia vita di cui nessuno era a conoscenza e che la nascondeva ottenendo favori, in cambio di denaro, per i lavori svolti: riceveva mensilmente marijuana ed usufruiva di una camera in un retro di un locale. Claire e Brenda si conoscono meglio nel corso di alcuni lavoretti domestici e la giovane Fisher \u00e8 affascinata da Billy, ma dovr\u00e0 affrontare una grossa delusione, venendo poi aiutata dalla stessa Brenda. David viene letteralmente assediato da Tracy, una vecchia cliente, finch\u00e9 non l'allontana bruscamente; Inoltre, non riuscendo a far fronte all'abbandono di Keith, si lascia coinvolgere in avventure sessuali ad alto rischio. Ruth, che aveva deciso di chiudere la storia extra-coniugale, a causa delle attenzioni del fiorista Nikolai, decide di ritornare a vedere Hiram.\nCaino e Abele.\nVictor Wayne Kovitch, soldato di stanza in Iraq, muore nel suo letto di ospedale per via di un tumore rimediato a causa di una incursione in un deposito di armi chimiche. Il fratello vorrebbe che il suo corpo venga cremato cos\u00ec da poter disperderne le ceneri e non dover pagare per un funerale; Nate scopre invece che il defunto aveva chiesto un funerale militare. David, inizialmente dalla parte del cliente, acconsente a Nate di procedere secondo le volont\u00e0 del defunto. Il fratello di Victor, che aveva combattuto per far ottenere al soldato un riconoscimento per ci\u00f2 che aveva subito, scopre di non conoscere il fratello come pensava. Il funerale, pagato interamente dall'Esercito, si svolge con rito militare ma con il corpo cremato.\nNello svolgimento delle sue funzioni di diacono, David si accorge delle diverse fazioni presenti all'interno del consiglio parrocchiale. Ruth, che trova lavoro presso il negozio di Nikolai, invita a cena Hiram. Claire perde interesse per l'istruzione scolastica in quanto non la reputa utile nella vita futura. Nate scopre che Billy ha problemi mentali ed ostacola la sua relazione con Brenda, la quale sceglie di stare con il fratello piuttosto che con il compagno. Federico riceve una telefonata dal signor Gilardi.\nDestini incrociati.\nChloe Anne Bryant Yorkin, donna neo-divorziata, sta festeggiando con le amiche in una limousine e, sporgendosi dal tettuccio, sbatte violentemente la testa contro il cestello di una gru, rompendosi completamente il cranio; L'incarico \u00e8 per\u00f2 della Khroener.\nPer far fronte ad un periodo di crisi, Nate propone di usare la camera ardente per delle lezioni di ballo dove David inizia una relazione con Kurt, l'istruttore. Federico viene contattato da Gilardi per una consulenza esterna alla Khroener proprio riguardante l'irripetibile caso della signora Yorkin, venendo per\u00f2 scoperto dai fratelli Fisher; Scopre inoltre che \u00e8 stato lo stesso Gilardi a bruciare la casa acquistata poco prima e che non era prevista nessuna nuova filiale. Claire, partita per una escursione scolastica, scopre che le persone spesso indossano una maschera per nascondere loro stesse. Ruth divide il suo amore tra Hiram e Nikolai. Nate ha ancora problemi con Brenda ma i due riescono a risolverli. Federico riceve un'offerta di lavoro da Gilardi e, vista l'impossibilit\u00e0 dei Fisher di farlo socio nell'impresa di famiglia, accetta di lavorare per la Khroener.\nLa vita \u00e8 troppo breve.\nAnthony Christopher Finelli, fratellino minore di Gabriel, ragazzo a cui Claire nascose il piede nell'armadietto, si spara accidentalmente alla testa utilizzando la pistola del padre. La madre, sconvolta, preferisce un funerale a bara chiusa. Durante la cerimonia, il padre del ragazzo, partito da alcuni anni per guadagnare qualche soldo da lasciare alla famiglia, irrompe bruscamente ed avventandosi su Gabriel; Nate riesce a calmarlo e fargli capire che, probabilmente, non ha sfruttato appieno la poca esistenza del figlio ormai defunto.\nClaire, dopo aver scoperto ci\u00f2 che \u00e8 accaduto al fratello di Gabriel, si riavvicina a quest'ultimo. La relazione fra Kurt e David si fa sempre pi\u00f9 intensa, ma prende una brutta piega quando il primo offre dell'ecstasy al secondo. Nate scopre di non aver superato il test per l'ottenimento della licenza di impresario funebre e Brenda, per cercare di aiutarlo ad essere migliore nel suo lavoro, lo convince a girare per una serie di imprese funebri fingendosi una coppia che deve organizzare un funerale; Il ragazzo scoprir\u00e0 che tutte le imprese funebri mirano esclusivamente al guadagno e non all'essere di sostegno alle persone. In campeggio con Hiram, Ruth vive un'esperienza fuori dall'ordinario quando prende per sbaglio una pillola di ecstasy di David.\nSenza fede.\nJonathan Arthur Hanley, uomo con una parlantina senza fine, viene ucciso dalla moglie con un colpo in testa utilizzando una padella; La stessa si giustificher\u00e0 con la polizia dicendo che la vittima era una persona molto noiosa.\nI Fisher iniziano la ricerca di un sostituto per Federico, facendo cadere la loro scelta su Angela; La ragazza si dimostra molto preparata ma altrettanto estroversa e curiosa sui fatti altrui. Nate e Billy continuano a scontrarsi e Brenda rivela al compagno che il fratello tent\u00f2 il suicidio molti anni prima, condizionando cos\u00ec la sua vita; La ragazza scopre per\u00f2 che i genitori le hanno mentito sul passato del ragazzo e che ora vorrebbero internarlo in un istituto psichiatrico. Claire e Gabriel instaurano una seconda relazione finch\u00e9 il ragazzo non scompare dicendole addio. David cerca di riallacciare i suoi rapporti che Keith, ma i suoi tentativi sono vani. L'amore di Ruth sembra ora pendere pi\u00f9 verso Nikolai. All'ennesima battuta sarcastica di Angela, David la licenzia, con grande rammarico della ragazza; Prima di andarsene, involontariamente, rivela a Ruth che il figlio minore \u00e8 omosessuale. Nate fa visita a Federico e lo convince a tornare a lavorare per la famiglia Fisher; Apprende dal giovane anche tutte le vicende della Khroener.\nIl viaggio.\nDillon Michael Cooper, neonato di appena tre settimane, muore nella culla di fronte ai genitori, senza che questi se ne rendano conto; Gli stessi genitori, non sapendo di poter procedere con il funerale, rimangono spiazzati dalle richieste dei fratelli Fisher su come organizzare la cerimonia. Al funerale, preparato da Federico, i parenti pi\u00f9 stretti del neonato lo vedono per la prima, ed ultima, volta.\nRuth trova sempre pi\u00f9 difficile accettare la possibilit\u00e0 che David sia omosessuale e al lavoro viene rimproverata per essere troppo \"funebre\" nelle sue composizioni. Nate e David si recano a Las Vegas per la conferenza annuale degli impresari funebri; A loro si unir\u00e0 anche Brenda, la quale cerca di allontanarsi dal fratello. Claire apprende che Gabriel \u00e8 ricoverato in ospedale per overdose, quando in realt\u00e0 ha tentato il suicidio. Federico ha problemi ad occuparsi del corpo del piccolo defunto, in quanto lo paragona al secondo figlio che sta aspettando dalla moglie Vanessa. Durante la conferenza, Nate confida a Gilardi di sapere che l'incendio della casa abbandonata \u00e8 opera sua mentre David tiene un seminario in cui attacca direttamente la Khroener, venendo elogiato dagli altri partecipanti. Brenda scopre che Billy li ha seguiti a Las Vegas e ne rimane scioccata, soprattutto quando si accorge che si \u00e8 introdotto nella loro camera d'albergo. David, che continua ad avere appuntamenti promiscui, viene arrestato dalla polizia per atti osceni in luogo pubblico, in quanto sorpreso nell'atto sessuale in un parcheggio; In suo aiuto chiama Keith che gli evita problemi ben pi\u00f9 gravi. Il secondo figlio di Federico, Augusto, nasce ma non senza qualche problema iniziale.\nUna questione privata.\nMarcus Foster Jr, giovane ragazzo omosessuale, viene picchiato a morte per strada mentre con il compagno effettuava un prelievo al bancomat. David, vista la causa della morte, consiglia alla famiglia un funerale a bara chiusa ma questa, segretamente a conoscenza della natura del figlio, preferisce vederlo per dargli l'ultimo saluto; Sar\u00e0 proprio David ad occuparsi del corpo. Il funerale verr\u00e0 celebrato sotto l'occhio di un gruppo di anti-omosessuali.\nIl ritorno a scuola dopo l'overdose \u00e8 difficile per Gabriel e Claire cerca in tutti i modi di aiutarlo. Brenda e Billy litigano ancora e la ragazza decide di cacciarlo di casa; Poco dopo decide anche di separarsi da Nate. David ha delle visioni del defunto, che lo faranno riflettere su s\u00e9 stesso. Ruth chiede consiglio a Robbie, suo collega di lavoro ed omosessuale, per come discutere con il figlio minore. Keith, incaricato di sorvegliare il funerale del giovane defunto, e David si riavvicinano. Durante la cerimonia per il funerale di Marcus, presidiata da un gruppo di anti-omosessuali, David ha uno scontro fisico con uno di loro. Brenda, dopo essere stata aggredita violentemente da Billy, decide di far ricoverare il fratello in un ospedale psichiatrico. David confida di essere omosessuale prima a Federico, il quale preferisce non averne nulla a che fare, e successivamente alla madre, che non ha problemi ad accettarlo.\nLa zia Lilian.\nLilian Grace Montrose, zia di Tracy, viene colpita alla testa da una pallina da golf nel country club in cui passa le sue giornate, morendo sul colpo; La proprietaria della pallina \u00e8 Mizzy, una signora direttrice della Khroener. Tracy, che era molto legata alla defunta, organizza il funerale asfissiando David, poich\u00e9 varia spesso gli ordini e si lamenta di ogni cosa; Federico, prima, e Nate, poi, l'affrontano per farle decidere definitivamente come celebrare il rito. Durante la cerimonia, Nate fa capire alla ragazza, rimasta ormai sola, che la morte \u00e8 necessaria per obbligare le persone a vivere ogni giorno al meglio delle loro possibilit\u00e0.\nBrenda, tornata con Nate, visita Billy nell'ospedale psichiatrico; Durante il viaggio di ritorno, per una disattenzione della ragazza alla guida, i due hanno un incidente stradale, riportando lievi ferite; A Nate viene per\u00f2 rilevata una malformazione del cervello, che potrebbe causargli problemi futuri. David confessa al consiglio parrocchiale la sua omosessualit\u00e0; Il ragazzo continua ad avere visioni di Marcus ed a cercare di ripristinare la sua relazione con Keith. Claire e Gabriel instaurano una relazione, ma il ragazzo ricomincia a frequentare i vecchi amici e commette una rapina a mano armata in un piccolo negozio, venendo ripreso dalle telecamere di sorveglianza. Ruth, dopo essere stata lasciata da Hiram, si dedica completamente a Nikolai. Federico organizza il battesimo del nuovo figlio nella stanza di casa Fisher in cui vengono esposti i corpi dei defunti."}
{"id": "1828060", "revid": "599013", "url": "https://it.wikipedia.org/wiki?curid=1828060", "title": "Predrag Drobnjak", "text": ""}
{"id": "1828065", "revid": "1573940", "url": "https://it.wikipedia.org/wiki?curid=1828065", "title": "Galagoides demidovii", "text": "Il galagone di Demidoff (Galagoides demidovii ()) \u00e8 un primate strepsirrino della famiglia dei Galagidi.\nDistribuzione e habitat.\nOccupa un ampio areale, dal Senegal all'Oltregiuba in Somalia a nord all'Angola ed alla Tanzania a sud. Si parla di esemplari avvistati anche in Kenya e Malawi.\nColonizza le aree ricoperte di foresta pluviale primaria e secondaria.\nDescrizione.\nDimensioni.\nQuesti animali misurano fino a 30\u00a0cm di lunghezza, pi\u00f9 di met\u00e0 dei quali spettano alla lunga coda, per un peso massimo di 80 g. Queste misure ne fanno il primate pi\u00f9 piccolo dell'Africa continentale. \nAspetto.\nIl pelo nella parte dorsale ha un colore che va dal giallo al grigio-bruno, che tende a schiarirsi man mano che si va nella zona ventrale. \u00c8 presente una caratteristica banda che dalla fronte scende fino alla punta del naso.\nLe orecchie sono di medie dimensioni, nude e mobili indipendentemente l'una dall'altra, mentre il muso \u00e8 corto e curvato verso l'alto.\nLe zampe posteriori sono pi\u00f9 lunghe di quelle anteriori ed il tarso \u00e8 assai allungato, adattamenti questi utili per il salto e l'equilibrio fra i rami.\nBiologia.\nSi tratta di animali che entrano in attivit\u00e0 al calar della sera: durante il giorno, dormono in nidi di foglie che essi stessi si creano nella vegetazione pi\u00f9 densa. I nidi vengono condivisi da femmine e cuccioli, mentre i maschi dormono da soli. Al tramonto, i galagoni si risvegliano e cominciano a stiracchiarsi ed a praticare il \"grooming\", per poi andare a cercare il cibo ognuno per proprio conto quando l'intensit\u00e0 della luce \u00e8 minima.\nOgni esemplare stabilisce un proprio territorio, che nelle femmine si estende per circa un ettaro, mentre nei maschi raggiunge i 2,5 ettari e si sovrappone nelle aree periferiche a quelli di pi\u00f9 femmine. I maschi sono territoriali fra loro.\nI vari individui comunicano fra di loro con una serie di vocalizzazioni (ne sono stati registrati sei tipi differenti), ma anche con varie posture del corpo e l'utilizzo dell'urina e delle secrezioni ghiandolari per comunicare sia il possesso di un determinato territorio, che l'et\u00e0, il sesso e la predisposizione all'accoppiamento.\nQuando due esemplari si incontrano, \u00e8 raro che si aggrediscano a vicenda: tendono piuttosto ad annusarsi prima la faccia, poi i genitali, oppure a praticare il \"grooming\" per stabilire e rinsaldare un legame.\nAlimentazione.\nSi tratta di animali prevalentemente insettivori: mangiano in particolare coleotteri e falene. Non disdegnano tuttavia integrare la propria dieta con frutti maturi e gomma.\nSi \u00e8 scoperta una relazione fra l'orario e la dieta di questi animali: essi tendono a mangiare prevalentemente frutta appena escono dai nidi, per poi puntare principalmente agli insetti una volta riscaldatisi a notte inoltrata.\nI frutti vengono mangiati lentamente, a piccoli pezzi: i galagoni d Demidoff non mangiano mai i semi, e quindi non favoriscono la dispersione delle specie di cui si nutrono tramite gli escrementi. Gli insetti vengono localizzati utilizzando vista ed udito: l'animale muovendosi per spiccare il volo attira l'attenzione del galagone, che cos\u00ec lo cattura con un balzo e se ne nutre. Questa tecnica \u00e8 cos\u00ec affinata che un esemplare pu\u00f2 seguire a orecchio i movimenti di una locusta che vola dall'altra parte di uno schermo che gli impedisce di vederla.\nRiproduzione.\nA seconda della localit\u00e0, si registrano picchi delle nascite in periodi differenti: il maschio cerca di accoppiarsi con tutte le femmine con le quali condivide parte del territorio. La gestazione dura quasi 4 mesi, al termine dei quali viene dato alla luce un unico cucciolo: circa una settimana prima del parto, la femmina tende ad isolarsi dal gruppo, mentre il cucciolo viene presentato la maschio dominante tre giorni dopo la nascita.\nIl piccolo viene lasciato dalla madre nella vegetazione pi\u00f9 fitta mentre lei va in cerca di cibo: viene svezzato attorno al mese e mezzo d'et\u00e0, ma deve trascorrere ancora un po' di tempo prima che impari per bene le tecniche di caccia. A sei mesi, il cucciolo ragigunge la taglia definitiva, ma \u00e8 solo attorno al nono mese che si pu\u00f2 dire maturo sessualmente.\nIl ruolo del maschio nella cura del cucciolo \u00e8 maggiore rispetto a quello di altre specie di galagidi: il padre pu\u00f2 giocare col cucciolo, praticare il \"grooming\" con lui, oppure insegnargli a cacciare lasciando che il piccolo lo segua durante la notte.\nI galagoni di Demidoff vivono in cattivit\u00e0 fino a 13 anni: si pensa perci\u00f2 che in natura la loro aspettativa di vita si aggiri attorno ai 5 anni d'et\u00e0."}
{"id": "1828068", "revid": "465169", "url": "https://it.wikipedia.org/wiki?curid=1828068", "title": "Amen (disambigua)", "text": "Amen \u00e8 una parola ebraica usata nel giudaismo, nel Cristianesimo e nell'Islam. Pu\u00f2 inoltre riferirsi a:"}
{"id": "1828070", "revid": "466539", "url": "https://it.wikipedia.org/wiki?curid=1828070", "title": "Reparti dell'esercito continentale dal 1777 al 1783", "text": "Linee statali.\nLinea del Connecticut\nLinea del Delaware\nLinea della Georgia\nLinea del Maryland\nLinea del Massachusetts\nLinea del New Hampshire\nLinea del New Jersey\nLinea di New York\nLinea della Carolina del Nord\nLinea della Pennsylvania\nLinea del Rhode Island\nLinea della Carolina del Sud\nLinea della Virginia\nAltre unit\u00e0.\nDragoni leggeri continentali\nArtiglieria continentale"}
{"id": "1828083", "revid": "83531", "url": "https://it.wikipedia.org/wiki?curid=1828083", "title": "Prateria nordamericana", "text": "La prateria nordamericana (in inglese \"prairie\", a sua volta dal francese \"prairie\") comprende alcuni ampi territori del Nord America e si riferisce in particolare ad una vasta area denominata le Grandi Pianure (costituite dagli stati del Dakota del Nord, Dakota del Sud, Nebraska, Kansas, Oklahoma, Texas, Colorado, Wyoming e Montana), e da gran parte degli stati dell'Indiana, Illinois, Iowa, Missouri, Wisconsin e Minnesota. \nDescrizione.\nIn Canada, la prateria occupa vaste aree degli stati di Manitoba, Saskatchewan, e Alberta. A volte, negli Stati Uniti e in Canada, viene fatta una distinzione tra le Alte pianure a occidente del 100\u00ba meridiano con poca vegetazione (\"shortgrass prairie\", che pu\u00f2 essere considerata una steppa) e le pianure orientali con una vegetazione pi\u00f9 importante (\"tallgrass prairie\", dal Texas centrale al Manitoba meridionale). La maggior parte di questi territori sono state convertite in terreno agricolo, negli ultimi duecento anni.\nIl fuoco \u00e8 una parte importante dell'equilibrio ecologico della prateria nordamericana; gli incendi naturali o provocati dall'uomo erano episodi comuni nelle aree della prateria. Cos\u00ec come anche il pascolare del bisonte americano e la presenza dei cani della prateria aiutano a mantenerne le caratteristiche naturali. Vi sono anche delle piccole praterie nella parte pi\u00f9 orientale del Nord America che probabilmente furono create dai periodici incendi provocati dagli indiani. Alcune di queste erano lungo la costa meridionale del lago Erie negli odierni stati della Pennsylvania e di New York; un'altra era tra il lago Seneca e il lago Cayuga nell'odierno stato di New York.\nTra le praterie considerate aree protette ci sono:\nCol termine di \"prateria vergine\" si indica un'area di prateria che non \u00e8 mai stata dissodata. Esistono ancora delle piccole praterie vergini negli stati del Midwest statunitense e in Canada.\nFauna.\nLe zone che non hanno ancora subito l'intervento umano ospitano alcune specie di erbivori selvatici. Quella pi\u00f9 rappresentativa \u00e8 senz'altro il bisonte americano (\"Bison bison\"), che si aggrega in grandi mandrie a scopo difensivo e compie, durante la stagione avversa, delle spettacolari migrazioni verso sud. Tra gli altri grandi erbivori ricordiamo il cervo mulo (\"Odocoileus hemionus\") e l'antilocapra (\"Antilocapra americana\"), che ha subito, come il bisonte, una vera e propria strage nel XIX secolo, e i cui grandi predatori, come il puma (\"Puma concolor\"), sono ormai molto ridotti. Tipici mammiferi costruttori di tane sotterranee sono invece, tra i molti roditori presenti: il cane delle praterie (\"Cynomys ludovicianus\"), che vive in gigantesche tane sociali simili a labirinti; alcuni citelli, tra cui \"Ictidomys tridecemlineatus\", cos\u00ec chiamato perch\u00e9 la pelliccia, di colore bruno, \u00e8 caratterizzata da 13 strisce bianche con piccole macchie, o il gopher di pianura (\"Geomys bursarius\"), molto ben adattato alla vita sotterranea, con occhi piccoli, orecchie ridotte, enormi incisivi, e piedi atti a correre velocemente, anche all'indietro. \nI roditori sono spesso facile preda del coyote (\"Canis latrans\") e del bobcat o lince rossa (\"Lynx rufus\"), specie entrambe adattate anche ad ambienti diversi, o del tasso americano (\"Taxidea taxus\"), molto legato invece alle praterie, o di alcuni serpenti come \"Heterodon nasicus\", caratteristico colubride a costumi fossori, con muso appuntito e capace di dilatare il collo come un cobra. Tra i saltatori-corridori si possono, invece, ricordare alcuni lagomorfi come la lepre a coda nera (\"Lepus californicus\") e il silvilago orientale (\"Sylvilagus floridanus\"), che non costruiscono grandi tane sotterranee e sfuggono ai predatori sfruttando, oltre alla corsa, il sensibilissimo udito e la vista, e uscendo allo scoperto essenzialmente al crepuscolo o di notte. Nei pantani che si formano dopo le piogge o nelle anse dei fiumi \u00e8 molto comune la rana toro (\"Lithobates catesbeianus\"). \nIn questi ampi ambienti aperti vi sono, inoltre, un grande numero di uccelli granivori e insettivori, come molti passeriformi, predatori di micromammiferi e rettili, come alcune poiane (\"Buteo jamaicensis\", \"swainsoni\" ecc.) o anche \u00abspazzini\u00bb come l'avvoltoio dal collo rosso (\"Cathartes aura\"). Caratteristici sono, tra i galliformi, i polli della prateria (\"Tympanuchus phasianellus\", \"cupido\" e \"pallidicinctus\"), caratterizzati da un vistoso dimorfismo sessuale e dallo specializzatissimo corteggiamento del maschio. Queste distese di graminacee sono per\u00f2 in primo luogo ambienti ricchissimi di animali molto meno grandi, ma che svolgono un importante ruolo delle catene alimentari di questo ecosistema, gli insetti, tra cui possiamo ricordare le tante cavallette del genere \"Melanoplus\" o i coleotteri meloidi del genere \"Epicauta\"."}
{"id": "1828094", "revid": "155634", "url": "https://it.wikipedia.org/wiki?curid=1828094", "title": "Torino Calcio 1978-1979", "text": "Questa voce raccoglie i dati riguardanti il Torino Calcio nelle competizioni ufficiali della stagione 1978-1979."}
{"id": "1828101", "revid": "767487", "url": "https://it.wikipedia.org/wiki?curid=1828101", "title": "Vlado \u0160\u0107epanovi\u0107", "text": ""}
{"id": "1828103", "revid": "287204", "url": "https://it.wikipedia.org/wiki?curid=1828103", "title": "Vlado Scepanovic", "text": ""}
{"id": "1828105", "revid": "137928", "url": "https://it.wikipedia.org/wiki?curid=1828105", "title": "3GPP Long Term Evolution", "text": ""}
{"id": "1828111", "revid": "196390", "url": "https://it.wikipedia.org/wiki?curid=1828111", "title": "Fronte occidentale (Prima guerra mondiale)", "text": ""}
{"id": "1828113", "revid": "37401", "url": "https://it.wikipedia.org/wiki?curid=1828113", "title": "T\u016br\u0101n", "text": "T\u016br\u0101n () \u00e8 l'antico nome iranico dell'Asia Centrale. Letteralmente significa \"la terra dei Tur\". Originariamente le popolazioni del T\u016br\u0101n erano di etnia iranica, anche se nel corso della storia la regione fu invasa a pi\u00f9 riprese da popolazioni turcofone, che oggi ne costituiscono la principale componente etnica. Geograficamente il bassopiano turanico costituisce, assieme all'altopiano iranico, la regione della Grande Persia.\nT\u016br\u0101n nella storia.\nGli originari Turani erano il popolo iranico dei Tuirya dell'epoca avestica.\nQuindi i Turanici erano una:\nPaul Du Breuil li identifica come scito-turanici, come appartenenti a quelle trib\u00f9 di Cimmeri e Sciti della regione uralo-caspica che \nT\u016br\u0101n nell\"Avest\u0101\".\nUna delle pi\u00f9 antiche testimonianze sui Turani si trova nel \"Farvard\u012bn Ya\u0161t\" (Inno allo Spirito guardiano), inserito come XIII \"ya\u0161t\" (inno) nella \"Kordah Avest\u0101\" che secondo gli iranisti dovrebbero essere stato composto nel V secolo a.C.. \nL\"Avest\u0101\" contiene i nomi di vari gruppi tribali che confinavano tra loro, tra cui i \"T\u016brya\" Negli inni dell\"Avest\u0101\", l'aggettivo \"T\u016brya\" \u00e8 connesso a vari nemici dello Zoroastrismo, tra i quali il re turanico Frankasiyan.\nLa parola ricorre in una sola circostanza nelle \"G\u0101th\u0101\", segnatamente nella \"U\u0161tavait\u012b G\u0101th\u0101\":\nRicorre tuttavia venti volte nelle parti pi\u00f9 recenti dell\"Avest\u0101\". Apparentemente non v'\u00e8 alcuna differenza etnica fra \"T\u016brya\" e \"\u0100rya\" nell\"Avest\u0101\", avendo entrambi nomi indoeuropei.\nT\u016br\u0101n nello \"Shahnameh\".\nSecondo il racconto leggendario riportato nello \"Shahnameh\", che ricostruisce mitologicamente la storia iranica dalla creazione del mondo alla conquista islamica, quindici secoli prima le trib\u00f9 nomadi che abitavano i territori di T\u016br\u0101n erano governate dal re T\u016br, primogenito dell'imperatore Far\u012bd\u016bn.\nLo \"Shahnameh\" associa i Turani con i Turchi, sostenendo che la turchizzazione dell'Asia Centrale fosse stata parzialmente completata durante quel periodo di tempo.. Tur/Turaj (Tuzh in medio-persiano) \u00e8 il figlio del re Far\u012bd\u016bn nell'antica mitologia iranica. Nello \"Sh\u0101hn\u0101meh\" \u00e8 identificato con i Turchi sebbene culturalmente non ci sia alcuna relazione fra i Turanici dello \"Shahnameh\" e la cultura degli antichi Turchi.\nA partire da questo racconto mitologico, in Occidente nel XIX secolo e fino ai primi del XX, il termine \"turanico\" occorse per identificare i turcofoni, i parlanti lingue ugriche e i parlanti lingue uraliche."}
{"id": "1828115", "revid": "339392", "url": "https://it.wikipedia.org/wiki?curid=1828115", "title": "Mestre Calcio", "text": ""}
{"id": "1828117", "revid": "186518", "url": "https://it.wikipedia.org/wiki?curid=1828117", "title": "Lecco Calcio", "text": ""}
{"id": "1828120", "revid": "339392", "url": "https://it.wikipedia.org/wiki?curid=1828120", "title": "Ivrea Calcio", "text": ""}
{"id": "1828121", "revid": "123080563", "url": "https://it.wikipedia.org/wiki?curid=1828121", "title": "Episodi di Six Feet Under (seconda stagione)", "text": "La seconda stagione della serie TV Six Feet Under \u00e8 stata trasmessa per la prima volta negli Stati Uniti il 3 marzo 2002 e si \u00e8 conclusa il 2 giugno 2002 sulla HBO, mentre in Italia \u00e8 stata trasmessa in prima visione su Italia 1 dal 3 giugno al 6 luglio 2004. Per ogni episodio vengono riportati regista e autore, oltre alla morte presente nell'episodio (con date di nascita, di morte e causa), caratteristica peculiare della serie.\nIl gioco della vita.\nRebecca Leah Milford, giovane attrice, durante la prima del suo ultimo film assume parecchie dosi di cocaina, finendo per avere una overdose nei bagni. La cognata di Federico porta l'incarico dai Fisher. Inizialmente molto indeciso, il compagno della vittima decide per una cremazione del corpo e che le ceneri vengano raccolte in varie collanine. Subito dopo il funerale, Claire sorprende parte degli invitati a sniffare le ceneri della defunta ragazza.\nNate continua le indagini per scoprire il suo problema al cervello. David scopre di aver contratto malattie veneree tramite i suoi incontri promiscui, mentre la sua relazione con Keith non va oltre la semplice amicizia, complice soprattutto la presenza del fidanzato del poliziotto. Ruth prepara una cena per presentare Nikolai alla famiglia alla quale presenziano anche Brenda e Gabriel. Nate assume un'aspirina per alleviare il dolore alla testa, ma nel flaconcino erano presenti ancora alcune pasticche di exctasy nascoste da David e il fatto fa prendere alla cena di Ruth una piega imbarazzante. Brenda, per distrarsi dal pensiero di suo fratello, ricomincia a lavorare. Nate, ancora sotto effetto della droga, ha delle visioni che lo fanno riflettere sulla vita e sulla morte. David informa il fratello di aver passato l'esame di impresario funebre, ma questi non ne sembra molto contento.\nL'altra faccia del nemico.\nJoshua Peter Langmead, giovane studente con una brillante carriera nel football, muore stroncato da un colpo di calore durante un allenamento. I genitori decidono di seppellirlo vestendolo con il suo completo da football.\nGilardi viene licenziato dalla Khroener in quanto non \u00e8 riuscito ad acquistare l'impresa dei Fisher. Al suo posto entra in gioco Mizzy, una delle direttrici della societ\u00e0. Federico e Vanessa trovano una casa da acquistare. Il ragazzo chiede un prestito ai datori di lavoro, i quali prendono tempo. I Fisher decidono di fare degli investimenti per sistemare la seconda camera ardente e comprare un lussuoso espositore a muro per i cofani. Federico rimane deluso della scelta dei fratelli di preferire un investimento nell'impresa invece di aiutarlo. Brenda invita a cena Trevor, il suo vecchio ragazzo, e la sua famiglia per confrontarsi con il suo passato. Nate ha delle visioni del defunto che lo fanno riflettere sulla morte. Ruth accompagna Robbie ad un suo esame speciale ad un corso motivazionale. Claire scopre che Gabriel ha rubato in casa sua dei prodotti chimici per creare delle droghe e decide di lasciarlo. Inoltre, la polizia ha divulgato il video di sorveglianza della rapina da lui effettuata poco tempo prima. Federico, ormai convinto di aver perso la casa, scopre che la moglie ha presentato una caparra facendosi prestare dei soldi dalla sorella e si infuria. Beffardamente, i Fisher scoprono che i lavori di restauro sono stati interamente regalati da Mizzy, la quale ha acquistato la societ\u00e0 a cui gli stessi avevano richiesto i lavori ed a cui avrebbero ordinato le bare. Nate confida a David la sua malattia al cervello, la malformazione artero-venosa o MAV.\nLa sensitiva.\nMichael John Piper, uomo malato di cancro, viene convinto dalla moglie a non soffrire pi\u00f9 per causa della sua malattia, morendo nel suo letto d'ospedale. La donna, sensitiva, parla spesso con il marito defunto, anche in presenza di altre persone. Nate e David ritengono strana la donna, quando anche loro hanno visioni dei vari defunti.\nBrenda ricomincia a frequentare corsi universitari mentre la sua relazione con Nate si complica. Ruth si iscrive al corso di auto-sostegno a cui aveva accompagnato Robbie, scoprendo un nuovo lato di s\u00e9. Claire, interrogata dalla polizia in quanto amica di Gabriel, viene ricontattata dal ragazzo che le chiede aiuto. Nate e David hanno visioni del padre, il quale chiede ai figli la loro opinione su ci\u00f2 che accadr\u00e0 dopo la morte. Keith teme che la sorella abbia ricominciato a drogarsi e chiede sostegno alla madre. Dopo avere recuperato Gabriel, Claire vede il ragazzo sparare a sangue freddo ad un automobilista invadente. Spaventata, chiede aiuto ai fratelli e David fa intervenire Keith.\nLisa.\nHarold Mossback, pensionato, muore per cause naturali durante una gita di coetanei a Seattle. Il corpo viene recuperato da Nate e Claire.\nNate e Claire si recano a Seattle per recuperare il corpo del defunto, alloggiando da Lisa, amica ed ex-ragazza di Nate. David, su richiesta di Keith, fa da babysitter alla nipote del poliziotto. Brenda viene chiamata dalla madre in quanto il padre ha una relazione, non concordata, con un'altra donna. Le due, inizialmente amichevoli, finiscono per litigare. Nate ha un attacco, dovuto al MAV, proprio di fronte a Claire e decide di raccontare la situazione alla sorella. Ruth, decisa a cambiare vita grazie al corso di auto-sostegno, contatta alcune persone del suo passato, ma quando decide di sistemare le cose con David la situazione degenera. La relazione tra Nate e Brenda non sembra migliorare.\nLa donna invisibile.\nEmily Previn, donna senza amici, parenti o conoscenti, muore accidentalmente soffocata nella sua casa mentre pranza. Il corpo viene rinvenuto una settimana dopo il decesso. La donna aveva compilato un modulo per organizzare il suo funerale quando era ancora in vita. Federico non riesce a preparare il corpo, ormai in stato irrecuperabile, per una celebrazione a bara aperta. Ruth aiuta Nate ad organizzare il rito. Il funerale, inizialmente senza partecipanti, viene completato da Ruth, la quale obbliga i figli e Federico a presenziare.\nDavid inizia una relazione con un giovane avvocato. Brenda fa amicizia con una prostituta. Claire si riavvicina all'istruzione. Ruth, non riuscendo a spiegarsi le scelte di vita della defunta, prende a cuore il caso della signora Previn e obbliga i figli a seguire le ultime volont\u00e0 della donna. Keith, per autodifesa, spara ed uccide un giovane tossicodipendente armato di pistola. Il fatto lo turba molto e, chiedendo aiuto a David, finisce per passare la notte con l'ex-ragazzo, salvo poi pentirsene e chiedergli di non rivedersi pi\u00f9. Brenda, dopo aver accompagnato la sua nuova amica ad un lavoro, propone a Nate di sposarla. Il ragazzo, inizialmente spiazzato, accetta. Ruth, rendendosi conto che i suoi figli non vogliono avere un rapporto famigliare pi\u00f9 intimo con lei, scoppia in lacrime.\nSorelle.\nMatthew Heath Collins, ubriaco ad un party aziendale, cade da una barca in movimento e viene travolto dall'elica. La moglie, inizialmente recatasi dai Fisher, viene convinta a concedere l'incarico ad un\u2019affiliata della Khroener. David, dopo averlo scoperto, riesce a farsi ridare l'incarico, offrendole uno sconto ulteriore. La donna vuole un funerale a bara chiusa, anche viste le condizioni del marito defunto, e per poter avere il prezzo pi\u00f9 economico possibile. Prima del funerale, la donna convince Nate a mostrarle il corpo dell'uomo, riversando verbalmente su di esso la sua liberazione per le violenze subite.\nSarah, la sorella di Ruth, viene a trovare i Fisher, portando non poco scompiglio in famiglia. Nate e Brenda rivelano alla famiglia il loro fidanzamento. David, ancora innamorato di Keith, chiude la sua relazione con l'avvocato. Claire, con l'aiuto della zia Sarah, scopre la sua nascosta passione per l'arte. I Fisher, dopo essere riusciti ad ottenere l'incarico Collins, ricevano un'altra visita da Mitzi Dalton-Huntley, scoprendo che la donna sta loro creando problemi volontariamente. Successivamente li costringe a seguirla in un costoso resort della Khroener, nel tentativo di convincerli ad affiliarsi, ma i fratelli rifiutano di nuovo la sua offerta di acquisto, scatenando l'ira della donna. Ruth e Sarah discutono animatamente sulle loro vite, entrambe convinte che la sorella sia stata pi\u00f9 fortunata. Federico e Vanessa litigano per dei problemi edilizi alla loro nuova casa e chiedono aiuto a Ramon, cugino del ragazzo.\nWeekend al canyon.\nJeffrey Marc Shapiro, giovane ebreo padre di tre figli con una brillante carriera lavorativa, muore per asfissia autoerotica durante un rapporto solitario; La polizia ne archivia la morte come suicidio ma l'impresa Fisher scopre la verit\u00e0, senza rivelarla. Il funerale viene tenuto nella residenza Fisher, in quanto il tipo di decesso ne vieta la celebrazione nella sinagoga.\nClaire visita la zia Sarah, proprio durante un suo raduno con amici hippie; Qui fa conoscenza di un giovane ragazzo. Federico, convinto che la moglie lo tradisca con Ramon, sorprende quest'ultimo durante un rapporto omosessuale in casa sua. Nate si confronta con un rabbino donna riguardo alla morte nella religione ebraica. Keith rompe con il fidanzato e ricomincia a vedersi con David. Ruth decide di non seguire pi\u00f9 il corso di auto-sostegno e si sente abbandonata dai figli. Dopo la separazione dei genitori, Brenda e la madre cercano di migliorare il loro rapporto, ma senza successo; La ragazza ha fantasie erotiche con persone sconosciute.\nRicordi di Natale.\nJesse Ray Johnson, motociclista dall'aria burbera, ha un incidente stradale a bordo della sua moto, vestito da Babbo Natale, mentre si recava a far felici dei bambini. La moglie e gli amici vogliono un funerale in grande stile il giorno di Natale, unico giorno di pausa della famiglia Fisher; I due accettano lo stesso, in quanto per loro sarebbe molto redditizio. Le cerimonia si svolge con un grande via vai di persone, con in sottofondo musica hard-rock, per tutta la notte. Alla fine della cerimonia, la moglie del defunto regala a Nate una motocicletta.\n\u00c8 il giorno di Natale, un anno esatto dalla morte di Nathaniel Sr; Nate, David, Claire, Ruth e Federico ricordano le ultime parole scambiate con l'uomo. Durante la cena pre-natalizia, Brenda scopre che la madre ha fatto uscire Billy dall'istituto psichiatrico. David e Keith, insieme alla nipotina, passano insieme le feste. Nikolai viene rapinato ed aggredito, finendo con entrambe le gambe rotte, e viene ospitato da Ruth. Federico racconta l'accaduto con Ramon a Vanessa; La donna si confida con la moglie di Ramon, il quale aggredisce fisicamente Federico. Claire porta a cena il nuovo ragazzo, ma la loro storia termina quella stessa sera; La ragazza, da qualche tempo, ha ricominciato a contattare Billy. Durante un rapporto con Brenda, Nate ha un attacco dovuto al MAV, vedendosi costretto a raccontare il suo problema alla fidanzata. \nCon gli occhi di un altro.\nDwight Edgar Harrison, uomo vedovo e risposatosi, viene colpito alla testa da un contenitore del cibo caduto inavvertitamente da un ponteggio. L'uomo aveva lasciato le sue volont\u00e0 per il funerale, decidendo di essere seppellito assieme alla moglie defunta. Le figlie, al contrario della nuova moglie, apprendono la decisione felicemente, scatenando una lite nella residenza Fisher. Al funerale, la moglie si scusa con gli impresari, aggiungendo che avrebbe dato a loro l'incarico per il suo funerale, avendo inoltre comprato il loculo limitrofo a quello del marito defunto.\nNate scopre da Lisa, trasferitasi a Los Angeles per lavoro, di essere il padre del bambino che la ragazza porta in grembo. Il ragazzo \u00e8 combattuto se riferire o meno la notizia a Brenda. Keith convince la sorella Karla a frequentare un istituto di recupero per tossicodipendenti. La donna per\u00f2 lo inganna, facendo fare alla figlia i controlli settimanali. Brenda intrattiene rapporti occasionali con altri uomini, da cui trae l'ispirazione per scrivere il suo libro. Claire ricomincia a frequentare Billy, senza l'approvazione di Nate. Ruth scopre che Nikolai, non ancora in grado di camminare, \u00e8 stato aggredito da strozzini a cui deve grosse somme di denaro, richieste per avviare la sua attivit\u00e0. David viene invitato da Keith a trasferirsi da lui.\nSegreti.\nBenjamin Srisai, buddhista, muore stroncato un attacco cardiaco nel vialetto di casa; I parenti pretendono un funerale tipo buddhista, di cui David conosce ogni passaggio. Alla celebrazione Nate partecipa con molto interessamento, visto il rito particolare.\nLisa confida a Nate di voler crescere questo secondo bambino, e lo convince a firmare i documenti relativi alla rinuncia della tutela legale del figlio; I due avevano gi\u00e0 vissuto la stessa situazione anni prima, decidendo di abortire. Brenda convince Melissa a portarla ad una festa per scambisti, dove ha un rapporto con una anziana coppia; Successivamente si recano alla festa di addio al nubilato organizzata dalla madre di Brenda, la quale \u00e8 tornata insieme al padre della ragazza, ma la promessa sposa caccia malamente l'amica. Claire, per un compito scolastico, fotografa alcuni cadaveri clienti dell'impresa di famiglia e ci\u00f2 fa arrabbiare Nate. Nikolai decide di tornare a casa sua; Ruth si reca da lui per aiutarlo con le faccende domestiche. David, trasferitosi da Keith, ha problemi con il ragazzo, reo di essere troppo intimidatorio. Claire, rifiutata dai college prestigiosi che aveva scelto, capisce di poter frequentare solo scuole di scarso livello istituzionale. Karla investe, involontariamente, ed uccide un senzatetto e convince la figlia a non farne parola con nessuno; La ragazzina, invece, riferisce l'accaduto a David il quale si confronta con Keith; Il poliziotto, dopo aver indagato, arresta la sorella. Nate, dopo aver avuto delle visioni dei suoi figli mai nati per colpa sua, confida a Lisa di voler partecipare attivamente nella vita del bambino; La ragazza, inizialmente felice, rifiuta la richiesta, in quanto scopre che Nate non ne aveva parlato con la futura moglie.\nBugie e pretesti.\nEdith Kirky, anziana signora paziente della casa di cura in cui lavora Vanessa, viene trovata morta nel suo letto. Federico, durante i preparativi per l'imbalsamazione, scopre che la donna \u00e8 stata soffocata, riferendolo alla polizia. L'indagata principale \u00e8 la compagna di stanza della vittima.\nI Fisher ricevono una citazione in tribunale da parte della signora Collins, vedova a cui Nate mostr\u00f2, sotto esplicita richiesta della donna, il corpo martoriato del marito defunto senza che lo stesso fosse imbalsamato; La donna ha fatto causa all'impresa per danni psicologici, chiedendo una cifra esorbitante come rimborso. Ruth, dopo aver assistito all'ennesima provocazione verbali dello strozzino di Nikolai, decide di pagare di tasca sua l'alto debito dell'amante, facendolo irritare. David, dopo aver consultato un legale, comunica a Nate che la situazione far\u00e0 chiudere l'impresa; Come se non bastasse, Mitzi rivela ai fratelli Fisher che le spese legali della signora Collins sono a carico della Khroener e si vede rifiutata l'ennesima proposta di acquisto. Keith riceve la visita dei genitori; Il padre, da sempre violento e repellente all'idea di un figlio omosessuale, vorrebbe portare via la nipote Taylor dall'appartamento di Keith e David. Nate e Brenda vagliano l'ipotesi di un matrimonio ebreo e si recano da Rabbino Ari, la quale suggerisce alla coppia di essere sinceri l'uno con l'altra; Nate confida alla futura moglie l'accaduto con Lisa. Dopo un duro confronto con David ed una visita alla sorella in prigione, Keith comunica al padre l'intenzione di tenere la nipote in casa con lui e l'amante. Claire, dopo aver cucito a mano alla madre un paio di pantaloni, sotto effetto di droghe inviategli dalla zia Sarah, riceve la proposta da Ruth di frequentare una scuola d'arte. Brenda ha ulteriori rapporti con sconosciuti. Nate si reca da Aaron, un paziente malato terminale per organizzare il funerale, probabilmente imminente. Dopo aver scoperto che la madre \u00e8 rimasta senza soldi, David si reca dalla signora Collins attaccandola verbalmente; La donna, conscia dei danni che causerebbe alla incolpevole famiglia Fisher, ritira le accuse. Vanessa viene licenziata a causa della misteriosa morte della signora Kirky. I rapporti tra Nate e Brenda, apparentemente irreparabili, sembrano poter invece essere recuperati.\nLa verit\u00e0 nascosta.\nLeticia Perfecta Perez, anziana donna, muore per cause naturali mentre si trova dal parrucchiere. Il figlio, che non vedeva la madre da anni, insiste perch\u00e9 i Fisher modifichino le ultime volont\u00e0 lasciate dalla donna; Federico, ex vicino di casa della donna con cui aveva ottimi rapporti, si oppone, con la complicit\u00e0 di David. Al funerale, l'uomo capisce di non essere stato un bravo figlio.\nNate scopre che Brenda sta scrivendo un libro erotico. Claire decide di frequentare la scuola d'arte, ma rimane dispiaciuta nello scoprire che il suo psicologo scolastico \u00e8 stato licenziato. Ruth decide di lasciare Nikolai, visto il suo interessamento nullo veso la loro relazione. I genitori di Brenda rinnovano le loro promesse matrimoniali. Keith e David, intenzionati a diventare tutori di Taylor, ricevono la visita di un assistente sociale; Inizialmente titubanti dell'esito dell'incontro, scoprono che l'ispettore \u00e8 omosessuale. Nate prosegue le visite al malato terminale, promettendogli di andarlo a trovare ogni giorno. Federico e Vanessa ricevono in eredit\u00e0 una enorme somma di denaro dalla signora Perez. Billy rivela a Claire i suoi sentimenti. Federico ricorda la morte del padre e di come si avvicin\u00f2 a Nathaniel Sr ed al suo lavoro di imbalsamatore. Keith viene assolto dalla sparatoria al ragazzo, ma viene coinvolto in una rissa durante una chiamata di soccorso. Nate scopre che il libro a cui Brenda sta lavorando \u00e8 in realt\u00e0 un'autobiografia dei suoi incontri segreti; Dopo una furiosa litigata, l'uomo decide di lasciarla. Come promesso, Nate fa visita ad Aaron, ma le sue condizioni continuano a peggiorare. David scopre che la Khroener \u00e8 sotto accusa per vari comportamenti illegali. Ruth viene informata da Lisa di essere diventata nonna, in quanto \u00e8 nata Maya, la figlia \"illegittima\" di Nate.\nL'ultimo saluto.\nAaron Buchbinder muore a causa del cancro nel suo letto d'ospedale, tra le braccia di Nate. Come dalle volont\u00e0 del defunto, il corpo viene cremato ed il pulsante del crematorio viene premuto proprio da Nate.\nNate viene informato da Aaron, agonizzante pochi secondi prima di morire, che non vede nessuna luce e nessun tunnel a guidargli la strada. Ruth, contro la volont\u00e0 di Nate, fa da babysitter alla nipotina Maya; Successivamente, l'uomo si reca da Lisa per vedere la sua bambina per la prima volta. Brenda inizia a seguire una riunione per persone dipendenti dal sesso. A causa della sospensione di Keith, Tracy viene prelevata dai nonni. Una visita a sorpresa dell'ufficiale sanitario, probabilmente opera di Mitzi, scopre alcuni problemi nell'impresa dei Fisher; Questi vizi sarebbero talmente gravi da far chiudere temporaneamente, o peggio, la societ\u00e0. Nate scopre che il suo MAV \u00e8 peggiorato, causandogli un'emorragia; L'uomo si accorda con il dottore per effettuare un intervento al pi\u00f9 presto. Ruth si licenzia dal negozio di Nikolai e quest'ultimo si impegna a restituire tutti i soldi alla donna. Claire, convinta del pessimo esito del suo colloquio alla scuola d'arte, si accontenta di frequentare un college di seconda fascia. Keith e David litigano furiosamente, salvo poi archiviare la faccenda facendo l'amore. Nate, spaventato dalla possibile malriuscita dell'operazione, stila le sue volont\u00e0 funerarie e confida alla madre la sua situazione; Si incontra anche con Brenda, con cui cerca di riappacificare la situazione. Federico riesce a diventare socio, non alla pari, dell'impresa Fisher, grazie soprattutto alla necessit\u00e0 di contanti della stessa. David e Claire, inizialmente obbligati dalla madre a presenziare alla cerimonia della consegna dei diplomi della giovane Fisher, raggiungono Ruth in ospedale, aspettando l'esito dell'intervento del fratello. Nello stesso momento in cui Brenda lascia la citt\u00e0, Nate viene condotto in sala operatoria e sedato; In sogno, l'uomo sta facendo jogging su un'autostrada completamente vuota, venendo poi accostato da un autobus che si ferma per farlo salire, ma questo \u00e8 senza autista. Nate rimane immobile, fuori dall'autobus, a fissarne la porta."}
{"id": "1828126", "revid": "107665", "url": "https://it.wikipedia.org/wiki?curid=1828126", "title": "Energia gravitazionale", "text": ""}
{"id": "1828127", "revid": "121746233", "url": "https://it.wikipedia.org/wiki?curid=1828127", "title": "Free running", "text": "Il free running o freerunning \u00e8 una disciplina sportiva che basa le proprie origini e i propri movimenti sul parkour.\nIl free running \u00e8 l'arte di spostarsi in ambienti urbani e rurali, in modo da dare al praticante la sensazione di libert\u00e0, valorizzando la bellezza dei movimenti. Questa \u00e8 proprio la principale differenza con il parkour, dove ogni movimento deve tendere invece alla massima efficienza.\nNel free running, il considerare fondamentale l'estetica porta a unire i movimenti propri del parkour con gesti atletici non efficienti, ma spettacolari, estratti da altre discipline, soprattutto dalla ginnastica acrobatica. Non \u00e8 quindi insolito vedere praticanti effettuare salti mortali o altre acrobazie di vario genere."}
{"id": "1828128", "revid": "775372", "url": "https://it.wikipedia.org/wiki?curid=1828128", "title": "Bow (personaggio)", "text": "Bow \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stato doppiato in originale da George DiCenzo, mentre in Italia da Claudio Capone. Nel reboot del 2018 \"She-Ra e le principesse guerriere\" \u00e8 stato doppiato in originale da Marcus Scribner, mentre in Italia da Emanuele Ruzza.\nBiografia del personaggio.\nBow fa parte della \"Grande ribellione\", di cui \u00e8 stato uno dei primissimi membri, nonch\u00e9 il primo amico e alleato che Adam trover\u00e0 su Etheria per portarvi la Spada della Protezione per conto della Maga Sorceress.\nAnche per tale ragione, molto spesso quando si allontana dal Bosco dei Sussurri, sede della Grande Ribellione, deve camuffarsi per evitare di essere riconosciuto dagli emissari di Hordak. Bow, come Glimmer, \u00e8 una persona decisamente impetuosa, e spesso si lancia nella lotta senza pensare alle possibili conseguenze di ci\u00f2. \u00c8 amico di Kowl presumibilmente da diversi anni, e hanno un amichevole rapporto di \"amore-odio\". In pi\u00f9 occasioni Kowl ha espresso il proprio disprezzo nei confronti delle qualit\u00e0 canore e musicali dell'amico, a differenza della principessa Adora che sembra gradire le esibizioni di Bow.\nInoltre, il giovane arciere (dalle frecce \"truccate\" incredibilmente utili e variegate) agile e forte ha mostrato alcune volte di possedere buone doti da prestigiatore, facendo apparire oggetti dal nulla, o scomparendo egli stesso. Ma la sua abilit\u00e0 principale \u00e8 decisamente la sua capacit\u00e0 di usare l'arco, con il quale riesce a colpire i propri obbiettivi anche a grandissimi distanze.\nBow ha inoltre un cavallo di nome Arrow."}
{"id": "1828133", "revid": "767487", "url": "https://it.wikipedia.org/wiki?curid=1828133", "title": "Sketches for My Sweetheart the Drunk", "text": "Sketches for My Sweetheart the Drunk \u00e8 il secondo album di Jeff Buckley, rimasto incompiuto a causa della sua morte, avvenuta in modo prematuro nel 1997. L'opera prevedeva due album, realizzati postumi con i demo che l'artista aveva inciso prima di morire.\nTracce.\nTutte le canzoni sono state composte da Jeff Buckley, eccetto dove indicato.\nDisco 2.\nL'edizione americana del disco 2, non include la traccia 7 (\"Gunshot Glitter\"), mentre nell'edizione giapponese \u00e8 presente, come traccia 11, la bonus track \"Thousand Fold\"."}
{"id": "1828137", "revid": "729019", "url": "https://it.wikipedia.org/wiki?curid=1828137", "title": "Assedio di Tarso", "text": "L'assedio di Tarso fu combattuto tra Bizantini e Armeni nella primavera del 1137 in Cilicia, a Tarso; lo scontro si concluse con la vittoria dei bizantini.\nAntefatto.\nDopo che l'imperatore bizantino Giovanni II Comneno ebbe evitato il pericolo di una guerra con il Regno di Sicilia, la sua attenzione si concentr\u00f2 sugli stati crociati della Siria-Palestina, che secondo il trattato di Devol erano suoi di diritto.\nLe operazioni cominciarono nei primi mesi del 1137: Giovanni si diresse verso il regno armeno alla testa di un grande esercito, pronto a muovere battaglia. Le truppe di Giovanni non erano formate solo da soldati professionisti bizantini, ma anche da diversi reparti alleati, tra i quali uno di peceneghi, uno di turchi ed uno di armeni, tutti ostili alla famiglia reale armena dei Ruben.\nL'assedio.\nInizi\u00f2 cos\u00ec l'avanzata veloce dell'esercito bizantino; nella Cilicia in breve tempo i bizantini si impadronirono delle pi\u00f9 grandi citt\u00e0, tra cui Adana. Dopo poco iniziarono ad assediare anche la citt\u00e0 di Tarso.\nDurante l'assedio di Tarso, Giovanni affid\u00f2 al figlio Alessio Comneno il comando dell'esercito, e qui l'erede designato al trono dimostr\u00f2 le sue qualit\u00e0 di stratega. Inizialmente lo scontro ebbe un esito sfavorevole per i bizantini, poi Alessio riusc\u00ec a ribaltare la situazione ordinando un forte bombardamento di trabucchi sulla citt\u00e0. Per la vittoria dei bizantini fu determinante una rivolta antiarmena che scoppi\u00f2 all'interno di Tarso, dopo che l'imperatore aveva promesso alla citt\u00e0 dei doni e l'amnistia generale. Grazie a ci\u00f2, le truppe comandate da Alessio espugnarono la citt\u00e0.\nConseguenze.\nDopo la conquista di Tarso, nel giro di un anno tutta la Cilicia fu conquistata dai bizantini, il che pose momentaneamente fine al regno armeno di Cilicia. Leone, re della Piccola Armenia, si ritir\u00f2 sui monti del Tauro insieme ai suoi due figli, cessando cos\u00ec di essere una minaccia per i bizantini. L'imperatore poi sottomise il principato d'Antiochia e strapp\u00f2 alcune citt\u00e0 ai musulmani in Siria."}
{"id": "1828140", "revid": "22475", "url": "https://it.wikipedia.org/wiki?curid=1828140", "title": "Demofoonte (Metastasio)", "text": "Demofoonte (anche: \"Il Demofoonte\", \"Demofoonte, r\u00e9 di Tracia\", \"D\u00e9mophon\", \"Demophontes\", \"Dirce\", \"L'usurpatore innocente\") \u00e8 un libretto d'opera seria di Pietro Metastasio (1698-1782).\nAltre messe in musica.\nIl libretto scritto nel 1731 (o 1733) divenne immensamente popolare. Sino al 1800 esso ha ispirato oltre 60 intonazioni (senza contare le successive versioni delloi uno stesso autore). Tra queste, oltre alla prima assoluta di Caldara nel 1733, si ricordano in particolare:\nTrama.\nIl re dei Traci Demofonte chiede all'oracolo di Apollo per quanto tempo la pratica del sacrificio annuale di una vergine dovr\u00e0 continuare. La risposta \u00e8 sconcertante: \"finch\u00e9 l'innocente usurpatore sieder\u00e0 sul trono\". Il nobile Matusio tenta di proteggere la figlia Dircea dall'essere sacrificata. Sia egli che Demofonte sono ignari che Dircea \u00e8 segretamente sposata con Timante, il figlio di Demofonte ed erede al trono. Demofonte vuole che Timante sposi Creusa, una principessa di Frigia. Nel frattempo Cherinto, il giovane fratello di Timante, sta accompagnando la promessa sposa nel regno di Tracia, cui rivela, all'arrivo, di essersi innamorato di lei, ricevendo una risposta severa e turbata dietro cui si celano i sentimenti di Creusa, che a sua volta ama Cherinto. Nel successivo incontro con Creusa, Timante ammette che non la pu\u00f2 sposare, ma che non le pu\u00f2 spiegare il perch\u00e9.\nDircea, mentre tenta di fuggire dal regno, viene catturata e imprigionata e Demofonte ne ordina subito l'immediato sacrificio. Timante prova a liberarla, ma senza ottenere successo e venendo anch'egli imprigionato. Creusa chiede la grazia a Demofonte, il quale rilascia sia il figlio che Dircea; Timante decide di rinunciare al trono in favore di Cherinto.\nImprovvisamente essi trovano una lettera che rivela che Dircea \u00e8 in realt\u00e0 figlia di Demofoonte, la quale farebbe Timante e Dirca fratello e sorella. Timante \u00e8 disperato e tenta di evitare Dircea. Per\u00f2 un'altra lettera rivela che in realt\u00e0 Timante \u00e8 figlio di Matusio. Tutti dunque sono felice. Il matrimonio di Timante e Dircea diventa quindi legale e Cherinto, il vero erede al trono, pu\u00f2 sposare Creusa. Dunque non ci saranno pi\u00f9 vergini sacrificate fino a che Timante non sar\u00e0 l\"'innocente usurpatore al trono\"."}
{"id": "1828142", "revid": "3115", "url": "https://it.wikipedia.org/wiki?curid=1828142", "title": "Idealizzazione", "text": "Con idealizzazione, nel gergo scientifico, si intende il processo grazie al quale nei modelli scientifici si assumono sui fenomeni da modellare fatti che sono veramente falsi. Spesso queste assunzioni vengono effettuate allo scopo di rendere i modelli pi\u00f9 facili da comprendere e manipolare. Molte volte l'idealizzazione non pregiudica - per una ragione o per l'altra - l'accuratezza predittiva del modello, sicch\u00e9 molti dibattiti che vertono sull'utilit\u00e0 di un certo modello spesso concernono in effetti l'appropriatezza delle diverse idealizzazioni.\nUso fatto in passato.\nGalileo ha utilizzato il concetto di idealizzazione allo scopo di formulare la legge della caduta libera dei corpi, ipotizzando degli esperimenti che assumevano superfici prive di attrito o sfere perfettamente rotonde e rigide. Infatti, il modo in cui si presentano di solito gli oggetti ordinari finisce per oscurare la loro essenza matematica: l'idealizzazione \u00e8 utilizzata appunto per contrastare questa caratteristica della nostra esperienza quotidiana.\nIl pi\u00f9 noto esempio di idealizzazione negli esperimenti di Galileo \u00e8 la sua analisi della causa del moto. Galileo ha previsto che se una sfera perfettamente rotonda e liscia rotola su di un piano perfettamente levigato, allora nulla potrebbe fermarla. Questa ipotesi \u00e8 effettuata sulla base dell'assunzione attraverso cui non esiste la resistenza dell'aria.\nAltri esempi di idealizzazione.\nFisica.\nUn altro esempio dell'uso dell'idealizzazione in fisica \u00e8 quello della legge dei gas di Boyle: \"Per ogni x e y, se tutte le molecole in y sono perfettamente elastiche e sferiche, posseggono massa e volume eguali, hanno dimensione trascurabile e non esercitano alcuna forza l'una sull'altra tranne quella della reciproca collisione, allora se x \u00e8 un gas e y \u00e8 una data massa di x rinchiusa in un recipiente di grandezza variabile, e la temperatura di y \u00e8 tenuta costante, allora ogni diminuzione del volume di y aumenta la pressione di y in modo proporzionale, e viceversa.\"\nIn fisica spesso si fa riferimento a sistemi newtoniani privi di attrito. Sebbene sappiamo che l'attrito \u00e8 sempre presente nei sistemi reali, disporre di un modello in cui l'attrito \u00e8 assente pu\u00f2 fornirci delle indicazioni sul comportamento dei sistemi reali nel caso in cui la forza di attrito sia trascurabile. Un'altra disciplina, la geometria, nasce dal processo di idealizzazione perch\u00e9 essa descrive in sostanza un universo di entit\u00e0, figure e forme ideali. Perfetti cerchi, sfere, linee rette e angoli sono gli elementi essenziali di questa disciplina, che sarebbero pressoch\u00e9 impossibili senza idealizzazione.\nBiologia.\nAllo stesso modo di come il metodo dell'idealizzazione \u00e8 stato utilizzato nello studio della fisica e della matematica, anche Charles Darwin ha introdotto il metodo della idealizzazione in biologia. Questo \u00e8 stato alla base, in misura non trascurabile, della sua teoria dell'evoluzione, portandola alla sua maturit\u00e0 scientifica.\nFilosofia politica.\n\u00c8 stato anche sostenuto dalla \"scuola di Pozna\u0144\" (in Polonia) che anche Karl Marx abbia utilizzato l'idealizzazione nelle scienze sociali (vedi le opere scritte da Leszek Nowak). Analogamente nei modelli economici si assume che gli individui operino in base alla scelta massimamente razionale. Questa assunzione, bench\u00e9 si sa che viene violata dai comportamenti effettivi degli esseri umani, pu\u00f2 spesso portare a comprendere il comportamento delle popolazioni.\nPsicologia.\nIn psicologia l'idealizzazione si riferisce ad un meccanismo di difesa grazie al quale una persona percepisce un altro come migliore (o che possiede attributi pi\u00f9 desiderabili) di quelli effettivamente supportati dall'esperienza. Questo a volte avviene nei conflitti sull'affidamento dei bambini. Il figlio di un singolo genitore spesso pu\u00f2 immaginare (\"idealizzare\") il parente (ideale) assente come avente le caratteristiche di un genitore perfetto. Tuttavia, il bambino dopo aver incontrato tale genitore, pu\u00f2 essere felice per un po', ma in seguito disilludersi quando vede che il genitore in effetti non lo cura, aiuta e protegge come aveva fatto il genitore che prima aveva avuto cura di lui.\nLimiti del suo uso.\nNonostante il successo conseguito nelle summenzionate discipline, l'introduzione del metodo dell'idealizzazione non \u00e8 in alcun modo un indicatore del fatto che una data scienza abbia raggiunto o meno la maturit\u00e0. Inoltre, non esiste alcun algoritmo che possa mostrare come l'introduzione dell'idealizzazione possa incidere su una disciplina nella quale essa non \u00e8 stata mai prima applicata.\nMentre l'idealizzazione \u00e8 ben appropriata nell'analizzare certe discipline scientifiche, essa \u00e8 stata tradizionalmente rigettata da altre. Ad esempio, l'estensione dell'uso dell'idealizzazione nello studio dei fenomeni mentali \u00e8 stato fermamente respinto. Husserl, che ne era consapevole e aveva riconosciuto l'importanza dell'idealizzazione, ha rifiutato di estenderne l'uso nei suoi studi sulla coscienza. Husserl si oppose all'applicazione dell'idealizzazione allo studio degli oggetti appartenenti al dominio della mente in quanto riteneva che i fenomeni mentali non portano di per s\u00e9 alla idealizzazione; ovvero, l'idealizzazione non rivela la vera essenza dei fenomeni mentali.\nBench\u00e9 il metodo della idealizzazione di Galileo sia considerato uno degli elementi essenziali della moderna scienza non-aristotelica, esso \u00e8 tuttavia fonte di continue controversie nella letteratura della filosofia della scienza. Nancy Cartwright, ad esempio, ha suggerito che l'idealizzazione galileiana presuppone l'esistenza in natura di tendenze e potenzialit\u00e0, sicch\u00e9 che ci\u00f2 consentirebbe di effettuare delle estrapolazioni al di l\u00e0 del caso ideale.\nDa quanto detto, ne segue che il metodo dell'idealizzazione di Galileo non ci assiste nella descrizione del comportamento dei singoli corpi od oggetti del mondo reale. Le leggi create facendo uso dell'idealizzazione - le leggi dei gas, la legge del moto di Newton, ecc. - descrivono solo il comportamento di corpi ideali; e il loro comportamento \u00e8 predicibile solo quando siano stati eliminati o assunti un considerevole numero di fattori."}
{"id": "1828152", "revid": "76963", "url": "https://it.wikipedia.org/wiki?curid=1828152", "title": "S\u00e9bastien Foucan", "text": "Biografia.\nFoucan \u00e8 emerso come free runner in Gran Bretagna dopo la sua partecipazione prima al documentario di Channel 4 \"Jump London\" nel settembre 2003, e successivamente a \"Jump Britain\" (entrambi hanno come regista Mike Christie).\nDopo questi programmi televisivi, S\u00e8bastien Foucan ha avuto l'opportunit\u00e0 di esibire le sue doti da free runner al cinema, interpretando il ruolo del terrorista Mollaka nel film di James Bond del 2006 \"Casino Royale\".\nOltre a questo, S\u00e9bastien nel 2005 \u00e8 apparso anche nel video musicale di Madonna \"Hung Up\".\nNel 2007 S\u00e9bastien appare nel videogioco Free Running, inizialmente nei panni di insegnante del protagonista, e successivamente nei panni di sfidante."}
{"id": "1828153", "revid": "1607452", "url": "https://it.wikipedia.org/wiki?curid=1828153", "title": "Glimmer (Masters of the Universe)", "text": "Glimmer \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Linda Gary, mentre in Italia da Emanuela Giordano. Nel reboot del 2018 \"She-Ra e le Principesse Guerriere\" \u00e8 stata doppiata in originale da Karen Fukuhara, mentre in Italia da Alice Venditti.\nBiografia del personaggio.\nGlimmer \u00e8 la principessa ereditaria di Bright Moon, figlia della regina Angella e di re Micah. All'inizio Glimmer \u00e8 la leader della \"Grande ribellione\", ma in seguito alla liberazione di sua madre, tenuta in ostaggio da Hordak, il comando passa alla principessa Adora. Ci\u00f2 nonostante, Glimmer continua ad aiutare la ribellione in ogni modo possibile dato che la ragazza, crede fermamente negli ideali della \"Grande ribellione\". Glimmer \u00e8 inoltre conosciuta per essere una specie di \"playgirl\", che si innamora sistematicamente di qualunque bel ragazzo incontri (compreso He-Man, anche \"in versione\" Adam).\nI poteri di Glimmer, cos\u00ec come quelli di sua madre, sembrano essere associati alla luce. Grazie alle influenze della luna di Eteria, Glimmer \u00e8 in grado infatti di lanciare raggi di luce dai palmi delle proprie mani. Questo \u00e8 sicuramente il potere pi\u00f9 comune della ragazza, anche se nel corso della serie dimostra di averne altri, fra cui quello di far volare se stessa e chi le sta intorno in una sfera di luce, o con lo stesso principio, rendersi invisibile insieme a chi le \u00e8 a fianco. Inoltre \u00e8 in grado di creare luce su larghissima scala, al punto da illuminare l'intero Bosco dei Sussurri. La resistenza di Glimmer, tuttavia, non \u00e8 infinita, e quando usa troppo i suoi poteri resta esausta o addirittura sviene, come nel film \"Il segreto della spada\"."}
{"id": "1828155", "revid": "536103", "url": "https://it.wikipedia.org/wiki?curid=1828155", "title": "Settore (unit\u00e0 organizzativa)", "text": "In certe organizzazioni il settore \u00e8 una delle unit\u00e0 organizzative in cui si divide l'organizzazione stessa.\nIn Italia.\nNella pubblica amministrazione italiana il termine \u00e8 utilizzato da molti enti territoriali locali per denominare un'unit\u00e0 organizzativa il cui responsabile ha la qualifica di dirigente. Negli enti di maggiori dimensioni, con pi\u00f9 livelli dirigenziali, i settori sono solitamente le minori unit\u00e0 organizzative cui \u00e8 preposto un dirigente e sono, pertanto, raggruppati in unit\u00e0 di livello superiore, variamente denominate (\"direzioni\", \"dipartimenti\" ecc.). I settori sono di solito suddivisi in unit\u00e0 organizzative minori il cui responsabile non ha qualifica dirigenziale."}
{"id": "1828156", "revid": "1534511", "url": "https://it.wikipedia.org/wiki?curid=1828156", "title": "Protogalassia", "text": "In cosmologia, una protogalassia (o galassia primordiale) \u00e8 una nube di gas che dar\u00e0 origine ad una galassia. Si crede che il tasso di formazione stellare, durante questo periodo dell'evoluzione galattica, abbia determinato la morfologia della futura galassia, ossia galassia a spirale o ellittica; una formazione stellare pi\u00f9 lenta tenderebbe a produrre una galassia spirale. I gruppi di gas pi\u00f9 piccoli in una protogalassia producono le singole stelle.\nIl termine protogalassia \u00e8 utilizzato principalmente nella teoria del Big Bang."}
{"id": "1828160", "revid": "297031", "url": "https://it.wikipedia.org/wiki?curid=1828160", "title": "I 100 libri pi\u00f9 influenti mai scritti", "text": "I 100 libri pi\u00f9 influenti mai scritti: Storia del pensiero dall'antichit\u00e0 a oggi (\"The 100 Most Influential Books Ever Written: The History of Thought from Ancient Times to Today\") \u00e8 un saggio enciclopedico di storia intellettuale scritto da Martin Seymour-Smith (1928 - 1998), poeta, critico e biografo britannico.\nLista cronologica.\nI cento libri pi\u00f9 influenti secondo Seymour-Smith, elencati in un approssimativo ordine cronologico."}
{"id": "1828162", "revid": "767487", "url": "https://it.wikipedia.org/wiki?curid=1828162", "title": "Distretto di Udalguri", "text": "Il distretto di Udalguri \u00e8 un distretto dell'Assam, in India, di 756.671 abitanti. Il suo capoluogo \u00e8 Udalguri."}
{"id": "1828164", "revid": "709565", "url": "https://it.wikipedia.org/wiki?curid=1828164", "title": "Episodi di Six Feet Under (terza stagione)", "text": "La terza stagione della serie televisiva Six Feet Under \u00e8 stata trasmessa per la prima volta negli Stati Uniti il 2 marzo 2003 e si \u00e8 conclusa il 1\u00ba giugno 2003 sulla HBO, mentre in Italia \u00e8 stata trasmessa in prima visione su Fox dal 5 settembre al 28 novembre 2005, e in chiaro su Italia 1 dal 28 settembre al 9 dicembre 2005.\nCerchi perfetti.\nContinua l'intervento di Nate e questi viene dichiarato morto; Il ragazzo vive parallelamente alla famiglia ancora in vita ed ha contatti con il padre, mentre vede varie ipotesi per il suo futuro a seguito dell'operazione: la morte, la vita con problemi cerebrali e la vita normale, con Brenda o Lisa. Dopo un colloquio, alquanto strano, con il padre, viene dichiarato ancora vivo.\nNate si \u00e8 prontamente rimesso dall'intervento e si \u00e8 appena sposato con Lisa, con cui vive con la loro figlia Maya nella casa del datore di lavoro della donna. La Fisher &amp; Figli ora \u00e8 la Fisher &amp; Diaz e Federico pretende di non essere trattato come dipendente. David e Keith, ora guardia di sicurezza in un centro residenziale per famiglie benestanti, fanno terapia di coppia, scoprendo che hanno un'ottima affinit\u00e0 sessuale, ma il resto della loro relazione non \u00e8 altrettanto felice. Ruth passa molto tempo con la sua nipotina Maya e, indirettamente, rivela a Nate che anche lui non era un figlio \"atteso\" e che costrinse lei e Nathaniel a sposarsi. Claire inizia a frequentare il college ma \u00e8 delusa da quello che le viene offerto; Effettua anche qualche lavoretto per conto della Fisher &amp; Diaz, con i quali conosce un nuovo ragazzo. Nate ha continui deja-vu riguardanti ci\u00f2 che vide quando \u00e8 stato dichiarato morto durante l'operazione.\nNon si sa mai.\nDaniel Grant Showalter entra con un fucile a canne mozze nel suo vecchio ufficio di lavoro sparando ad alcuni suoi colleghi ed al suo vecchio capo; Una volta finiti i bossoli del fucile, estrae una pistola e si spara, suicidandosi. L'Impresa FIsher &amp; Diaz ha inizialmente l'incarico per il capo d'ufficio e successivamente riceve anche quello dell'assassino, anche se Federico ne \u00e8 contrario; David e Federico continuano a litigare anche durante il funerale. \nDavid entra a far parte di un coro maschile. Claire si avvicina al nuovo ragazzo, anche se questi le confida di avere rapporti anche con altre donne. Ruth si reca dalla sorella Sarah per aiutarla a disintossicarsi, anche con l'appoggio dell'amica Bettina; Qui, per alleviare la tensione, Ruth viene invitata da Bettina a provare una pastiglia di Sarah. Keith e David proseguono la terapia di coppia e, dopo una cena con Nate e Lisa, litigano ancora. Nate e Lisa sembrano avere una vita perfetta, ma l'uomo si sente oppresso e cerca di passare la maggior parte del tempo fuori di casa. Federico, sempre contrariato per l'accettazione del funerale Showalter, ha visioni dell'assassino e dell'ex capo che continuano a litigare anche da morti; Il ragazzo viene informato dal defunto che un giorno potrebbe essere proprio lui a scagliare la sua rabbia contro le altre persone. \nL'occhio interiore.\nCallie Renee Mortimer viene investita da un'auto mentre tenta di scappare da un gruppo di uomini che la seguono all'uscita di un locale; I ragazzi si rivelano suoi amici che volevano semplicemente farle uno scherzo, rimanendo scioccati per l'accaduto.\nRuth fa amicizia con Bettina. David e Keith si prendono qualche giorno di vacanza in un piccolo resort; Qui David non ha problemi a mostrare la sua omosessualit\u00e0. Ruth scopre che Bettina taccheggia oggetti in un centro commerciale, e viene convinta a fare lo stesso. Lisa, stanca dei soprusi ricevuti dalla donna per cui lavora, decide di licenziarsi; Lei e Nate si trasferiscono temporaneamente a casa Fisher, rendendo cos\u00ec molto difficile per l'uomo trovare momenti in cui stare lontano dalla moglie. Claire, non contenta della situazione con Phil, decide di lasciare il ragazzo. Al ritorno dalla vacanza, una banale coda in autostrada finisce per rovinare il bel rapporto ricreatosi tra David e Keith.\nNessun dorma.\nRobert Lamar Giffin muore, a causa del suo problema cardiaco, sul divano di casa, abbriacciato al compagno e circondato da amici, durante una normale serata di divertimento. Il compagno, da oltre vent'anni e componente del coro di David, chiede una cerimonia molto stravagante: mettere in scena un'opera teatrale durante il funerale; David accetta, anche se Federico non ne \u00e8 altrettanto convinto. Il funerale viene chiuso da un tenore che canta \"nessun dorma\" a cappella.\nLisa prepara una festa per il compleanno di Ruth. Claire e Russell vengono invitati dal prof. Oliver a trascorrere una serata, la stessa del compleanno della madre della ragazza, in compagnia di un artista; I due ragazzi si avvicinano molto e Russell confida a Claire di non essere omosessuale, come pensava lei. Nate risulta ancora molto stressato a causa della famiglia ed ha alcune visioni del padre, il quale lo avverte che sta diventando esattamente come lui. La festa di compleanno di Ruth, anche con l'aiuto di Bettina, ha un gran successo; Il giorno successivo Claire invita la madre a passare la giornata insieme. David confida a Keith di voler avere una relazione duratura.\nLa trappola.\nDurante un'escursione in montagna, una coppia trova un'auto abbandonata, al cui interno \u00e8 presente uno scheletro umano; I resti si scoprono appartenere a William Aaron Jaffe, morto 28 anni prima a causa di un incidente stradale. Il funerale viene organizzato dalla ex moglie, convinta che l'uomo l'avesse lasciata ed ormai risposatasi. Alla cerimonia presenzia il figlio del defunto, nato pochi mesi prima della scomparsa dell'uomo.\nClaire, dopo essere stata nominata assistente del prof. Olivier, comunica a Federico di non poter pi\u00f9 svolgere i lavoretti all'interno dell'impresa Fisher &amp; Diaz; L'uomo convince i fratelli Fisher ad assumere un apprendista, Arthur. David scopre che un componente del coro \u00e8 una sua vecchia fiamma. Nate riceve una visita a sorpresa da Brenda, la quale si scusa nuovamente per ci\u00f2 che \u00e8 accaduto tra i due in passato; L'uomo comunica tranquillamente l'incontro a Lisa, ma questa non prende molto bene la notizia. Keith, dopo un problema sorto con un collega durante un sopralluogo, decide di cambiare lavoro e cercarne uno migliore e permanente. Russell invita Claire ad uscire e la ragazza accetta, salvo rifiutare qualche giorno dopo. Ruth inizia una convivenza, molto bizzarra, con Arthur. Bettina si allontana temporaneamente per aiutare la figlia. Nate ha una visione del defunto, che lo sfida a scappare dalla sua vita attuale, ma l'uomo, inizialmente convinto ed ormai in viaggio, decide di tornare a casa dalla famiglia.\nIntese e malintesi.\nKaren Postell Pepper muore a causa di una emorragia dal naso, dovuta ad un intervento di chirurgia facciale effettuato in precedenza.\nNate, Lisa e Maya si recano in campeggio con degli amici. Claire e Russell si baciano e finiscono per fare l'amore; David confida alla sorella la sua opinione riguardo l'omosessualit\u00e0 di Russell e che anche lui, da giovane, ebbe rapporti con delle donne. Nate, allontanatosi solitariamente per una escursione, in cui fuma marijuana, ha una visione di Brenda e sembra deciso della sua scelta di stare con Lisa. Ruth inizia a provare qualcosa per Arthur, che si dimostra un ragazzo riservato ed all'antica. David e Keith si confrontano riguardo alle loro passate relazioni con delle donne. Arthur e Federico sono alle prese con un defunto di corporatura massiccia, il quale cadr\u00e0 dalla bara la notte prima del funerale. Dopo aver litigato, Nate e Lisa fanno l'amore nel bosco; La donna, al contrario dei rapporti recenti, ne rimane molto soddisfatta.\nIl tempo e lo spazio.\nBernard Asa Chenowith, padre di Brenda, muore a causa di un tumore gastrico che gli era stato diagnosticato solo tre mesi prima. Il corpo viene cremato ed il funerale celebrato sulla spiaggia in cui Nate e Brenda avrebbero dovuto sposarsi. L'incarico non \u00e8 della Fisher &amp; Diaz.\nLisa si reca ad una convention culinaria con un'amica, lasciando Maya al marito. Nate, dopo aver appreso della morte del padre di Brenda leggendo il necrologio sul giornale, si reca al funerale per stare vicino a Brenda ed alla sua famiglia, con l'approvazione della moglie. Tuttavia, non trovando una baby sitter per la figlia, decide di portarla con s\u00e9. Ruth continua la sua relazione solitaria con Arthur e quest'ultimo sembra iniziare a provare gli stessi sentimenti. Brenda confessa a Nate di non aver avuto relazioni dopo la loro rottura. Federico \u00e8 preoccupato per la depressione di Vanessa, sorta soprattutto a causa della scomparsa della madre della ragazza. Claire riferisce a Russell di non volersi abituare a stare bene con lui, per non rimanerne ferita successivamente. Lisa si infuria con Nate, reo di aver portato la loro figlia dalla sua ex ragazza. David e Keith vengono invitati ad una festa, per soli omosessuali, da un componente del coro. Qui Keith non \u00e8 per\u00f2 a sua agio e si allontana prima del termine. Nate ha una visione del defunto, a cui confida di non essere felice con Lisa.\nLacrime, ossa e desiderio.\n\"Papi\" muore per cause naturali di fronte ai numerosi giovani figli; Il defunto \u00e8 una persona molto religiosa e possiede quattro mogli ed una decina di figli, con i quali vive felicemente nella stessa abitazione. La famiglia Fisher e Federico rimangono sorpresi nello scoprire questi strani dettagli della vita dell'uomo.\nLisa si reca, sotto falso nome, al lavoro da Brenda per scoprire il perch\u00e9 della rottura con Nate. I rapporti tra Ruth ed Arthur si incrinano dopo che la donna bacia ripetutamente il ragazzo. David e Keith partecipano ad un incontro di paint-ball per soli omosessuali; A loro si uniscono alcuni elementi del coro antipatici a Keith, su cui l'uomo si vendicher\u00e0 per la brutta figura rimediata ad una festa pochi giorni prima. Federico continua ad essere preoccupato per la depressione di Vanessa; L'uomo decide di affrontare la situazione quando il figlio maggiore viene allontanato da scuola per colpa dei pidocchi. Claire viene mandata dal prof. Olivier a fare una commissione in una citt\u00e0 lontana; Qui apprende che l'uomo \u00e8 solito tentare approcci sia con le studentesse che con gli studenti, ed \u00e8 preoccupata per Russell, rimasto da solo con il prof. Olivier. David e Keith vedono un altro uomo, conosciuto alla partita di paint-ball, inserirsi nella loro relazione. I Fisher scoprono che la famiglia di \"Papi\" era solita avere i pidocchi e decidono di lavare ogni cosa in casa accuratamente. Arthur, inizialmente deciso a mantenere un rapporto di sola amicizia con Ruth, decide di abbracciare i suoi sentimenti per la donna.\nRelazione pericolose.\nMelinda Mary Bloch, dopo aver preparato le valigie, essersi truccata ed aver lasciato delle buste alle persone care, si siede in macchina e, dopo aver acceso il motore, chiude la basculante del garage morendo soffocata. Nate e Federico vengono informati dall'ex compagno della donna che la stessa si \u00e8 suicidata in quanto appena stata lasciata dall'uomo.\nNate e Lisa litigano sul loro rapporto e pensano al divorzio. Claire e Russel espongono alcune loro opere ad una mostra, assieme ad artisti pi\u00f9 rinomati, tra i quali il prof. Olivier e Billy. David e Keith discutono del loro rapporto a tre con un altro uomo e decidono di rifarlo. Claire scopre che Billy ha avuto rapporti sessuali con il prof. Olivier al fine di poter avviare la sua carriera da artista. Nate e Lisa incontrano Brenda alla mostra e le due donne fingono di non essersi mai incontrate; Nel bagno per\u00f2, le due si incontrano nuovamente e Lisa rivela a Brenda le sue preoccupazioni sul rapporto con Nate, venendo poi tranquillizzata dall'ex compagna del marito. Federico \u00e8 ancora in ansia per la depressione di Vanessa, la quale \u00e8 ora in cura con dei farmaci; La donna, su consiglio di una collega, decida di assumere dei farmaci diversi da quelli prescrittele dal medico. Nate e Lisa si riappacificano e decidono di tentare nuovi approcci al loro rapporto. Ruth ed Arthur, dopo la mostra di Claire, passano la serata nella camera della donna abbracciati e sdraiati sul letto. Brenda, dopo essere rientrata a casa ed aver trovato la madre durante un rapporto sessuale nel soggiorno con il prof. Olivier, decide di trasferirsi temporaneamente da Billy. L'opera realizzata da Russell viene acquistata dal prof. Olivier, mentre quella di Claire viene acquistata da Russell; La ragazza \u00e8 ancora preoccupata per l'ipotetica relazione di Russell con il professore. David non rimane soddisfatto della nuova avventura con uno sconosciuto, in quanto \u00e8 stato Keith e decidere il tutto.\nGente che viene, gente che va.\nJeanette Louise Bradford, prozia di Keith, viene punta da un'ape durante un pic-nic con la famiglia ed, essendo allergica, muore per shock anafilattico. L'incarico non \u00e8 della Fisher &amp; Diaz.\nDavid e Keith si recano dalla famiglia di quest'ultimo per presenziare al funerale. Vanessa, con l'assunzione dei nuovi farmaci senza prescrizione, non \u00e8 pi\u00f9 depressa, ma inizia a soffrire di problemi cardiaci. Russell comunica a Claire di aver avuto un rapporto sessuale con il prof. Olivier, venendo lasciato dalla ragazza. Il rapporto tra Ruth ed Arthur viene rovinato quando il ragazzo rifiuta di avere un rapporto sessuale con la donna, confidandole di non essere ancora pronto. Lisa si allontana per qualche giorno per far visita alla sua famiglia, lasciando Maya a Nate, il quale \u00e8 molto felice di passare del tempo con la figlia. Keith, durante la permanenza a casa dei suoi genitori, decide di intraprendere un dialogo con il padre per perdonarlo di ci\u00f2 che \u00e8 successo in passato, ma l'uomo ha una reazione aggressiva e, soprattutto, non ha ancora approvato la notizia che il figlio sia omosessuale; David, intervenuto a supporto di Keith, litiga con il compagno e decide di anticipare il rientro e confidarsi con Patrick. Brenda, dopo essere stata baciata da Billy, chiede aiuto a Nate; Dopo aver parlato, i due si baciano. Nate cerca di contattare la moglie, ma non riesce a rintracciarla ne sul cellulare ne a casa della famiglia, preoccupandosi per la sua scomparsa.\nScomparsa.\nDorothy Su, proprietaria di un negozio di alimentari, durante una rapina dei pochi dollari all'interno della cassa, viene uccisa dal rapinatore con un colpo di pistola alla testa. \nEdward Tully, addetto alla manutenzione dei cavi dell'alta tensione della linea elettrica, durante una breve scossa di terremoto viene a contatto con i cavi stessi e muore folgorato.\nDavid Raymond Monroe muore durante un allenamento in palestra.\nNate comunica alla famiglia la sparizione di Lisa; Viene informata anche la polizia, che si limita ad aprire una pratica di persona scomparsa. Russell tenta, inutilmente, in ogni modo di fare pace con Claire. Federico accompagna Vanessa dal dottore per un controllo, il quale diagnostica alla donna una forma di depressione e le comunica il rischio lei corso avendo utilizzato dei farmaci senza prescrizione medica. Claire, dopo aver eseguito un test di gravidanza, scopre di essere incinta. A differenza del resto della famiglia, Ruth \u00e8 convinta che la sparizione di Lisa sia solo un disguido, che non si tratti di un rapimento e che tutto si risolver\u00e0 a breve. Brenda, Billy e la madre si incontrano per spargere le ceneri del padre defunto poco tempo prima; Non trovandosi d'accordo sulla localit\u00e0, la madre disperde le ceneri dal balcone della sua abitazione. David chiede aiuto a Keith per le ricerche di Lisa. La polizia informa Nate di aver ritrovato l'auto della moglie abbandonata. Federico, dopo aver lasciato la carta di credito alla moglie, scopre che la stessa ha speso pi\u00f9 di quanto accordato e va alle lezioni di ballo, a cui si era iscritto con Vanessa, da solo. Nate si reca a visionare l'auto della moglie e trova dei dettagli che non lo convincono, ma questo non convince i ricercatori che si tratti di un rapimento. Ruth, inizialmente convinta del tranquillo epilogo sulla scomparsa di Lisa, comincia a dubitare che possa esserle successo qualcosa di spiacevole e si sfoga con George, un uomo accorso al funerale della signora Su. David e Claire raggiungono Nate, che ha affittato una camera d'albergo nei pressi del luogo in cui \u00e8 stata rinvenuta la macchina di Lisa.\nSemi-anestesia.\nCarl Desmond William, criminale accusato di aver ucciso un gruppo di donne, viene condannato alla pena di morte per iniezione letale. La figlia del defunto cerca di iniziare una relazione con Nate.\nContinuano le ricerche di Lisa mentre Nate immagina cosa possa esserle accaduto: che sia scappata con un altro uomo, che sia finita vittima di un omicida o che si sia suicidata. Ruth inizia una relazione con George e dopo poche settimane decidono di sposarsi. Nate e Brenda litigano in quanto l'uomo non vuole pi\u00f9 vedere la donna. Claire, accompagnata da Brenda, si reca in ospedale per abortire. David, dopo aver litigato con Keith, si vede con Patrick ed i due hanno un rapporto sessuale. Ruth, dopo aver chiesto consiglio a David, comunica a George di voler rimandare il matrimonio, senza opposizione di quest'ultimo. David informa Keith che la loro relazione \u00e8 finita. Nate ha una visione di Lisa nell'aldil\u00e0 e le comunica di aver sprecato la sua migliore occasione per essere felice.\nUna fine, un inizio.\nAnahid Hovanessian, viene colpita in testa da un \"ghiaccio blu\" mentre era al telefono con il marito. Nate, a causa della sua crisi depressiva, caccia il marito dall'ufficio mentre stavano decidendo i dettagli per il funerale.\nNate inizia ad avere una crisi depressiva e passa le notti ad ubriacarsi nei bar, lasciando la figlia alle cure della famiglia. Ruth e George comunicano alla famiglia la loro decisione di sposarsi; nell'insicurezza della famiglia Fisher, Nate appare il pi\u00f9 contrariato. Brenda inizia una relazione con il suo nuovo vicino di casa. David decide di chiarirsi con Keith, confessandogli anche di quanto successo con Patrick, ed i due ricominciano la loro relazione. Nate e Ruth litigano furiosamente a causa della scelte di vita che il ragazzo \u00e8 stato obbligato a fare dalla madre, tra cui soprattutto l'essere rimasto a lavorare nell'impresa di famiglia. Claire va a trovare suo padre al cimitero e lo trova durante una grande festa di persone defunte, tra cui scorge Gabriel con il fratellino, ed incontra anche Lisa; La donna le mostra il figlio mai nato e le promette che se ne prender\u00e0 cura se lei far\u00e0 lo stesso con Maya. Federico, ormai stanco di avere la sorella di Vanessa in casa, viene portato in uno strip-club da un conoscente. Qui incontra Sofia, una spogliarellista con cui ha un veloce rapporto sessuale. Nate riceve una telefonata dalla polizia che gli comunica di aver rinvenuto il cadavere della moglie. Ruth e George si sposano, alla presenza della sola famiglia Fisher. Durante la piccola festa organizzata, Arthur \u00e8 dispiaciuto con s\u00e9 stesso per non aver portato avanti la sua relazione con la ormai neo-sposa. Ruth ha una visione di Nathaniel in lacrime per la decisione della moglie di risposarsi. Nate, dopo aver innescato una piccola rissa in un bar ed essere stato picchiato violentemente, tenta il suicidio con il supporto delle visioni di Nathaniel e Lisa. Dopo essersi reso conto di non voler morire, si reca a casa di Brenda."}
{"id": "1828173", "revid": "212348", "url": "https://it.wikipedia.org/wiki?curid=1828173", "title": "Distretto di Bandipore", "text": "Il distretto di Bandipore \u00e8 un distretto del Jammu e Kashmir, in India, di 306.511 abitanti. \u00c8 situato nella divisione del Kashmir e il suo capoluogo \u00e8 Bandipore.\nIl distretto \u00e8 stato costituito separando dal distretto di Baramulla i comuni (\"tehsil\") di Bandipore, Gurez e Sumbal (detto anche Sonawari)."}
{"id": "1828174", "revid": "767487", "url": "https://it.wikipedia.org/wiki?curid=1828174", "title": "Rino Di Fraia", "text": "\u00c8 scomparso nel 2010 all'et\u00e0 di 78 anni a seguito di un intervento chirurgico al cuore\nCaratteristiche tecniche.\nNasce come ala sinistra, tuttavia \u00e8 stato spesso impiegato anche come mezzala sinistra. Durante la sua militanza nel Piacenza e sul finire di carriera ha arretrato il suo raggio d'azione, giocando anche come mediano sinistro.\nCarriera.\nCresciuto nel settore giovanile del Sestri Levante, nella stagione 1951-1952 esordisce in Serie C con la maglia del Rapallo. Nel febbraio del 1952 sostiene un provino con la , e viene ingaggiato dalla formazione capitolina per la stagione 1952-1953. Esordisce in Serie A il 12 ottobre 1952 in Lazio- 2-1, e a fine stagione totalizza in tutto 3 presenze, tra cui quella nel derby contro la del 22 marzo 1953. Viene inoltre impiegato nella formazione riserve, con cui vince il campionato.\nNel 1953 ridiscende in Serie C giocando per una stagione nella , poi passa alla con cui disputa quattro campionati (di cui due di Serie B con 53 presenze e 4 reti). Nel 1958 viene acquistato dal , neopromosso in Serie C. Milita nella formazione emiliana per tre campionati di Serie C, con due salvezze e una retrocessione in Serie D, in seguito alla quale si trasferisce allo Spezia, nell'ottobre 1961. Anche con la formazione spezzina retrocede in Serie D, giocando 27 partite con un gol, e mostrando un certo logorio fisico; posto in lista condizionata, si trasferisce alla Lavagnese, militante in Serie D. Qui gioca le sue ultime tre stagioni prima del ritiro dal calcio giocato."}
{"id": "1828175", "revid": "363629", "url": "https://it.wikipedia.org/wiki?curid=1828175", "title": "Forgiato", "text": ""}
{"id": "1828176", "revid": "287204", "url": "https://it.wikipedia.org/wiki?curid=1828176", "title": "Fotocromia", "text": " \nLa fotocromia \u00e8 una tecnica usata per ottenere foto a colori da negativi in bianco e nero, con l'utilizzo tra le quattro e le quattordici pietre litografiche, per colorare le stampe con differenti inchiostri.\nStoria.\nIl processo fu inventato negli anni 1880 da Hans Jakob Schmid (1856-1924), un impiegato della compagnia svizzera \"Orell Gessner F\u00fcssli\", un'impresa di stampe la cui storia risale al XVI secolo. La F\u00fcssli fond\u00f2 la societ\u00e0 per azioni \"Photochrom Z\u00fcrich\" (conosciuta in seguito come \"Photoglob Z\u00fcrich\"), come veicolo negli affari per lo sfruttamento commerciale del processo. Sia la F\u00fcssli che la Photoglob esistono ancora oggi. Dalla met\u00e0 degli anni 1890 il processo fu concesso in licenza ad altre societ\u00e0, tra cui la \"Detroit Photographic Company\", negli Stati Uniti, e la \"Photochrom Company\" di Londra.\nIl processo di fotocromia fu molto popolare negli anni 1890, quando la vera fotografia a colori era gi\u00e0 stata sviluppata ma era ancora commercialmente impraticabile.\nNel 1898 il Congresso degli Stati Uniti approv\u00f2 il \"Private Mailing Card Act\", che consentiva agli editori privati di produrre cartoline postali. Queste potevano essere inviate al costo di un Penny l'una, quando il costo delle lettere era di due centesimi. Migliaia di stampe fotocromatiche, di solito raffiguranti citt\u00e0 o paesaggi, furono create e vendute come cartoline, ed \u00e8 in questo formato che le riproduzioni fotocromatiche divennero maggiormente popolari. La \"Detroit Photographic Company\" ha riferito che in quegli anni produsse ben sette milioni di stampe fotocromatiche, e che furono offerte dalle dieci alle trentamila diverse raffigurazioni.\nDopo la prima guerra mondiale, che pose fine alla moda di collezionare cartoline fotocromatiche, l'uso principale del processo rest\u00f2 quello di stampare manifesti e riprodurre opere d'arte. L'ultima stampante fotocromatica oper\u00f2 fino al 1970.\nIl processo.\nUna pietra litografica viene rivestita con un sottile strato di bitume purificato disciolto nel benzene. Un negativo rovesciato viene quindi pressato contro questo rivestimento sensibile alla luce, e viene esposto alla luce del giorno (dai 10 ai 30 minuti in estate, per diverse ore in inverno). Il bitume indurisce e diventa resistente ai normali solventi, in proporzione alla luce. Il rivestimento viene poi lavato in una soluzione di trementina, per rimuovere il bitume non indurito. Viene quindi ritoccato nella scala tonale del colore scelto, per rafforzare o ammorbidire i toni a seconda di quanto desiderato. Ogni tintura richiede una pietra litografica separata che rechi l'opportuna immagine ritoccata, e le stampe vengono prodotte con almeno quattro pietre, ma pi\u00f9 comunemente sono richieste dalle dieci alle quindici pietre per colorare le immagini con differenti inchiostri."}
{"id": "1828179", "revid": "1522738", "url": "https://it.wikipedia.org/wiki?curid=1828179", "title": "Kowl", "text": "Kowl \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stato doppiato in originale da Erik Gunden, mentre in Italia da Benita Martini. \nBiografia del personaggio.\nKowl \u00e8 una creatura di Etheria che assomiglia (ed il nome suggerisce questa tesi) ad un incrocio fra un koala ed un gufo con ali membranose colorate che sembrano quasi orecchie da Dumbo.\nI membri della sua specie sono in grado di leggersi il pensiero l'uno con l'altro se in possesso delle rispettive piume. Grazie a questa peculiarit\u00e0, le orde infernali di Hordak in una occasione riuscirono a catturare i propri nemici. Bench\u00e9 Kowl non sia molto coraggioso, non si tira mai indietro se i suoi amici hanno bisogno di aiuto. \u00c8 il migliore amico di Bow, con il quale ha un amichevole rapporto di \"amore-odio\". L'antagonista di Kowl \u00e8 invece \"Imp\", al punto che in un episodio Imp fa credere agli altri ribelli che Kowl \u00e8 una spia di Hordak. Da notare che Kowl \u00e8 anche una delle tre persone su Eteria che conoscono la vera identit\u00e0 di She-Ra.\nIl personaggio \u00e8 stato inventato dalla Filmation.\nNel reboot del 2018 \"She-Ra e le Principesse Guerriere\" Kowl compare come easter egg nel terzo episodio sotto forma di pupazzo di peluche nella stanza di Glimmer."}
{"id": "1828187", "revid": "6923", "url": "https://it.wikipedia.org/wiki?curid=1828187", "title": "322P/SOHO", "text": "322P/SOHO \u00e8 una cometa periodica del Sistema solare appartenente alla famiglia cometaria di Giove. \u00c8 la prima cometa periodica scoperta per mezzo del Solar and Heliospheric Observatory (SOHO), il telescopio solare orbitante euro-americano.\nLa prima scoperta della cometa risale al 4 settembre 1999 ad opera dell'australiano Terry Lovejoy, che la individu\u00f2 nelle immagini raccolte dalla SOHO. In tale occasione non ne fu riconosciuta la periodicit\u00e0. La cometa fu riscoperta nel 2003 al passaggio successivo dal lituano Kazimieras \u010cernis e considerata una nuova cometa. Nel 2005 Sebastian Florian H\u00f6nig, uno studente universitario tedesco, propose che le comete \"P/1999 R1\" e \"P/2003 R5\" fossero in realt\u00e0 lo stesso oggetto, ne calcol\u00f2 l'orbita e ne previde il ritorno nel 2007. Nel 2007 tale identificazione \u00e8 stata confermata dalla riscoperta effettuata dal cinese Bo Zhou. Il successivo passaggio al perielio \u00e8 stato previsto per il 7 settembre 2011.\nDelle oltre comete radenti (in inglese \"sungrazer\", \"sfiora Sole\") osservate e scoperte da SOHO, questa \u00e8 stata la prima ad essere scoperta come periodica. La maggior parte delle comete \"sungrazer\" sono comete a lungo periodo, con periodi dell'ordine del migliaio di anni. Tuttavia la maggior parte di esse non passa il perielio, venendo distrutte dall'intensissima radiazione solare che ricevono durante l'avvicinamento al perielio e dalle forze mareali del Sole.\nSi stima che il nucleo della cometa abbia un diametro di soli 100-200 metri. Ci\u00f2 spiega perch\u00e9 la cometa non sia ma stata osservata dalla Terra ma solo in vicinanza del perielio quando passa a soli 7,9 milioni di km dalla superficie del Sole: un passaggio cos\u00ec ravvicinato, infatti, comporta un aumento enorme della luminosit\u00e0, anche di 1 milione di volte. Inoltre, ripetuti passaggi del genere comportano la perdita della quasi totalit\u00e0 delle materie volatili, perch\u00e9 il nucleo raggiunge una temperatura molto elevata. La normale attivit\u00e0 cometaria, lo sviluppo di una chioma e di una coda, sembra cessata. \u00c8 stato stimato che esistano numerosi oggetti analoghi nelle vicinanze del Sole.\nIl particolare valore del periodo orbitale, prossimo ai 4 anni, fa s\u00ec che la cometa ripercorra quasi esattamente la stessa traiettoria apparente ad ogni orbita successiva.\nLa minima distanza tra l'orbita della cometa e l'orbita della Terra (MOID - \"Earth Minimum Orbital Intersection Distance\") \u00e8 stata stimata in , poco pi\u00f9 di 10 milioni di chilometri."}
{"id": "1828205", "revid": "709565", "url": "https://it.wikipedia.org/wiki?curid=1828205", "title": "Episodi di Six Feet Under (quarta stagione)", "text": "La quarta stagione della serie televisiva Six Feet Under \u00e8 stata trasmessa per la prima volta negli Stati Uniti il 13 giugno 2004 e si \u00e8 conclusa il 1\u00ba settembre 2004 sulla HBO.\nIn Italia, la quarta stagione \u00e8 stata trasmessa in prima visione assoluta dal 29 aprile 2008 al 10 giugno 2008 su Cult di Sky.\nSul digitale terrestre, la quarta stagione \u00e8 stata trasmessa dal 25 luglio 2008 al 29 agosto 2008, ogni venerd\u00ec alle ore 21:00, su Iris, canale gratuito del DTT Mediaset.\nIn chiaro, la quarta stagione \u00e8 stata trasmessa dal 5 settembre 2008 al 21 novembre 2008, ogni venerd\u00ec alle ore 00:00, su Italia 1.\nRiposa in pace.\nBruno Baskerville Walsh, sotto effetto di droghe, si getta da un tetto credendo di poter volare; L'evento si \u00e8 verificato quasi trent'anni fa e le sue ceneri, mai reclamate, verranno utilizzate per simulare quelle di Lisa. \nNate, dopo aver passato la notte a casa di Brenda, comunica alla famiglia la notizia del ritrovamento del cadavere di Lisa, annegato e non violentato. Nate e David si recano in ospedale a recuperare il corpo, ormai dilaniato ed in avanzato stato di decomposizione. I parenti di Lisa si recano a casa Fisher per organizzare il funerale, litigando con Nate;loro vorrebbero che la figlia venisse cremata per essere custodita nel loculo di famiglia, mentre Nate, memore di conversazioni avute con Lisa, vorrebbe seppellirla senza bara a contatto con la natura. David e Keith hanno un rapporto migliore e quest'ultimo viene invitato a dormire a casa Fisher per la prima volta. Brenda si avvicina a Joe, il suo vicino di casa. Vanessa riesce a mandare via di casa la sorella mentre Federico si sente in colpa per quanto avvenuto con la ragazza dello strip club. Claire comunica a Russell la morte di Lisa e, successivamente, anche dell'aborto appena avvenuto; Il ragazzo ne rimane sconvolto. Nate decide di assecondare le richieste della madre di Lisa e far cremare i resti della moglie; L'uomo, di ritorno dal forno crematorio, consegna le ceneri alla donna che si congeda a torna nella citt\u00e0 dove risiede. Una volta salutati i parenti, Nate si dirige da solo in aperto deserto e, sotto ad un albero in cima ad una collina, scava una buca in cui ripone il corpo della moglie, come da sue ultime volont\u00e0. L'uomo ha infatti consegnato alla madre della defunta, ignara, le ceneri, mai reclamate, del giovane Bruno Baskerville Walsh, morto anni prima; David ha appoggiato questa scelta effettuata da Nate.\nGioco di coppia.\nDorothy Sheedy, donna molto credente, durante una visione mistica, viene investita da un'auto. Nate si arrabbia vedendo che il marito non soffre per la perdita della donna.\nSono passati alcuni mesi dalla scomparsa di Lisa ma Nate non riesce ancora a superare la cosa. Keith decide di cambiare lavoro ed entrare nel settore della protezione delle persone famose. Arthur ingaggia una battaglia personale con George. Federico inizia a prendersi cura di Sofia e della figlia. Nate, stanco del lavoro alle pompe funebri, decide di abbandonare l'attivit\u00e0 di famiglia e dedicarsi esclusivamente a Maya. Brenda inizia una relazione con Joe. Claire, dopo aver perso la voglia di fotografare, conosce altre alunne della scuola e decide di ricominciare ad utilizzare la macchina fotografica.\nVita parallela.\nKaitlin Elise Stolte muore battendo la testa cadendo dal letto.\nRuth decide di organizzare un mercatino dell'usato per liberarsi di oggetti vecchi. Nate ha una breve relazione con una donna conosciuta all'asilo della figlia. Ruth e George ricevono dei pacchetti regalo, senza mittente, contenenti escrementi. Federico decide di aiutare economicamente Sofia. David istruisce Arthur per sostituire Nate nell'impresa di pompe funebri. Keith intraprende la sua nuova carriera lavorativa, ma si accorge che \u00e8 pi\u00f9 restrittiva di quello che pensava. Ruth litiga con Arthur, convinta che quest'ultimo sia il responsabile dei disgustosi pacchetti regalo, in quanto geloso della relazione tra la donna e George; Arthur, che si dichiara innocente, la mattina successiva abbandona la casa dei Fisher e si licenzia dal lavoro, lasciando solo una lettera. Claire comunica a David della passata relazione tra Ruth ed Arthur, lasciando il fratello sbalordito. Brenda inizia un corso di psicologia e prosegue la sua relazione con Joe. Nate rimane sconvolto nello scoprire che la donna con cui pensava di poter instaurare una relazione era solo interessata ad un rapporto senza impegno. Ruth informa George della strana storia romantica avuta con Arthur. Claire convince la madre a bruciare tutto quanto rimasto invenduto al mercatino; Nate, tornato a casa durante il fal\u00f2, getta nel fuoco alcuni oggetti di Lisa e della casa, tagliando i ponti con il passato e decidendo di tornare a vivere a casa Fisher. L'appartamento lasciato libero da Nate viene occupato da Claire.\nIl passato di George.\nLawrence Henry Mason, padre della prima ragazza di David, viene colpito da un fulmine durante un temporale. Jennifer, la figlia, prima del funerale si sfoga con David per come \u00e8 finita la loro storia d'amore.\nRuth e George continuano a ricevere posta contenente escrementi umani; La donna decide quindi di intraprendere una pratica legale contro Arthur. Nate viene informato da una sensitiva che lo spirito di Lisa non \u00e8 morto e sta cercando di tornare da lui. David vuole che Keith riveli ai suoi nuovi colleghi la sua omosessualit\u00e0; L'uomo per\u00f2 preferisce non diffondere la notizia. Nate cerca aiuto da Brenda ma finisce solo per conoscere il suo nuovo ragazzo. George informa Ruth di avere un altro figlio di cui non ha voluto parlarle e che questi \u00e8 il responsabile della posta incriminata. Il prof. Olivier inizia una relazione con la madre di Brenda. Claire si rende conto di non avere mai avuto un orgasmo e ne discute con le sue nuove amiche. Ruth obbliga George ad incontrare il figlio colpevole dell'invio della spiacevole posta. Joe comunica a Brenda di volere un figlio da lei.\nNella valle della morte....\nAnne Marie Thornton muore scivolando nella doccia il giorno dell'anniversario di matrimonio. Il corpo verr\u00e0 abbandonato da David sul ciglio della strada sotto ordine di Mike l'autostoppista.\nRuth cerca di riallacciare i rapporti tra George ed il figlio, facendo arrabbiare il marito. Nate partecipa ad una terapia di gruppo per persone che hanno subito una perdita. Keith si allontana per qualche tempo per motivi lavorativi come guardia del corpo di Celeste, una giovane pop star. David da un passaggio a Mike, un autostoppista; Questi, da prima gentile e simpatico, si rivela essere un teppista che lo rapisce minacciandolo con una pistola. Brenda pensa seriamente di avere un figlio con Joe. David, dopo essere stato obbligato a svuotare il conto in banca dal suo carceriere, viene anche obbligato a trasportarlo in giro per la citt\u00e0 in cerca di droghe e venendo anche costretto ad assumere del crack; Dopo vari tentativi di fuga falliti e mancati aiuti delle forze dell'ordine, David viene condotto in una zona portuale semi deserta dove viene cosparso di benzina. Mike comunica a David che sta per ucciderlo e gli punta la pistola alla testa; Mentre viene caricato il proiettile nella canna, David vede tutta la sua vita passargli davanti e proprio prima di essere convinto di morire, sente il suo furgone, guidato da Mike, allontanarsi. Il Fisher si trascina cos\u00ec in strada dove viene recuperato dalla polizia.\nDietro la maschera.\nRobert Carl Meinhardt viene ucciso a sangue freddo con un colpo di pistola alla fronte da un rapinatore che gli ha appena svaligiato la casa. La vicenda accaduta all'uomo scatena in David i ricordi macabri della sua recente prigionia.\n\u00c8 il compleanno di David e la famiglia si ritrova per festeggiare. Il furgone rubato dei Fisher viene ritrovato ma dell'autostoppista non si hanno notizie. Nate inizia un nuovo lavoro a contatto con i cani. David ha comunicato alla famiglia di essere stato derubato del furgone, tralasciando i dettagli pi\u00f9 terrificanti della vicenda accadutagli. Federico si arrabbia con Sofia dopo che la donna si presenta alla Fisher &amp; Diaz facendosi vedere da Ruth e Nate; L'uomo la presente per\u00f2 come un'amica di Vanessa. I rapporti tra Ruth e George si incrinano dopo che la donna scopre che il nuovo marito le tiene nascoste molte cose, soprattutto riguardo alle passate relazioni amorose. Brenda e Joe provano ad avere un bambino e decidono di andare a vive insieme. David, dopo aver avuto un attacco di panico durante la veglia del signor Meinhardt a causa della similare esperienza vissuta con il defunto, confida a Claire la realt\u00e0 dei fatti riguardanti il furto del furgone; La ragazza, in pensiero per il fratello, prega quindi Nate di rientrare nell'impresa di famiglia, il quale accetta. Ruth, in buona fede, informa Vanessa della visita di Sofia; Federico si giustifica con la moglie inventandosi come Sofia sia una ragazza madre che la Chiesa gli ha chiesto di aiutare. Brenda, titubante sulla scelta dell'avere un figlio e del vivere con Joe, chiede aiuto a Nate; I due finiscono quindi per baciarsi.\nLa sfida.\nJoan Morrison muore di cancro senza comunicare nulla alla famiglia ad eccezione del marito.\nRuth e George partono per qualche giorno per eseguire una ricerca lavorativa dell'uomo. Nate e Brenda si incontrano pi\u00f9 volte per avere rapporti sessuali. Keith rivela ai suoi colleghi di essere omosessuale, scoprendo, molto probabilmente, di non essere l'unico. Claire si rende conto di essere innamorata della sua amica Edie ma una parte di lei non vuole ammetterlo. David \u00e8 ancora turbato dal suo rapimento. Nate ha delle visioni di Lisa che lo spingono a sistemarsi con un'altra donna, a patto che non sia Brenda. Vanessa, dopo aver pedinato Federico fino da Sofia, caccia il marito fuori di casa. Ruth trascina George da sua sorella, nelle vicinanze del sito in cui l'uomo sta lavorando. Brenda comunica a Joe di aver avuto rapporti con un altro uomo nell'ultimo periodo, non facendo per\u00f2 nessun riferimento a Nate. Claire decide di andare a letto con Edie mentre Federico decide di fare lo stesso con Sofia.\nGiochi perversi.\nJames Dubois Marshall, dopo aver capito che era arrivata la sua ora, muore nella sua auto appena parcheggiata a casa Fisher; L'uomo lascia inoltre una lettera sul cruscotto dell'auto in cui sono riportate le sue ultime volont\u00e0, concordate a suo tempo con Nathaniel.\nKeith riceve proposte sessuali da un suo collega, ma l'uomo le ignora in quanto fedele a David. Claire inizia una relazione con Edie. Federico, ormai cacciato di casa, non viene ospitato da Sofia e passa le notti a casa Fisher nella stanza dei cadaveri. Nate continua ad avere rapporti occasionali con Brenda. David ha un rapporto sessuale con un vecchio amico suo e di Keith. Vanessa, con l'aiuto della sorella, decide di affrontare Sofia e le due hanno uno scontro fisico; La moglia di Federico, uscita sconfitta, danneggia l'auto della rivale con una mazza da baseball. Keith, deciso a tornare da David, ha un rapporto sessuale con Celeste la sera prima di abbandonare il tour. Claire capisce di provare solo una grande relazione affettiva per l'amica ma di non essere omosessuale. Federico litiga con Sofia per quanto accaduto con la moglie; La donna gli rivela di avere altri uomini che possono occuparsi di lei. Ruth sorprende Federico a dormire nell'ufficio della societ\u00e0 e lo invita ad occupare una camera libera in casa. Brenda e Nate vengono sorpresi insieme da Joe, il quale riversa tutta la sua rabbia contro la compagna. Ruth, dopo l'ennesima litigata furiosa con George, decide di allontanarsi da casa per qualche tempo, lasciando solo un biglietto come avviso.\nFrantumare il grano.\nLawrence Tuttle, appassionato di fumetti, muore schiacciato da una libreria su cui si era arrampicato per recuperare un raro fumetto; Lo stesso fumetto con cui voleva essere sepolto, come da volont\u00e0 testamentarie. La notte prima della veglia alcuni amici del defunto si intrufolano a casa Fisher per rubare il fumetto, venendo colti in flagrante ed obbligati a riconsegnare la refurtiva.\nClaire e Edie chiudono la loro relazione, con molta frustrazione di quest'ultima in quanto convinta di essere stata solo un esperimento della giovane Fisher. Nate e Brenda continuano ad incontrarsi per avere rapporti sessuali, ma l'uomo non vuole che lei faccia parte della vita di Maya. Keith \u00e8 tornato dal viaggio di lavoro e riferisce a David la sua scappatella con Celeste; Il Fisher inizia a sospettare che il compagno stia tornando eterosessuale. Ruth comunica alla famiglia di trovarsi a casa di Bettina e di non sapere quando rientrer\u00e0. Billy sostituisce temporaneamente una professoressa della scuola di Claire. Ruth e Bettina partono per un viaggio in Messico; Qui la donna cerca di essere pi\u00f9 determinata nell'ottenere ci\u00f2 che vuole rispetto a casa. Federico cerca, inutilmente, di riappacificare i rapporti con Vanessa. David confessa a Keith l'avventura sessuale occasionale con il loro vecchio amico. Brenda ricade nel vizio delle droghe leggere e riprende a frequentare una terapia di gruppo. George, ormai rimasto separato da Ruth da qualche tempo, inizia a rimpiangere di essere stato cos\u00ec duro con la moglie. Claire ha un rapporto sessuale con un amico e riesce finalmente ad avere un orgasmo quando questi usa una tecnica chiamata \"frantumare il grano\". Nate, dopo avere avuto delle strane visioni con Nathaniel e Lisa, si reca da Brenda portando anche la figlia. Ruth, dopo aver assistito all'esecuzione del cavallo, malato, su cui stava facendo un'escursione in riva al mare, decide di tornare a casa.\nLe ceneri.\nRobert Duane Wething, durante il matrimonio di alcuni conoscenti, muore per avvelenamento da alcool mentre, da svenuto, la moglie lo prende a calci. La donna, che odiava il marito per questa sua dipendenza, vuole comunque un funerale in grande stile per fingere di essere addolorata per la perdita.\nRuth torna a casa e fissa delle regole con George. Claire litiga con Edie. Nate e Maya si trasferiscono da Brenda. David e Keith si recano ad un matriominio di alcuni amici. Ruth invita a cena Kyle e la donna che gli ha fatto conoscere; George scopre di avere qualcosa in comune con il figlio. Nate e Maya si recano in Idaho per partecipare alla cerimonia di onorificenza alle ceneri di Lisa; I due vengono accompagnati da Brenda, la quale non presenzia alla funzione ma viene sorpresa poco dopo dalla sorella di Lisa. David \u00e8 ossessionato dall'idea di adottare un bambino con Keith. Federico scopre che la moglie sta cercando un nuovo compagno e che la stessa li ritiene separati. David, durante una rissa con un uomo in un ristorante lo ferisce goffamente. I genitori di Lisa vengono informati dal loro impresario funebre che molto probabilmente le ceneri che hanno appena riposto nel sacrario non sono quelle della figlia, in quanto accortosi di alcuni dettagli. \nLe due facce della verit\u00e0.\nQuasi tutta la famiglia Gorodetsky, composta da padre, madre e due bambini, perdono la vita durante un incidente stradale. L'unico sopravvissuto \u00e8 il figlio adolescente, che al momento dello schianto non si trovava sul veicolo; Il ragazzo si trova quindi ad organizzare un funerale per le uniche persone a lui care.\nBarb, la sorella di Lisa, si reca da Nate per capire che problema ci sia stato con le ceneri della defunta. David viene citato in tribunale dall'uomo che ha aggredito, rischiando di perdere l'impresa di famiglia. Brenda comunica a Nate di volere un figlio. Claire litiga con Russell, il quale l'accusa di essersi presa il totale merito per la realizzazione di un'opera; Tale opera verr\u00e0 anche esposta in una mostra. George \u00e8 preoccupato per una ipotetica imminente fine del mondo per cause sia naturali che umane. La madre di Brenda ha un serio problema alle ovaie e viene ricoverata in ospedale; Tale situazione riavvicina Brenda e Billy, il quale le confida inoltre di aver avuto un rapporto sessuale adolescenziale con l'attuale compagno della madre. Nate rivela a Barba la verit\u00e0 sul corpo di Lisa, facendo infuriare la donna. Keith riesce a far decadere le accuse per David andando a letto con l'uomo ferito dal compagno. Federico cerca di forzare il suo rientro a casa e di intromettersi nelle nuove relazioni di Vanessa Barb litiga con Nate e chiede l'affidamento della nipote ricevendo, ovviamente, una risposta negativa. Ruth mostra a George il rifugio sotterraneo realizzato da Nathaniel. David riceve una chiamata della polizia, la quale gli comunica di aver probabilmente arrestato l'uomo che l'ha rapinato e che gli ha rubato il furgone; Il Fisher si dovr\u00e0 recare in centrale per identificarlo.\nLa fine del mondo.\nKenneth MacDonald Henderson rimane tranciato in due dalle porte di un ascensore guasto mentre cercava di aiutare delle persone rimaste intrappolate nel macchinario. La ex-moglie rimane sorpresa di essere la persona di riferimento nelle ultime volont\u00e0 del defunto, in quanto separatisi molti anni prima.\nClaire presenzia alla sua mostra personale in cui espone le creazioni realizzate in semi-collaborazione con Russell; La Fisher assume inoltre cocaina durante tutta la serata. Nate trova in un libro, lasciatogli dalla nipote Mikaela, una foto di Lisa vestita come il giorno in cui \u00e8 morta e si domanda chi possa averla scattata; Si reca quindi a casa di Barb per parlare con la bambina. David si decide ad incontrare Mike in prigione per affrontarlo, ma capisce solo che l'uomo \u00e8 seriamente disturbato. Ruth conosce la figlia di George, la quale le riferisce che il padre ha dei problemi mentali; La donna, inizialmente incredula alla notizia, inizia a convincersi quando vede il marito parlare da solo. Keith riceve una proposta di lavoro, ben retribuito, come guardia del corpo dell'uomo che ha citato David in tribunale e pensa di accettare. Federico, straziato dalla storia della ex-moglie del signor Henderson, decide di chiedere perdono a Vanessa e di poter tornare a casa; La donna, anche se felice delle scuse del marito, gli comunica le sue intenzioni di procedere con il divorzio ma che questo non influir\u00e0 sulla sua relazione con i figli. Nate scopre dal cognato che Lisa intratteneva una relazione segreta con l'uomo e che i due erano soliti incontrarsi sulla spiaggia in cui la donna perse la vita, il quale giura inoltre di non averle fatto del male e di essersi separato da lei in lacrime il giorno in cui \u00e8 scomparsa; L'uomo, dopo aver raccontato tutto a Nate ed essersi accorto della presenza della moglie Barb ad ascoltare, decide di togliersi la vita sparandosi in bocca di fronte ai due, senza che gli stessi potessero fare nulla. Ruth rimane turbata dalla decisione di George di abitare nel rifugio sotterraneo. Claire, dopo aver litigato praticamente con tutti gli amici alla mostra, si fa riaccompagnare a casa da Billy, con il quale ha un rapporto sessuale. Nate comunica a Brenda la sua intenzione di sposarla e di avere un figlio insieme. David non riesce a superare il dolore provato durante la sua prigionia, ma con l'aiuto della visione del padre si rende conto che la cosa importante \u00e8 essere riuscito a sopravvivere indipendentemente da ci\u00f2 che gli \u00e8 capitato."}
{"id": "1828206", "revid": "770634", "url": "https://it.wikipedia.org/wiki?curid=1828206", "title": "Distretto di Kiphire", "text": "Il distretto di Kiphire \u00e8 un distretto del Nagaland, in India, di 110.000 abitanti circa. Il capoluogo \u00e8 Kiphire."}
{"id": "1828222", "revid": "767487", "url": "https://it.wikipedia.org/wiki?curid=1828222", "title": "Valter Vincenti", "text": "Proveniente da Amelia, provincia di Terni, Valter Vincenti \u00e8 attualmente impegnato nel tour mondiale di Alborosie, reggae star di calibro internazionale con il quale collabora stabilmente sia in studio che in tour. Ha precedentemente collaborato col notissimo produttore sud americano Armando Avila e in particolar modo con il Cosmos studio di Citt\u00e0 del Messico.\nHa prodotto arrangiato e suonato il brano \u201cComo dice el dicho\u201d sigla dell'omonima fiction prodotta da televisa mexico e attualmente in programmazione nei circuiti televisivi del nord centro e sudamerica. Il brano \u00e8 cantato da Marco di Mauro artista affermatissimo in tutto il Sudamerica del quale \u00e8 produttore artistico e arrangiatore e con il quale ha vinto il disco d'oro e di platino col primo disco Nada de Nada.\n\u00c8 responsabile, direttore artistico e arrangiatore dello studio ONE MORE DUB di Orvieto.\nTra le sue esperienze sicuramente spiccano la direzione d'orchestra alla 51\u00aa edizione del festival di Sanremo con il duo Principe e Socio M (4\u00ba classificato) dei quali \u00e8 stato anche produttore artistico e arrangiatore, la produzione artistica del brano L'Emmanuel inno della giornata mondiale della giovent\u00f9 del 2000 e del Giubileo dove ha anche diretto l'orchestra e suonato in mondovisione da Piazza S. Pietro in presenza di Sua Santit\u00e0 Giovanni Paolo II e le partecipazioni ai tour di Gatto Panceri a New York e nel Connecticut, Marco di Mauro in Messico e Spagna, Paola Turci in Germania, Hope Music School in Spagna, Pericolo Generico in Polonia, Ricky Portera in Albania, festival della canzone italiana in Svizzera.\nIn Italia ha preso parte a numerose tourn\u00e9e con artisti affermati come: MOGOL, MARIO LAVEZZI, GIANNI BELLA, LOREDANA BERTE', GATTO PANCERI, PAOLA\nTURCI, JALISSE, MARCELLA, GIANLUCA GUIDI, SABINA STILO, GIULIO GOLIA (LE IENE).\nDa chitarrista ha all'attivo due album solista (\"Colori\" e \"Pace tocco terra\") dove oltre all'aspetto prettamente chitarristico ne ha curato tutti gli\narrangiamenti.\nHa suonato e arrangiato molti dischi di artisti italiani quali Ornella Vanoni, Gatto Panceri, Mogol, Mario Lavezzi, Victoria Silvstedt, Ricky Gianco, Giorgio Faletti, Federica Camba, Amalia Gr\u00e8, Principe e Socio M.\nHa partecipato a sessioni live in studio e televisive con Giulio Golia, Gianluca Grignani, Oscar Prudente, Detto Mariano, Stelvio Cipriani, Riccardo Fogli, Stefano Zarfati, Bobby Solo, Luca Jurman, Luisa Corna, Memo Remigi Renzo Rubino, Veronica De Simone ed altri\n\u00c8 diplomato CEE al corso per arrangiatori di musica leggera.\nCollabora attivamente con il CET di Mogol.\nCome docente di chitarra insegna presso la ROMAROCKSCHOOL (Roma) la ORTE MODERN SCHOOL (Orte VT) e la VOCAL MASTER di Terni.\nDiscografia.\nDa solista:\nartisti:"}
{"id": "1828223", "revid": "1305772", "url": "https://it.wikipedia.org/wiki?curid=1828223", "title": "San Vitaliano", "text": "Con il nome di San Vitaliano vengono indicati:"}
{"id": "1828225", "revid": "599013", "url": "https://it.wikipedia.org/wiki?curid=1828225", "title": "Dragan Tarla\u0107", "text": ""}
{"id": "1828232", "revid": "2373", "url": "https://it.wikipedia.org/wiki?curid=1828232", "title": "Grande Pianura Ungherese", "text": ""}
{"id": "1828233", "revid": "879070", "url": "https://it.wikipedia.org/wiki?curid=1828233", "title": "Sousa chinensis", "text": "La susa indopacifica (Sousa chinensis ; ), nota anche come delfino bianco cinese, \u00e8 una specie di delfino diffusa nelle acque tropicali dell'Indo-Pacifico centrale.\nTassonomia.\nLo stato di specie a s\u00e9 della susa atlantica (\"Sousa teuszii\"), il cui areale nell'Atlantico \u00e8 molto lontano da quello degli altri membri del genere \"Sousa\", dai quali differisce anche per il numero di vertebre e denti, \u00e8 in gran parte fuori di dubbio. Le popolazioni indopacifiche venivano tradizionalmente considerate come un'unica specie (\"Sousa chinensis\"), ma Dale Rice, R\u00fcdiger Wandrey e Mendez \"et al.\" hanno in seguito distinto una specie occidentale, la susa indiana (\"Sousa plumbea\"), che differisce per la colorazione e la presenza di una gobba dorsale distinta, diffusa dal Sudafrica all'India orientale, e successivamente, nel 2014, \u00e8 stata descritta \"Sousa sahulensis\", che vive lungo la costa settentrionale dell'Australia. Nel 2015 \u00e8 stata descritta \"Sousa chinensis taiwanensis\", una sottospecie della susa indopacifica presente nello stretto di Formosa, che differisce dalla forma nominale (\"S. c. chinensis\") per il motivo a piccoli punti scuri.\nDescrizione.\nLe suse indopacifiche sono caratterizzate da un corpo robusto e di medie dimensioni: raggiungono una lunghezza di 2-2,6 metri e un peso che va da 230 a 250 kg. La colorazione \u00e8 generalmente grigia ma pu\u00f2 variare notevolmente con l'et\u00e0 e l'area geografica. La maggior parte degli adulti provenienti dalla Cina meridionale \u00e8 di colore bianco puro, mentre altri conservano una parte della loro pigmentazione grigio scuro e sviluppano macchie scure o punteggiature. La gobba caratteristica delle specie \"S. teuszii\" e \"S. plumbea\" \u00e8 assente nelle suse indopacifiche e le loro pinne dorsali tendono a essere pi\u00f9 grandi e di forma pi\u00f9 marcatamente triangolare.\nDistribuzione e habitat.\nCome indica il nome, la susa indopacifica \u00e8 originaria dell'Indo-Pacifico tropicale: il suo areale si estende dalla costa orientale del subcontinente indiano, a partire dalle foci dei fiumi Krishna e Godavari, attraverso il Sud-est asiatico, regione indonesiana compresa, fino alla Cina meridionale. Preferisce le regioni costiere con una profondit\u00e0 dell'acqua non superiore a 20 metri e si spinge raramente in mare aperto. Tuttavia, le suse si trovano occasionalmente in fiumi come lo Yangtze, sebbene nuotino raramente nell'entroterra e tendano a rimanere negli estuari.\nBiologia.\nQuesti delfini vivono in acque costiere calde e poco profonde, ma anche nell'acqua salmastra. Preferiscono i banchi di sabbia o le coste fiancheggiate da mangrovie, ma si possono trovare anche nei pressi delle barriere coralline. Vivono in piccoli gruppi da tre a sette esemplari, ma possono anche formare gruppi pi\u00f9 grandi. A volte socializzano con tursiopi, neofocene e altre specie di cetacei. Le suse indopacifiche sono note per essere nuotatori lenti e cauti che tendono a stare alla larga dalle imbarcazioni.\nQuesti delfini sono considerati opportunisti e si alimentano in modo generalista, mangiando una variet\u00e0 di pesci di scogliera costiera e di estuario. Alcuni catturano anche cefalopodi e crostacei. Questa specie si nutre in associazione con i pescherecci a strascico di Hong Kong.\nL'accoppiamento e il parto sembrano avvenire tutto l'anno. Il periodo di gestazione dura 10-12 mesi, l'allattamento pu\u00f2 durare pi\u00f9 di 2 anni, la maturit\u00e0 sessuale \u00e8 raggiunta a 9-10 anni per le femmine e 12-13 anni per i maschi, ed \u00e8 stato ipotizzato un intervallo di 3 anni tra i singoli parti. Gli individui possono vivere almeno 30 anni.\nConservazione.\nNel mondo sono rimasti solamente 6000 esemplari di susa indopacifica e le varie popolazioni constano di poche decine o poche centinaia di esemplari; tuttavia, almeno 1200 animali vivono nell'estuario del Fiume delle Perle, nella Cina meridionale. A volte questi delfini vengono cacciati per la loro carne, ma non su scala ampia e commerciale. Sono altre le principali minacce che gravano sulla specie: la pesca, in quanto continuano a rimanere impigliati nelle reti, il traffico navale, perch\u00e9 il rumore dei motori disturba il loro sistema di ecolocalizzazione e le eliche delle navi possono ucciderli, il disboscamento delle foreste di mangrovie sulle coste e l'inquinamento dei mari. Soprattutto nelle regioni densamente popolate, come la Cina sud-orientale, queste pratiche hanno portato a un notevole calo demografico."}
{"id": "1828240", "revid": "6923", "url": "https://it.wikipedia.org/wiki?curid=1828240", "title": "Overflow aritmetico", "text": "Un overflow aritmetico \u00e8 un problema relativo alle operazioni eseguite sui numeri da un calcolatore. Il problema \u00e8 dovuto all'impossibilit\u00e0 dei calcolatori di memorizzare numeri di dimensione arbitrariamente grande. Esso si verifica quando il risultato di un'operazione tra numeri eccede il valore massimo rappresentabile con n bit fissati a disposizione in memoria.\nDescrizione.\nOgni bit, per definizione, pu\u00f2 assumere in modo esclusivo i valori 1 e 0; con n bit a disposizione, possiamo memorizzare un valore massimo pari a (2^n)-1 (esempio: per n = 4, il massimo valore rappresentabile \u00e8 (2^4)-1, ossia 15, la cui rappresentazione binaria \u00e8 1111). Nell'esempio dato, si verificherebbe overflow se a tale numero (1111) si sommasse 1. Il valore ottenuto diverrebbe \"1 0000\" (16, secondo il sistema decimale), impossibile da rappresentare su 4 bit. Siccome il numero di bit a disposizione \u00e8 pre-impostato (nel nostro caso \u00e8 4, minore di 5), il bit pi\u00f9 significativo andrebbe perso. Il valore memorizzato, pertanto, diverrebbe \"0000\", il quale codifica per il valore 0 (dunque non 16).\nL'overflow viene solitamente ottenuto mediante somme di due numeri positivi estremamente grandi, in seguito alle quali la macchina restituisce un risultato negativo (matematicamente assurdo). Ugualmente, in caso di somme tra due numeri negativi estremamente piccoli, ci si pu\u00f2 aspettare come risultato un numero positivo (in questo caso si tratterebbe di \"underflow\"). Il bit in pi\u00f9 che viene \"buttato\" dalla macchina spesso rappresenta il segno del numero (1 nel caso sia negativo) quindi nel trabocco il numero perde il segno diventando positivo quando magari ci si aspettava un negativo (o viceversa).\nComplemento a 2.\nIl complemento a 2 \u00e8 un metodo informatico di rappresentazione numerica spesso utilizzato per facilitare operazioni di somma e differenza tra numeri relativi. Il numero di bit destinati alla rappresentazione \u00e8 pre-impostato dal programmatore nella cosiddetta fase di dichiarazione delle variabili, nonch\u00e9 dal linguaggio di programmazione stesso e dalla macchina su cui il codice viene eseguito.\nPer somme algebriche di numeri binari rappresentati in complemento a 2 si verifica overflow quando:"}
{"id": "1828251", "revid": "370187", "url": "https://it.wikipedia.org/wiki?curid=1828251", "title": "Associazione Calcio Napoli 1928-1929", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1928-1929.\nStagione.\nLa stagione 1928-1929 fu la 3\u00aa stagione del Napoli nel campionato italiano.\nLa Federazione decise di riformare il campionato ammettendo trentadue squadre (sedici per girone); si sarebbero qualificate al primo campionato di Serie A a girone unico solo le prime otto di ogni girone. Il Napoli quindi dovette rinforzarsi in modo da essere tra le migliori otto del proprio girone, alla fine arriv\u00f2 ottavo a pari merito con la e si dovette giocare uno spareggio fra le due compagini. La partita fin\u00ec 2-2 e si sarebbe dovuto giocare una seconda gara di spareggio, ma la FIGC decise di allargare il campionato a diciotto squadre riammettendo alla Serie A Napoli, Lazio e , nona nell'altro girone.\nCapocannoniere della squadra fu Attila Sallustro che segn\u00f2 ben ventidue reti.\nOrganigramma societario.\nArea direttiva\nArea tecnica"}
{"id": "1828263", "revid": "370187", "url": "https://it.wikipedia.org/wiki?curid=1828263", "title": "Associazione Calcio Napoli 1933-1934", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1933-1934.\nStagione.\nLa stagione 1933-1934 del Napoli \u00e8 la 5\u00aa stagione in Serie A e la 8\u00aa complessiva in massima serie.\nIl Napoli si rinforz\u00f2 con gli acquisti dell'attaccante Rossetti (vincitore di uno scudetto con la maglia del ) e del centrocampista Rivolta.\nLa squadra azzurra arriv\u00f2 nuovamente terza, qualificandosi per la prima volta nella sua storia alla Coppa Europa, la massima competizione europea dell'epoca.\nOrganigramma societario.\nArea direttiva\nArea tecnica"}
{"id": "1828266", "revid": "709565", "url": "https://it.wikipedia.org/wiki?curid=1828266", "title": "Episodi di Six Feet Under (quinta stagione)", "text": "La quinta stagione della serie TV Six Feet Under \u00e8 stata trasmessa per la prima volta negli Stati Uniti il 6 giugno 2005 e si \u00e8 conclusa il 21 agosto 2005 sulla HBO.\nIn Italia, la quinta stagione \u00e8 stata trasmessa in prima visione assoluta dal 17 giugno 2008 al 22 luglio 2008 su Cult di Sky.\nSul digitale terrestre, la quinta stagione \u00e8 stata trasmessa dal 5 settembre 2008 al 10 ottobre 2008, ogni venerd\u00ec alle ore 21:00, su Iris, canale gratuito del DTT Mediaset.\nIn chiaro, la quinta stagione \u00e8 stata trasmessa dal 2 luglio 2009 al 10 luglio 2009 nella fascia notturna di Italia 1.\nUna vita che non se ne va.\nAndrea Kuhn muore infilzata in un occhio da un alare dopo essere stata spinta, involontariamente, dal compagno.\nSono passati sei mesi dagli ultimi avvenimenti. Nate e Brenda hanno organizzato il loro matrimonio e la donna \u00e8 anche rimasta incinta, comunicando la notizia a tutti i famigliari. Ruth, preoccupata per i continui deliri di George, ha fatto ricoverare il marito in un istituto psichiatrico dove l'uomo \u00e8 stato sottoposto alla terapia elettro convulsiva. Claire ha deciso di non frequentare il semestre scolastico e si \u00e8 trasferita da Billy, attirandosi le ire della madre con cui non parla da mesi. David e Keith hanno intrapreso il percorso per diventare genitori; I due sono per\u00f2 in disaccordo se adottare un bambino o se ricorrere ad una madre surrogata. Federico, ormai trasferitosi stabilmente a casa Fisher, ha riappacificato il suo rapporto con Vanessa ed i due vedono tranquillamente altre persone. Keith ha iniziato a lavorare per Roger, che ha ormai rinunciato alla sua causa legale contro David. Brenda ha un aborto spontaneo il giorno prima delle nozze. George viene dimesso dall'ospedale, ma le sue condizioni non sono migliorate quanto si aspettasse la moglie. Nate e Brenda si sposano, ma la donna ha una crisi esistenziale durante i festeggiamenti e viene prontamente supportata da Nate. David e Keith decidono di ottenere dei figli sia in modo naturale sia ricorrendo all'adozione. Claire e Ruth litigano bruscamente durante il matrimonio. Federico inizia ad uscire con una nuova ragazza, Sharon. Il giorno dopo le nozze Nate e Brenda si recano in ospedale per sottoporre la donna alle cure necessarie in seguito all'aborto.\nForzature.\nSamuel Wayne Hoviak muore venendo investito dalla sua stessa auto mentre tentava di recuperare il giornale mattutino. L'uomo era un vecchio amico di Nate ai tempi della scuola.\nNate e Brenda cercano subito di avere un altro bambino. Ruth \u00e8 inferocita con George a causa della sua malattia; La visita di Maggie, figlia di George, migliorer\u00e0 leggermente l'umore della donna. Keith propone a David di prendere in considerazione Claire come donatrice di ovuli per il loro bambino, in modo da ottenere dei geni di entrambi gli uomini; Sia David che lo sorella non sono per\u00f2 molto favorevoli all'idea. Federico, non riuscendo pi\u00f9 a mettersi in contatto con Sharon, cerca la donna in ogni modo, scoprendo per\u00f2 che la stessa lo evitava in quanto non interessata a proseguire una storia con lui. Brenda inizia un periodo di tirocinio in un istituto con persone molto problematiche; Non riuscendo a sopportare la situazione, chiede aiuto alla madre per spostare il tirocinio in una struttura meno difficoltosa. Claire si rende conto che la vita da artista \u00e8 pi\u00f9 difficile di come immaginava. Maggie, sotto richiesta disperata di Ruth e George, decide di soffermarsi ancora per qualche tempo a vegliare il padre. Billy, all'insaputa di tutti, smette di prendere le sue medicine.\nTienimi la mano.\nLoretta Smith-Sibley, madre di George, muore, probabilmente suicida per overdose, proprio di fronte al figlioletto che le stava tenendo la mano. Il fatto viene ricordato confusamente da George durante alcune delle sue visioni.\nRuth fatica a sopportare lo stato mentale di George, incosciente che molte delle sue azioni sono dovute all'orribile esperienza vissuta da bambino. Federico e Vanessa si incontrano \"casualmente\" ad una serata per soli single; L'uomo \u00e8 ancora segretamente innamorato della moglie. David e Keith si vedono rifiutata la proposta di adozione a causa della vecchia denuncia per atti osceni in luogo pubblico del Fisher a Las Vegas. Claire e Billy decidono di iniziare una nuova vita in Europa. Brenda stringe amicizia con Jackie, una collega terapeuta. Federico, durante una convention di impresari funebri, ha una relazione con Angela, vecchia dipendente della Fisher &amp; Figli assunta proprio per sostituire l'uomo ai tempi della Khroener. David e Keith iniziano a fare dei colloqui con le possibili madri surrogate, rimanendo piacevolmente sorpresi. Claire si infuria con la madre quando scopre che la stessa le ha congelato l'eredit\u00e0 lasciatale dal padre, in quanto da utilizzare esclusivamente per la sua istruzione. George, in un raro momento di lucidit\u00e0, prega Maggie di accompagnarlo a fare altre sedute di elettroshock, per cercare di curare le sue visioni, ma senza che Ruth lo venga a sapere.\nIl tempo vola.\nLisa Simonds Coolidge, anziana signora, muore per cause naturali seduta sul water.\n\u00c8 il 40\u00ba compleanno di Nate. Brenda rivela al compagno di essere nuovamente incinta, ma rimane delusa in quanto le sembra che Nate non sia altrettanto entusiasta. George si \u00e8 fatto sottoporre ad altre sedute curative di cui Maggie ha comunicato anche a Ruth. David e Keith, scartata la possibilit\u00e0 dell'adozione, si accordano con una Mary per ottenere i suoi ovuli ed offrendole la possibilit\u00e0 di essere anche la donna che porter\u00e0 in grembo il loro figlio. Claire \u00e8 spaventata per i continui cambi d'umore di Billy. Nate non sembra convinto della sua scelta di sposarsi ed avere un figlio con Brenda. David rischia di tradire Keith avendo un rapporto orale con il parrucchiere ma fermandosi in tempo. Ruth e Claire trascinano il loro brutto rapporto anche alla festa di compleanno di Nate. Claire scopre che Billy ha smesso di assumere i suoi farmaci. Brenda \u00e8 convinta che il suo rapporto con Nate non funzioni e medita la separazione dopo una furiosa litigata con il marito. George e Billy si scoprono molto simili a causa dei loro problemi. Un uccello continua a disturbare la festa di compleanno finch\u00e9 Nate, stanco ed irritato, non lo colpisce, uccidendolo. Federico sembra ricominciare la sua storia con Vanessa, finendoci anche a letto; La donna, per\u00f2, lo invita gentilmente a non farsi vedere dai bambini la mattina successiva per non dargli false speranze. George si scusa con Ruth per tutto quello che le sta facendo passare. Claire, dopo essere andata a letto con un partecipante alla festa, tornata a casa litiga con Billy, il quale aveva gi\u00e0 scoperto il tradimento della compagna e la aveva inoltre perdonata. David e Keith, dopo aver fatto la conoscenza della moglie di Robert, vengono aiutati dalla donna ad aprire una pratica di adozione. Nate si scusa con il cadavere dell'uccellino gettato nell'immondizia.\nDue mamme, due pap\u00e0.\nDaniel Holzenchenko muore consapevolmente di diabete quando, stanco della sua vita restrittiva, decide di mangiare delle pesche sciroppate. I fratelli e le sorelle discutono animatamente su cosa sia meglio fare per l'organizzazione del funerale finch\u00e9 Nate non li convince che la cosa migliore sia fare quello che il defunto voleva.\nNate e Brenda litigano se raccontare a Maya della vera madre. in quanto per l'uomo \u00e8 ancora doloroso realizzare cosa posa essere accaduto realmente all'ex moglie. Mary informa David e Keith di essere rimasta incinta; I due si recano anche ad una giornata dedicata alle adozioni dove conoscono Anthony, piccolo bambino di colore convinto che la madre passer\u00e0 a riprenderlo. Claire, dopo aver rotto con Billy, viene asfisiata dall'ex ragazzo che non vuole perderla. Federico e Vanessa litigano a causa di alcuni comportamenti del figlio Julio che l'uomo giustifica a causa della separazione e delle cattive compagnie della donna; Vanessa, visti i recenti bei momenti passati con l'ex marito, stava inoltre pensando di accogliere nuovamente in casa Federico, cosa che ormai non sembra pi\u00f9 plausibile. Ruth e Claire non migliorano il loro rapporto che sembra addirittura peggiorare quando la madre non vuole nemmeno pi\u00f9 vedere la figlia in casa e le impone di cercarsi un lavoro. David e Keith, dopo essere stati avvisati da Mary di non essere rimasta incinta, decidono di proseguire con l'adozione di Anthony; Il bambino ha per\u00f2 un fratello pi\u00f9 grande, ma la coppia \u00e8 convinta di adottarli entrambi. Ruth e George pensano di trasferirsi in un'altra casa per ricominciare da zero. Nate e Brenda cercano di spiegare a Maya chi sia la sua vera madre, mostrandole delle vecchie foto.\nArcobaleno.\nFiona Lenore Kleinschmidt, amica di Sarah e donna che inizi\u00f2 sessualmente Nate, muore cadendo in un burrone durante un'escursione con Sarah. A salutare la donna arrivano tutte le amiche di Sarah e Ruth.\nRuth e George si trasferiscono in un appartamento in centro; Prima che la donna termini il trasloco viene richiamata a casa a causa della morte di Fiona. David e Keith hanno iniziato un periodo di prova con i fratelli adottati; Le cose non sono molto facili in quanto il ragazzo pi\u00f9 grande fatica ad accettare di avere dei genitori omosessuali. Vanessa decide di assumere una domestica a tempo pieno. Claire inizia a lavorare temporaneamente in un ufficio, in attesa della risposta per la borsa di studio. Billy si \u00e8 ormai trasferito stabilmente a casa di Nate e Brenda. Maggie, dopo aver visitato il padre nel nuovo appartamento ed aver notato che non ci sono oggetti personali della moglie, teme che Ruth abbia deciso di abbandonare George e chiede aiuto a Nate. Ruth, dopo la perdita appena subita, decide di chiudere i dissapori con Claire e le comunica di averle sempre voluto bene e che non vuole vederla fare i suoi stessi sbagli. Vanessa licenzia la domestica, in quanto la ritiene un pericolo per i figli a causa di alcuni avvenimenti recenti; La donna decide quindi di riaccogliere Federico in casa. Claire, dopo aver visto rifiutata la sua richiesta per la borsa di studio, inizia a temere di dover lavorare per sempre nell'attuale ufficio. George, in un momento di coscienza avuto durante la sua solitudine, capisce l'intenzione della moglie di liberarsi di lui; L'uomo decide quindi di ricominciare a lavorare e informa Ruth che \u00e8 libera di non prendersi pi\u00f9 cura di lui.\nIl silenzio.\nPeter Thomas Burns, amico di Maggie, muore di cause naturali mentre guardava una rappresentazione teatrale. L'uomo, cos\u00ec come Maggie, era un quacchero e la veglia funebre si svolge in totale silenzio come da tradizione.\nBrenda viene informata che probabilmente il figlio che aspetta potrebbe essere malato e fissa un esame specialistico. George comunica a Ruth di volere il divorzio e di aver trovato un'altra fidanzata. La nuova convivenza tra David, Keith ed i due figli continua ma non sembra migliorare. Claire inizia a frequentare i suoi nuovi colleghi di lavoro. Federico e Vanessa, anche se ritornati ad abitare insieme, sembrano dei separati in casa. Nate \u00e8 contrario al tenere il bambino di Brenda se questi ha un'alta possibilit\u00e0 di avere problemi fisici e/o mentali. Ruth si reca dalla nuova compagna di George e le rivela chi sia veramente l'ex marito; L'uomo si infuria con Ruth in quanto non dovrebbe interferire con cose che ormai non dovrebbero pi\u00f9 riguardarla. David scopre che il figlio adottivo maggiore gli teneva nascosto una recita scolastica; Il giovane, dopo aver scoperto che i padri adottivi hanno assistito alla recita, ne rimane comunque contento. Nate e Maggie sembrano avvicinarsi. Brenda sembra comunque convinta di avere il bambino, anche se dovesse essere malato.\nPace interiore.\nPilar Sandoval, ragazza latina, muore venendo investita da un'auto mentre pattinava portando in giro dei cani. Del funerale se ne occupa Federico, in quanto unico membro a parlare spagnolo.\nDavid propone a Nate e Federico di acquistare un crematorio, ricevendo delle risposte negative. Brenda scopre di aspettare una bambina, ma non \u00e8 intenzionata a fare analisi approfondite per scoprirne lo stato di salute. Nate e Brenda vengono invitati da Maggie ad una messa quacchera. Claire viene invitata da Alice ad una mostra d'arte in cui incontra tutti i suoi vecchi amici. Ruth ricomincia ad uscire con Hiram. Nate e Brenda continuano a litigare su come comportarsi con il bambino non ancora nato. David e Keith sono scioccati quando scoprono che il figlio maggiore prenda di nascosto l'auto, in quanto non ancora abilitato a guidare; Inoltre, Keith viene minacciato con un coltello dallo stesso ragazzino. Claire inizia una relazione con Ted, un collega d'ufficio. Brenda teme che Nate la voglia tradire con Maggie, vista la volont\u00e0 dell'uomo di starle sempre vicino. Federico \u00e8 stanco di come viene trattato da Vanessa e minaccia la donna di andarsene di casa se non cercher\u00e0 di migliorare il loro rapporto. David e Keith cercano in ogni modo di far adattare serenamente i figli adottivi alla famiglia, convincendoli che passeranno con loro molti anni a seguire. Nate, dopo essersi ulteriormente avvicinato a Maggie, finisce per andare a letto con la donna; Mentre l'uomo si prepara per tornare a casa sente un formicolio al braccio destro, fatica a parlare e sviene.\nTransizione.\nLaurence Hall Matheson viene aggredito da un puma mentre cammina in un bosco.\nNate viene trasportato d'urgenza in ospedale dove viene operato nuovamente al cervello a causa di un'altra MAV; Maggie lo accompagna e viene scambiata per la moglie, anche perch\u00e9 racconta ai medici di aver avuto un rapporto sessuale proprio prima che Nate svenisse. Tutti interrompono i loro programmi e si precipitano in ospedale; L'unica a non essere raggiungibile \u00e8 Ruth, in campeggio con Hiram. Brenda intuisce che Nate abbia passato la notte con Maggie. L'intervento di Nate riesce e l'uomo si risveglia solo leggermente acciaccato. Ruth, dopo aver litigato con Hiram ed essersi addentrata nel bosco, viene aiutata da un gruppo di turisti asiatici. David e Keith faticano a tenere a bada i figli nell'ospedale a causa dei precedenti della madre. Nate, ancora nel letto d'ospedale, lascia Brenda, la quale lo aveva anche perdonato per averla tradita. Tutti riescono a passare a salutare l'uomo ricoverato, anche Federico, ad eccezione di Ruth, ancora irrintracciabile. David, rimasto da solo a passare la notte vicino a Nate viste le buone condizioni di quest'ultimo, si addormenta e viene svegliato poco dopo dal rumore fastidioso dell'elettrocardiogramma piatto del fratello appena morto.\nTutto solo.\nIniziano i preparativi per il funerale di Nate, sebbene la sua morte avvenga nella puntata precedente.\nRuth \u00e8 addolorata in quanto non presente agli ultimi momenti del figlio. Claire riesce a ricordare solo momenti brutti e litigi con Nate. Federico \u00e8 preoccupato per il futuro della societ\u00e0 e della sua famiglia. David, dopo aver scoperto che Nate era un donatore di organi, ha continue allucinazioni di Jake, con indosso una felpa rossa, impossesatosi degli organi del fratello. Nate aveva confidato a David di volere un funerale verde, ovvero essere sepolto senza cassa ed imbalsamazione in un lotto di terreno all'interno di un parco; Sfortunatamente l'uomo non aveva ancora aggiornato le sue ultime volont\u00e0, rimaste quale funerale ebraico. Maggie cerca di chiedere scusa a Brenda. Durante la veglia, i parenti si susseguono nei discorsi; David non riesce a terminare il suo a causa delle visioni di Jake e rischia di svenire. Nate viene quindi sepolto, come da sue reali intenzioni, senza bara all'interno di un enorme parco; Similarmente a come ha sepolto Lisa. Claire riesce finalmente a ricordare dei bei momenti vissuti con il fratello defunto. Brenda decide di affidare Maya a Ruth per qualche tempo, essendo convinta di non potersi prendere cura di lei. Keith litiga con Roger e decide di licenziarsi. Billy, non arrivato in tempo per il funerale, consola Brenda dopo aver abbandonato Maya.\nSenza via d'uscita.\nPaurl Ronald Duncan, militare di ritorno dalla guerra in quanto menomato di gambe e braccia, decide di suicidarsi con un'iniezione letale. La dose del farmaco gli \u00e8 stata consegnata, all'oscuro di tutti, dalla sorella. Federico si occupa di tutto dopo aver visto la ormai inaffidabilit\u00e0 di David.\nSono passate sei settimane dalla morte di Nate. David ha continue allucinazioni dell'uomo con la felpa rossa, ormai diventato un essere con il volto oscurato. Ruth e George sembrano aver ritrovato la loro armonia insieme. Billy e Brenda vivono insieme. Ruth e Brenda sono in disaccordo su chi debba occuparsi di Maya; La madre adottiva decide per\u00f2 che per la bambina sia meglio rimanere dalla nonna. Claire \u00e8 distrutta per la morte di Nate ed \u00e8 perennemente ubriaca, finendo per perdere il lavoro e litigare con Ted. Federico, stanco di aspettare di decidere il futuro della societ\u00e0, valuta la possibilit\u00e0 di avviare una sua attivit\u00e0. Maggie si sfoga con il padre per averle rovinato la vita. Claire, dopo essersi recata sulla tomba di Nate, sulla via del ritorno causa un incidente in macchina, facendola ribaltare. Brenda, timorosa di essersi innamorata di Billy, chiede al fratello di andarsene di casa; Contemporaneamente la donna decide di riprendere la custodia di Maya. Ruth, ancora addolorata per la perdita di Nate, non vuole rinunciare a Maya ed \u00e8 preoccupata per la sparizione di Claire. Keith chiede a David di allontanarsi qualche giorno dai bambini, spaventati dai suoi ultimi comportamenti. Claire, uscita incolume dall'incidente, chiama aiuto per il recupero del veicolo, ormai inutilizzabile. A Brenda, dopo aver rivelato all'incredule Ruth la storia tra Nate e Maggie, si rompono in anticipo le acque; La donna viene accompagnata a partorire all'ospedale da Ruth ed \u00e8 preoccupata per la salute della nascitura.\nFino all'ultimo respiro.\nBrenda in ospedale partorisce prematuramente la figlia Willa; La piccola non riesce a respirare e si teme il peggio. David si trasferisce per qualche giorno a casa della madre. Claire riceve una proposta di lavoro da New York. David, inizialmente dubbioso, decide di mettere in vendita la societ\u00e0. Ruth cade in depressione quando Maya viene portata via da casa per andare a vivere da Brenda. David affronta l'essere con la felpa rossa; Una volta scoperto che le paure erano solo dentro di lui, comunica a Federico e Brenda, ereditaria della quota di Nate, di non voler procedere con la vendita della societ\u00e0. Brenda ha continue visioni spaventose di Nate che la mettono in guardia di possibili problemi alla neonata. Claire, per stare vicino alla madre, le comunica di poter rinunciare al nuovo lavoro lontano da casa ma riceve una secca risposta negativa dalla donna, che la invita a vivere la sua vita. Ruth contatta Maggie per sapere la verit\u00e0 tra lei e Nate, ma rimane felice nello scoprire che il figlio era contento prima della morte. Keith comunica a David di poter coprire le spese per l'acquisto della quota della societ\u00e0 di Federico e, nel tempo, anche di quelle di Brenda; Federico \u00e8 cos\u00ec libero di iniziare una sua impresa. Claire viene informata che a causa di vicende societarie, il posto di lavoro non sar\u00e0 a New York ma a Chicago; Una visione del fratello Nate la convince a partire lo stesso. Brenda si tranquillizza dopo aver avuto una visione di Nate che la informa che amer\u00e0 in ogni caso la piccola Willa. Claire si deve separare da Ted, ma i due si promettono di rimanere legati. L'impresa \"Fisher &amp; Diaz\" torna ad essere \"Fisher &amp; Figli\" mentre David, Keith, Anthony e Durrell si trasferiscono a casa Fisher e la ristrutturano completamente. Ruth si trasferisce da Sarah, rimane in contatto con George e medita di aprire una pensione per cani. Viene organizzata una festa di addio per Claire in cui si ricordano i bei momenti passati e si onora la memoria di Nate. Nel momento della partenza, Claire viene accompagnata da Nate che le rivela che casa Fisher \u00e8 ormai il suo passato e che deve vivere il suo futuro; Claire parte quindi alla volta della sua vita\nIl tempo corre veloce per mostrare il futuro della famiglia Fisher. David istruir\u00e0 Durrell a portare avanti l'impresa di famiglia. Willa crescer\u00e0 senza problemi. Brenda si risposer\u00e0 e rimarr\u00e0 incinta nuovamente. David e Keith si sposeranno. Ruth aprir\u00e0 una pensione per cani assieme a Bettina e morira di vecchiaia in un letto d'ospedale, accudita da David, Claire e George; Al funerale Claire reincontrer\u00e0 Ted. Keith, dopo aver aperto una sua impresa di trasporti di sicurezza, verr\u00e0 ucciso in una rapina da dei ladri. Claire si sposer\u00e0 con Ted; Al matrimonio si vedr\u00e0 che Durrell si \u00e8 fidanzato con uomo asiatico mentre Anthony avr\u00e0 una moglie, incinta, ed un bambino. David, dopo essersi probabilmente risposato, morir\u00e0 di cause naturali durante un pic-nic di famiglia dopo aver avuto una visione di Keith. Federico morir\u00e0 di attacco cardiaco durante una crociera con Vanessa. Brenda morir\u00e0 di cause naturali in un ricovero per anziani con la vicinanza di Billy. Claire morir\u00e0 di cause naturali, sorridente e nel suo letto."}
{"id": "1828267", "revid": "111433", "url": "https://it.wikipedia.org/wiki?curid=1828267", "title": "Ernesto Illy", "text": "Biografia.\nErnesto Illy era figlio di Francesco Illy, che nel 1933 aveva fondato la Illycaff\u00e8. Ernesto comp\u00ec gli studi liceali a Trieste e si laure\u00f2 in chimica all'universit\u00e0 di Bologna nel 1947.\nNel 1956 divent\u00f2 comproprietario ed amministratore della Illycaff\u00e8; dal 1963 al 2005 ne fu presidente, venendo successivamente nominato presidente onorario.\nHa sposato Anna Rossi, dalla quale ha avuto quattro figli: Francesco, Anna, Riccardo (anch'esso dirigente e vicepresidente della Illycaff\u00e8, nonch\u00e9 ex sindaco di Trieste e presidente della regione Friuli-Venezia Giulia) ed Andrea (che nel 2005 lo ha sostituito come presidente dell'azienda di famiglia).\nHa fatto parte, spesso in qualit\u00e0 di presidente, di numerose organizzazioni internazionali, quali ad esempio:\nIn Italia \u00e8 stato presidente di Centromarca, consigliere di amministrazione di Allianz, e componente della terna di saggi incaricata di scegliere il presidente di Confindustria.\nHa ricevuto numerosi riconoscimenti internazionali:\ned italiani:"}
{"id": "1828270", "revid": "1543377", "url": "https://it.wikipedia.org/wiki?curid=1828270", "title": "Famiglia Eunomia", "text": "La famiglia di asteroidi Eunomia \u00e8 un grande raggruppamento di asteroidi di tipo S che prendono il nome dalla dea greca Eunomia. \u00c8 la pi\u00f9 importante famiglia della Fascia principale intermedia. Circa il 5% della fascia principale di asteroidi appartiene a questa famiglia.\nCaratteristiche.\nFinora il membro pi\u00f9 grande \u00e8 15 Eunomia, il pi\u00f9 grande degli asteroidi \"rocciosi\" di tipo S, misura circa 300\u00a0km lungo l'asse maggiore, ha un raggio medio di 250\u00a0km e si trova vicino al baricentro della famiglia. Si stima che Eunomia contenga circa il 70-75% della materia del corpo che lo ha originato. Questo aveva un diametro medio di circa 280\u00a0km e fu distrutto dall'impatto catastrofico che ha originato la famiglia. \u00c8 probabile che il corpo d'origine fosse almeno parzialmente differenziato, perch\u00e9 la superficie di Eunomia e gli spettri dei membri pi\u00f9 piccoli della famiglia mostrano alcune variazioni. Ciononostante, altri studi suggeriscono che il corpo che fu definitivamente distrutto dall'impatto che cre\u00f2 la famiglia fosse forse gi\u00e0 frammentato da precedenti collisioni pi\u00f9 piccole. \"L'investitore\" era probabilmente un asteroide pi\u00f9 piccolo ma di dimensioni gi\u00e0 sostanziali, di 50\u00a0km di diametro (o simile), che si schiant\u00f2 alla velocit\u00e0 di circa 22.000\u00a0km/h.\nGli altri membri della famiglia sono distribuiti abbastanza regolarmente nello spazio orbitale attorno a Eunomia. Il successivo membro pi\u00f9 grande identificato dall'analisi fu 258 Tyche, di 65\u00a0km di diametro. Tuttavia, la sua orbita si trova nell'estremit\u00e0 di quella considerata l'area della famiglia, e potrebbe con buone possibilit\u00e0 essere un intruso. I pi\u00f9 grandi membri evidenti della famiglia hanno un diametro di circa 30\u00a0km, con vari asteroidi di dimensioni simili.\nStudi spettroscopici hanno evidenziato che i membri della famiglia abbracciano una rilevante variet\u00e0 di composizioni, sebbene rimangano tutti nella classe spettrale S. Hanno infatti una composizioni superficiale rocciosa (piuttosto che ghiacciata) che include silicati e in parte nickel-ferro e sono piuttosto luminosi per le loro dimensioni.\nLa famiglia contiene un numero relativamente alto di piccoli oggetti. Dal momento che molti di questi oggetti pi\u00f9 piccoli sono stati \"erosi\" nel tempo a causa di collisioni secondarie, perturbazioni gravitazionali e l'effetto Yarkovsky, ci\u00f2 indica che la famiglia Eunomia \u00e8 nata abbastanza recentemente (sulla scala temporale astronomica).\nIl modulo spaziale Cassini-Huygens vol\u00f2 nei pressi di 2685 Masursky, un piccolo membro della famiglia, nel 2000. Tuttavia, la distanza di incontro di circa un milione di chilometri era troppo grande per poter studiare la superficie del corpo.\nPosizione e dimensioni.\nLa famiglia Eunomia si trova tra le risonanze orbitali 3:1 e 8:3 con Giove, ad inclinazioni relativamente alte.\nL'analisi numerica HCM di Zappal\u00e0 \"et al\" stabil\u00ec l'esistenza di un gran numero di \"membri nocciolo\", i cui elementi orbitali propri si trovano alle distanze approssimative\nAll'epoca attuale, la distanza osculatrice degli elementi orbitali di questi membri principali \u00e8\nL'analisi di Zappal\u00e0 del 1995 trov\u00f2 439 membri essenziali, mentre una recente ricerca in un database di elementi propri su 96944 corpi minori nel 2005 trov\u00f2 4649 oggetti giacenti nella regione rettangolare definita nella prima tavola qui sopra. Ci\u00f2 in tutto dovrebbe dare circa il 5% dell'intera fascia principale di asteroidi.\nIntrusi.\nSono stati identificati diversi intrusi, che condividono gli stessi elementi orbitali con i veri membri della famiglia, ma non possono aver avuto origine dalla stessa rottura per le differenze spettrali (e, conseguentemente, di composizione). I seguenti sono stati identificati in una misurazione spettrale, e anche con l'ispezione del PDS asteroid taxonomy data set per membri non del tipo S: 85 Io, 141 Lumen, 546 Herodias, 657 Gunl\u00f6d, 1094 Siberia e 1275 Cimbria."}
{"id": "1828274", "revid": "615334", "url": "https://it.wikipedia.org/wiki?curid=1828274", "title": "Nazionale di calcio dell'Italia Under-16", "text": ""}
{"id": "1828289", "revid": "948299", "url": "https://it.wikipedia.org/wiki?curid=1828289", "title": "Penny Lane (brano musicale)", "text": "Penny Lane \u00e8 una canzone del gruppo musicale britannico The Beatles, scritta da Paul McCartney ma accreditata alla coppia Lennon/McCartney, che firmavano insieme le loro canzoni. Pubblicata nel 1967 sia come singolo (doppio lato A con \"Strawberry Fields Forever\") che sull'album \"Magical Mystery Tour\", raggiunse il secondo posto nel Regno Unito, il primo negli Stati Uniti ed in Germania per due settimane ed il quinto in Austria. \nIl titolo deriva da una via di Liverpool.\nLa canzone venne registrata durante le session di \"Sgt. Pepper's Lonely Hearts Club Band\" e, siccome era gi\u00e0 uscita su singolo, non venne inclusa nel disco, secondo l'usanza del tempo.\nDescrizione.\nOrigine e storia.\nPenny Lane \u00e8 un luogo importante dell'infanzia di John Lennon e Paul McCartney; l\u00ec infatti, c'era il capolinea degli autobus, il barbiere (descritto all'inizio della canzone) dove \"Macca\" andava col padre ed era il luogo dove Lennon andava con gli amici, prima, e poi con le ragazze. I due pensavano da tempo di scrivere una canzone sui loro luoghi d'infanzia, ovvero da quando John aveva scritto nella prima versione del testo di \"In My Life\" un elenco di luoghi di Liverpool legati alla sua giovinezza (inclusa Penny Lane). Il testo cos\u00ec com'era, per\u00f2, non gli piacque e lo cambi\u00f2 nella versione poi pubblicata nel dicembre 1965 su \"Rubber Soul\".\nScritta nel 1966 durante il periodo di pausa succeduto alla fine del tour statunitense, \"Penny Lane\" \u00e8, secondo McCartney, \u00abil nostro tentativo di scrivere un testo pi\u00f9 artistico\u00bb. Il risultato \u00e8 una sorta di \"flashback\" nostalgico della Liverpool di una volta, a met\u00e0 tra il vero e l'immaginario. Ian MacDonald nella sua \"opera completa\" sui Beatles, descrisse la canzone cos\u00ec: \u00abDipinta con i colori primari di un libro illustrato per bambini, eppure osservata con la malizia di una banda di ragazzini usciti da scuola che vagabondano in direzione casa, \"Penny Lane\" \u00e8 al tempo stesso ingenua e furba; ma, soprattutto, elettrizzata all'idea di essere viva\u00bb.\nIl produttore dei Beatles George Martin ha riferito che, secondo lui, l'accoppiata delle canzoni \"Penny Lane/Strawberry Fields Forever\" \u00e8 il miglior singolo mai pubblicato dal gruppo. Entrambi i brani furono successivamente pubblicati sull'edizione Stati Uniti dell'album \"Magical Mystery Tour\" nel novembre del 1967. \u00c8 famoso il fatto che in Gran Bretagna, il singolo non raggiunse la prima posizione in classifica, cedendo il primato a \"Release Me\" del cantante confidenziale Engelbert Humperdinck ma bisogna considerare che la BBC, dato che nel 45 giri c'erano due lati A, stabil\u00ec che doveva vendere il \"doppio\" di copie.\n In America il singolo raggiunse la prima posizione nella classifica di Billboard e ci rimase per una settimana, prima di esserne scalzato dalla canzone dei The Turtles \"Happy Together.\"\nLa canzone \u00e8 accreditata al duo compositivo Lennon/McCartney ma \u00e8 principalmente opera di Paul McCartney, il quale disse di aver composto \"Penny Lane\", stimolato dall'ascolto e dall'atmosfera del brano di Lennon \"Strawberry Fields Forever\" registrato poco tempo addietro dai Beatles.\nEntrambe le canzoni, furono registrate durante le sessioni per l'album Sgt. Pepper's Lonely Hearts Club Band, ma furono lasciate fuori dal disco \u2014 una decisione che George Martin, ancora 25 anni dopo ricordava con rammarico, nonostante i Beatles normalmente non includessero i brani usciti come singoli nei loro album inglesi per decisione unanime della band.\nTesto e significato.\nIl testo consiste in una presentazione di personaggi inventati all'interno di luoghi reali. Ad esempio la strofa \u00ab\"The shelter in the middle of a roundabout\"\u00bb si riferisce alla vecchia pensilina della fermata dell'autobus, situata in Smithdown Place.\nL'espressione \u00ab\"Four of fish and finger pies\"\u00bb \u00e8 prettamente gergale della citt\u00e0 di Liverpool. \u00ab\"A four of fish\"\u00bb indica \u201cuna porzione da 4 penny\u201d di patatine e pesce fritto (fish and chips), mentre \"finger pie\" era un'espressione volgare dell'epoca per indicare il sesso femminile.\nIl testo scritto della canzone riportato sulla raccolta \"1967-1970\" dei Beatles, \u00e8 modificato, erroneamente, in \u00ab\"Full of fish and finger pies\"\u00bb.\nIl brano contiene diversi paradossi temporali. Il cielo \u00e8 descritto come azzurro mentre sta piovendo; gli eventi sembrano apparentemente accadere durante l'autunno, poich\u00e9 la \"pretty nurse\" sta vendendo papaveri per la \u201cGiornata della Memoria\u201d (Remembrance Day) che si svolge l'11 novembre, ma il verso \"\u00abfour of fish and finger pies\u00bb\" \u00e8 riferito all'estate (\"in summer\").\nRegistrazione.\nLa registrazione del brano cominci\u00f2 la sera del 29 dicembre 1966, quando Paul McCartney registr\u00f2 la sua prima parte di pianoforte (nello stile \"staccato\" come quello di \"Got to Get You into My Life\" e che poi caratterizzer\u00e0 altre opere di Macca come \"Getting Better\", \"With a Little Help from My Friends\" e \"Your Mother Should Know\") su cui sovraincise una seconda parte di piano passata, per\u00f2, attraverso un amplificatore Vox per chitarra e infine una terza parte sempre con il pianoforte ma a velocit\u00e0 dimezzata e poi riportata a velocit\u00e0 normale. Su queste prime tre tracce furono poi sovraincisi un tamburello, un armonium aumentato di due toni (e passato anch'esso attraverso un amplificatore) e diverse percussioni.\nIl 17 gennaio 1967, il trombettista classico David Mason registr\u00f2 il suo celebre assolo. L'assolo, ispirato da un'esecuzione del secondo concerto Brandenburghese di Bach, \u00e8 suonato in uno stile barocco per il quale la cornetta (in realt\u00e0 ci si riferisce ad uno strumento denominato \"trombino\" o \"tromba piccola\" costruito un'ottava sopra lo strumento comunemente usato, quindi diverso dalla cornetta) \u00e8 particolarmente indicata, possedendo un suono pulito e chiaro. Penny Lane contiene inoltre effetti di percussioni e il suono di un pianoforte filtrato attraverso un amplificatore Vox per chitarra, con aggiunto del riverbero.\nPromozione.\nIl filmato promozionale per la canzone non fu girato a Penny Lane; perch\u00e9 i Beatles erano restii a girare per Liverpool. Le scene in strada furono filmate presso Angel Lane nella zona est di Londra. Le scene fuori porta furono girate dentro il Knole Park a Sevenoaks il 30 gennaio 1967, dove era stato girato anche il video di \"Strawberry Fields Forever\".Entrambi i video \u2013 diretti dal regista svedese Peter Goldmann \u2013 sono stati selezionati dal MoMA di New York come influenti esempi di video musicali della fine degli anni sessanta. Vedute di Penny Lane furono incluse nel filmato, ma nessuno dei Beatles vi compare."}
{"id": "1828290", "revid": "1305772", "url": "https://it.wikipedia.org/wiki?curid=1828290", "title": "Michele Galati", "text": "Biografia.\nFu membro della colonna veneta delle Brigate Rosse, condannato a 16 anni nel processo per l'Omicidio di Alfredo Albanese, avvenuto il 12 maggio 1980, e scarcerato nel 1987.\nGalati venne arrestato dalle forze dell'ordine nel dicembre 1980, e poco dopo venne citato in un documento BR, diffuso nel corso del sequestro Giovanni D'Urso come militante combattente catturato e \"sequestrato per giorni e giorni, sottoposto a torture\".\nBrigatista pentito, a partire dal 1981 ha fornito indicazioni sulle attivit\u00e0 clandestine legate al terrorismo, parlando dei presunti rapporti di Mario Moretti con l'Hyperion che portarono all'arresto di Corrado Simioni, Duccio Berio e Vanni Mulinaris.\n\u00c8 stato il primo terrorista, nel 1991, ad aver parlato al giudice Salvini delle controinchieste delle Brigate Rosse sulla Strage di Piazza Fontana, sulla morte di Giuseppe Pinelli (secondo Galati le BR sarebbero giunte alla conclusione che Pinelli si sarebbe suicidato essendosi accorto di aver avuto un ruolo involontario nel trasporto dell'esplosivo usato per l'attentato) e sulla morte del Commissario Luigi Calabresi.\nSuo fratello Paolo venne arrestato nel gennaio 1982, nel corso delle indagini sul rapimento Dozier."}
{"id": "1828293", "revid": "287204", "url": "https://it.wikipedia.org/wiki?curid=1828293", "title": "Chi la fa l'aspetti", "text": "Chi la fa l'aspetti \u00e8 un proverbio della lingua italiana, ripreso in vari titoli."}
{"id": "1828294", "revid": "436907", "url": "https://it.wikipedia.org/wiki?curid=1828294", "title": "Strawberry Fields Forever", "text": "Strawberry Fields Forever \u00e8 una canzone dei Beatles, pubblicata come singolo nel febbraio 1967 insieme a \"Penny Lane\". \u00c8 uno degli esempi pi\u00f9 significativi di rock psichedelico della band britannica. Raggiunse il numero due in Gran Bretagna e l'ottavo posto negli USA, ed \u00e8 stata descritta da numerosi critici come uno dei brani migliori del gruppo. Nel 2021 venne indicata dalla rivista \"Rolling Stone\" come la settima migliore canzone di ogni tempo.\nDescrizione.\nOrigine e storia.\nFirmata Lennon-McCartney, la canzone \u00e8 stata in realt\u00e0 composta dal solo Lennon: inizi\u00f2 la stesura ad Almer\u00eda, in Spagna, durante le riprese del film diretto da Richard Lester \"How I Won the War\" (in italiano \"Come ho vinto la guerra\") nel settembre-ottobre del 1966. I primi demo, registrati ad Almer\u00eda, non hanno ritornello e solo una strofa: \"\u00abNo one is on my wavelength / I mean, it's either too high or too low / That is you can't you know tune in but it's all right / I mean it's not too bad\u00bb\". Lennon cambi\u00f2 le parole di questa strofa in seguito per rendere il testo pi\u00f9 criptico, poi scrisse la melodia e parte delle parole del ritornello. Infine aggiunse un'altra strofa e inser\u00ec la citazione da \"Strawberry Field\", che era il nome di un orfanotrofio situato in Beaconsfield Road, Woolton, Liverpool, vicino alla casa d'infanzia di Lennon. Lennon e i suoi compagni di giochi Pete Shotton, Nigel Whalley, e Ivan Vaughan erano soliti giocare nel giardino alberato dietro l'edificio.\nRegistrata alla fine del 1966 per essere inserita nell'album \"Sgt. Pepper's Lonely Hearts Club Band\" (1967), fu invece pubblicata il 13 febbraio 1967 in Gran Bretagna, e il 17 febbraio 1967 negli Stati Uniti come singolo dal doppio lato A accoppiata con \"Penny Lane\" di Paul McCartney.\nIl brano fu successivamente incluso nel LP \"Magical Mystery Tour\" (1967).\nSia \"Strawberry Fields Forever\" di Lennon che \"Penny Lane\" di McCartney esprimono il tema della nostalgia per la loro infanzia a Liverpool. Non di meno, anche se si riferiscono a due luoghi reali, le due canzoni contengono anche forti connotazioni surreali e psichedeliche tipiche dell'epoca.\nLa composizione del brano risale ad un momento di grandi cambiamenti per Lennon e i Beatles: il gruppo aveva appena abbandonato i concerti dopo uno dei periodi pi\u00f9 difficili e travagliati della propria carriera, in seguito alla famosa intervista, tacciata di blasfemia, in cui Lennon aveva affermato che la band era ormai pi\u00f9 famosa di Ges\u00f9 Cristo e al non intenzionale incidente diplomatico con la First lady delle Filippine, Imelda Marcos. Inoltre il matrimonio di Lennon con Cynthia Powell stava entrando in crisi, e lui stava consumando dosi sempre maggiori di droga, specialmente LSD.\nRegistrazione.\nIl brano fa parte del gruppo delle 16 canzoni registrate durante la sessione di lavoro per il concept album \"Sgt. Pepper's Lonely Hearts Club Band\". Le macchine di studio utilizzate nell'incisione furono una coppia di Studer a 4 tracce J39.\nIl titolo provvisorio della canzone era \"It's Not Too Bad\", e Geoff Emerick, il tecnico del suono, la ricorda come \u00abProprio una grande, grande canzone, sin dalla prima volta che John ce la fece sentire, accompagnandosi solo con la chitarra acustica.\u00bb\nLa registrazione di \"Strawberry Fields Forever\" inizi\u00f2 il 24 novembre 1966, nello Studio 2 di Abbey Road e richiese 45 ore, distribuite in circa 5 settimane.\nLa band registr\u00f2 tre diverse versioni del brano. Dopo che Lennon suon\u00f2 la canzone agli altri Beatles con la sua chitarra acustica, il gruppo registr\u00f2 il primo take. Lennon suonava una chitarra Epiphone Casino; McCartney suonava il mellotron, un nuovo strumento fatto conoscere ai Beatles da Mike Pinder dei Moody Blues; Starr suonava la batteria; e Harrison la chitarra elettrica. Il primo provino iniziava con il verso, \"\u00abLiving is easy...\u00bb\", senza la strofa, \"\u00abLet me take you down\u00bb\", che compare nella versione finale. L'ultimo verso, \"\u00abAlways, no sometimes...\u00bb\", ha un'armonia in tre parti, con McCartney e Harrison che intonano \"un sognante controcanto\". Questa versione fu presto abbandonata e dovette attendere il 1996 per essere pubblicata sull\"Anthology 2\".\nQuattro giorni dopo, il 28 novembre 1966 la band si ritrov\u00f2 per provare un differente arrangiamento. La seconda versione della canzone vede l'introduzione di McCartney al mellotron seguita dal ritornello. Registrarono cinque provini della traccia di base (due dei quali erano false partenze) e l'ultimo di questi fu scelto come migliore e conservato per successive sovraincisioni. La voce solista di Lennon fu registrata con la velocit\u00e0 del nastro aumentata, di modo che suonata alla velocit\u00e0 normale la sua tonalit\u00e0 risultasse alterata, dando alla voce un suono ovattato. Questa versione fu usata per i primi minuti della registrazione pubblicata.\nDopo aver registrato la seconda versione, Lennon volle provare qualcosa di diverso, come Martin ricorda: \u00abLui voleva una canzone sognante, ma disse che era venuta troppo rumorosa. Mi chiese se potevo scrivergli un nuovo arrangiamento per fiati e violoncello. Cos\u00ec scrissi la partitura e la registrammo anche, ma non gli piacque\u00bb. I giorni 8 e 9 dicembre, fu registrata un'altra traccia di base, usando il mellotron, chitarra elettrica, pianoforte, cimbali, e lo swarmandel (o swordmandel), una versione Indiana dello zither. Dopo aver riascoltato i nastri sia della versione di Martin, che dell'originale, Lennon disse che gli piacevano entrambe, anche se Martin precis\u00f2 che la versione orchestrale era in un tempo pi\u00f9 veloce ed era anche in una diversa tonalit\u00e0 rispetto alla prima versione. Allora Lennon disse: \u00abSono sicuro che puoi unirle, George!\u00bb, dando a Martin ed Emerick l'arduo compito di mettere insieme le due versioni. Con solo un paio di forbici, due registratori, e un macchinario per il controllo della velocit\u00e0 del nastro, Emerick riusc\u00ec a compensare le diverse velocit\u00e0 e tonalit\u00e0 delle due versioni, incrementando la velocit\u00e0 della prima versione e diminuendo quella della seconda. Quindi giunt\u00f2 le due versioni insieme, facendo partire la versione orchestrale nel bel mezzo del secondo ritornello.\nAnche Mark Lewisohn, nel suo libro \"Beatles - Otto anni ad Abbey Road\", rileva che la canzone era formata da due brani diversi uniti in fase di mixaggio. La prima parte acustica meglio riuscita in una versione, la seconda orchestrale in un'altra, e su tonalit\u00e0 diverse. George Martin risolse il problema aumentando \"manualmente\" di circa il 5% la velocit\u00e0 della seconda parte. Lennon giudicava per\u00f2 \"imperfetto\" il mixaggio, tanto che avrebbe voluto in seguito reincidere il brano.\nLennon borbotta qualcosa durante la fine della canzone. Le parole sono di difficile decifrazione, non facendo parte del testo. I fautori della teoria \u201cPaul is Dead\u201d hanno ipotizzato che Lennon mormori \"\u00abI buried Paul\u00bb (Ho sepolto Paul)\". Un pi\u00f9 accurato ascolto, e soprattutto l'uscita sull\"'Anthology\" dei differenti provini della canzone, dove le parole di Lennon sono nettamente pi\u00f9 comprensibili, ha definitivamente stabilito che Lennon alla fine del brano dice, in modo ugualmente enigmatico, \"\u00abcranberry sauce\u00bb (salsa di mirtillo)\".\nPubblicazione.\nQuando il manager del gruppo, Brian Epstein, press\u00f2 Martin per un nuovo singolo dei Beatles, Martin disse a Epstein che la band aveva appena finito di registrare \"Strawberry Fields Forever\" e \"Penny Lane\" che, secondo Martin, erano due delle migliori canzoni che avessero mai prodotto. Epstein disse che avrebbero pubblicato i brani come un singolo dal doppio lato A, come avevano fatto con il singolo precedente, \"Yellow Submarine/Eleanor Rigby\". Il singolo fu pubblicato in Inghilterra il 13 febbraio 1967, e il 17 febbraio 1967 negli Stati Uniti. Seguendo la filosofia dei Beatles che nessuna canzone uscita come singolo dovesse apparire negli album in uscita, entrambe le canzoni furono quindi lasciate fuori da \"Sgt. Pepper's Lonely Hearts Club Band\", ma Martin in seguito ammise che fu un \u201cgrosso errore\u201d.\nPer la prima volta dai tempi di \"Love Me Do\" nel 1962, un singolo dei Beatles fall\u00ec la conquista della prima posizione in classifica in Inghilterra. Fu fermato al numero due da \"Release Me\" di Engelbert Humperdinck, perch\u00e9 la BBC conteggi\u00f2 il doppio lato A come due differenti singoli; nonostante le vendite del singolo dei Beatles doppiassero ampiamente quelle della canzone di Humperdinck. In un'intervista radiofonica dell'epoca, McCartney disse che non era deluso poich\u00e9 la canzone di Humperdinck era \u201cun genere completamente diverso di musica\u201d.\nStarr rifer\u00ec che la cosa era stata un \u201csollievo\u201d e che fece calare la pressione sul gruppo. \"Penny Lane\" raggiunse il numero 1 in America, mentre \"Strawberry Fields Forever\" si ferm\u00f2 all'ottava posizione. Negli USA, tutte e due le canzoni furono incluse nell'album \"Magical Mystery Tour\", che in Gran Bretagna usc\u00ec invece come doppio EP. Quando \"Magical Mystery Tour\" fu riedito in CD, la Parlophone scelse l'ampliato LP statunitense rispetto al doppio EP inglese.\nLa canzone apre la raccolta Blu \"1967\u20131970\", uscita nel 1973, e apparve anche nella colonna sonora del documentario sulla vita di Lennon \"Imagine\" del 1988. Nel 1996, tre versioni inedite del brano sono state incluse sull\"'Anthology 2\": il primo demo casalingo, il primo take in studio, e tutto il settimo take, del quale solo i primi minuti erano ascoltabili nella versione pubblicata nel 1967. Nel 2006, un nuovo missaggio della canzone \u00e8 uscito sull'album \"Love\". Quest'ultima versione, costruita su un demo acustico, incorpora elementi di \"Hello Goodbye\", \"Baby You're a Rich Man\", \"In My Life\", \"Sgt. Pepper's Lonely Hearts Club Band\", \"Penny Lane\", \"Yellow Submarine\" e \"Piggies\".\nPromozione.\nPer la promozione di \"Strawberry Fields Forever\" fu girato un video il 30 e il 31 gennaio 1967, nel Knole Park a Sevenoaks. Lo diresse il regista televisivo svedese Peter Goldman, amico di Klaus Voormann che lo aveva raccomandato al gruppo. Il filmato di \"Strawberry Fields Forever\", insieme a quello di \"Penny Lane\", \u00e8 stato selezionato dal MoMA di New York come video pi\u00f9 influente della fine degli anni sessanta.\nEntrambi furono trasmessi in America il 25 febbraio 1967, nel programma \"The Hollywood Palace\", con l'attore Van Johnson come ospite.\nAccoglienza e successo commerciale.\n\"Strawberry Fields Forever\" fu ben accolta dalla critica musicale, ed \u00e8 oggi considerata un classico: tre settimane dopo la sua pubblicazione, \"Time\" recens\u00ec il brano come \u00abl'ultimo esempio dell'incredibile creativit\u00e0 del gruppo\u00bb, Richie Unterberger di AllMusic ha definito la canzone \u00abuno dei massimi vertici dei Beatles\u00bb e una delle migliori composizioni Lennon-McCartney.\nIl brano \u00e8 stato giudicato la seconda migliore canzone dei Beatles, dopo \"A Day in the Life\", dalla rivista musicale \"Mojo\".\nBrian Wilson dei Beach Boys raccont\u00f2 di ritenere \"Strawberry Fields Forever\" parzialmente responsabile del fallimento del leggendario album incompiuto del suo gruppo, \"SMiLE\". Wilson sent\u00ec la canzone sullo stereo in macchina mentre stava guidando, e ne fu cos\u00ec sbalordito che dovette fermarsi per ascoltarla attentamente. Disse che i Beatles avevano proprio raggiunto il tipo di \u201csound\u201d che stava cercando per i Beach Boys.\nFormazione.\nThe Beatles\nAltri musicisti\nCrediti"}
{"id": "1828296", "revid": "767487", "url": "https://it.wikipedia.org/wiki?curid=1828296", "title": "Conflitti del cuore", "text": "Conflitti del cuore (\"The Evening Star\") \u00e8 un film del 1996 diretto da Robert Harling."}
{"id": "1828298", "revid": "486946", "url": "https://it.wikipedia.org/wiki?curid=1828298", "title": "UNGVI", "text": ""}
{"id": "1828309", "revid": "767487", "url": "https://it.wikipedia.org/wiki?curid=1828309", "title": "Roque M\u00e1spoli", "text": "Biografia.\nRoque Gast\u00f3n Maspoli nacque a Montevideo nel 1917 da una famiglia ticinese originaria di Caslano.\nCarriera.\nAnnoverato tra i migliori portieri della storia del calcio uruguaiano, del quale \u00e8 ritenuto una leggenda, avendo legato il suo nome alla storica vittoria nel , al e alla nazionale di calcio dell'Uruguay, con una carriera di 19 anni, di cui 14 dedicati al Penarol, squadra di cui diventer\u00e0 allenatore dopo la fine della sua carriera professionistica, avvenuta a 38 anni nel 1955. La sua carriera da allenatore poi prosegue fino al tentativo di qualificare la sua nazionale al , fallito. Le sue abilit\u00e0 come portiere lo portarono ad essere nominato miglior portiere a , ricevendo cos\u00ec il futuro Premio Yashin. La sua prestazione contribu\u00ec al Maracanazo; nonostante una sua incertezza avesse causato il gol di Fria\u00e7a, successivamente non si fece pi\u00f9 superare rendendo vani gli sforzi dei brasiliani, che avevano subito l'1-2, di pareggiare.\nDa allenatore ha vinto quattro campionati col Penarol (1964, 1965, 1967 e 1985), arrivando spesso nelle prime tre posizioni, la Coppa Libertadores 1966, la Coppa Intercontinentale 1966 battendo il e un campionato in Ecuador alla guida del Barcelona SC. Ha giocato spesso la Coppa Libertadores, raggiungendo anche la semifinale (1963) e la finale (1965 e 1970) col Penarol. Sulla panchina dei peruviani del Defensor Lima e degli ecuadoriani del Barcelona SC vince il proprio girone in Coppa Libertadores raggiungendo la seconda fase a gironi. Ha allenato per tutta la carriera in Sudamerica, escludendo un breve periodo in Spagna, chiamato in prima divisione all'Elche: salva la squadra dalla retrocessione e in Coppa di Spagna guida il club fino alla finale, persa 1-0 contro l'. Smette di allenare nel 1992. Mor\u00ec nel 2004 in seguito a problemi cardiaci. Oggi riposa nel Cimitero del Buceo, al \"Pante\u00f3n de los Ol\u00edmpicos\", a Montevideo.\nStatistiche.\nClub.\n\"In grassetto le competizioni vinte.\""}
{"id": "1828314", "revid": "599013", "url": "https://it.wikipedia.org/wiki?curid=1828314", "title": "Jos\u00e9 Moreira", "text": "Carriera.\nClub.\nEntra nelle giovanili del nel 1991 e vi rimane fino al 1999 quando passa al Benfica.\nDopo l'arrivo di J\u00falio C\u00e9sar Jacobi e Roberto Jim\u00e9nez Gago diventa il terzo portiere.\nHa avuto comunque l'opportunit\u00e0 di giocare nella Coppa di Lega portoghese 2010-2011. Nella finale contro il Pa\u00e7os de Ferreira ha realizzato diverse parate importanti e ha parato un rigore.\nNel mese di luglio del 2011 firma un contratto di due anni con la squadra gallese dello Swansea City, appena promossa per la prima volta in Premier League. Rimasto svincolato dopo un anno senza mettere piede in campo, firma nel gennaio 2013 con l'Omonia Nicosia.\nNazionale.\nDopo 22 presenze con l'under-21, ha fatto parte della Nazionale portoghese ad Euro 2004, dove ha vinto la medaglia d'argento. Ha fatto il suo esordio soltanto il 12 agosto 2009 durante un incontro amichevole contro il Liechtenstein."}
{"id": "1828321", "revid": "287204", "url": "https://it.wikipedia.org/wiki?curid=1828321", "title": "Divisione di Ajmer", "text": "La divisione di Ajmer \u00e8 una divisione dello stato federato indiano del Rajasthan, di 8.175.279 abitanti. Il suo capoluogo \u00e8 Ajmer.\nLa divisione di Ajmer comprende i distretti di Ajmer, Bhilwara, Nagaur e Tonk."}
{"id": "1828328", "revid": "1718826", "url": "https://it.wikipedia.org/wiki?curid=1828328", "title": "Ron Clements", "text": "Biografia.\nClements ha esordito ai Walt Disney Animation Studios come animatore per il film del 1981 \"Red e Toby nemiciamici\". Successivamente lavor\u00f2 come animatore per \"Taron e la pentola magica\" (1985, il pi\u00f9 grande flop nella storia della Disney) e come regista per \"Basil l'investigatopo\", parodia dei libri di Sherlock Holmes, che segn\u00f2 la sua prima collaborazione con John Musker.\nNel 1989 diresse \"La sirenetta\", tratto dall'omonima fiaba di Hans Christian Andersen, che divenne un enorme successo economico e vinse ben due Oscar alla miglior canzone e alla miglior colonna sonora; nel 1992 \"Aladdin\" super\u00f2 gli incassi de \"La sirenetta\". Successivamente lavor\u00f2 a \"Hercules\", tratto dal mito greco di Eracle, che ebbe un buon successo economico e critico, a \"Il pianeta del tesoro\", basato sul romanzo \"L'isola del tesoro\", che fu invece un flop economico compensato dal buon giudizio della critica, e a \"La principessa e il ranocchio\".\nIl film del 2016 \"Oceania\" \u00e8 il primo della coppia Clements &amp; Musker a essere animato al computer."}
{"id": "1828333", "revid": "59257933", "url": "https://it.wikipedia.org/wiki?curid=1828333", "title": "Visceri", "text": ""}
{"id": "1828336", "revid": "767487", "url": "https://it.wikipedia.org/wiki?curid=1828336", "title": "La gatta e la volpe", "text": "La gatta e la volpe \u00e8 un film commedia diretto da Bob Rafelson nel 1992 e con protagonisti Jack Nicholson e Ellen Barkin.\nTrama.\nIl soprano Joan Spruance, divorziata dal direttore d'orchestra, riceve minacce telefoniche da un maniaco, e le attenzioni del collega Eddy Revere. Quando le svaligiano casa si rivolge all'allevatore Harry Bliss per avere un cane. Tra Harry e Joan nasce una simpatia, ma le cose si complicano quando l'avvocato di Redmond Layls, un noto mafioso, marito di Andy Spruance, offre a Harry del denaro per trovare un manoscritto in cui la donna traccia una biografia del boss. Mentre l'idillio tra Harry e Joan assume contorni passionali, quest'ultima viene assalita nel garage della casa di Andy dal maniaco mascherato, che a stento riesce a mettere in fuga.\nMentre il matrimonio di Harry \u00e8 sempre di pi\u00f9 instabile, Harry e Joan riescono a scoprire la clinica dove Andy \u00e8 segregata. Joan si sostituisce a lei nel tentativo di liberarla, ma questa si riappacifica col marito, mentre viene scoperto il doppio gioco di Harry, la scoperta dello stato civile di Harry fa infuriare Joan che lo caccia, Lee viene a riprendersi il cane che Harry aveva dato a Joan che gli era stato concesso in prestito. Mentre la televisione d\u00e0 notizia dell'arresto del maniaco, Eddie offre a Joan di accompagnarla, ma dalla cicatrice sulla mano lei capisce che \u00e8 lui l'aggressore. Questi la porta in collina, ma Harry, interviene in tempo, e dopo aver sconfitto il rivale, riconquista l'affetto della donna."}
{"id": "1828338", "revid": "279320", "url": "https://it.wikipedia.org/wiki?curid=1828338", "title": "Adolf &quot;Adi&quot; Dassler", "text": ""}
{"id": "1828339", "revid": "279320", "url": "https://it.wikipedia.org/wiki?curid=1828339", "title": "Adi Dassler", "text": ""}
{"id": "1828344", "revid": "170423", "url": "https://it.wikipedia.org/wiki?curid=1828344", "title": "NBA Playoffs 1990", "text": "Gli NBA Playoffs 1990 si conclusero con la vittoria dei Detroit Pistons (campioni della Eastern Conference) che sconfissero i campioni della Western conference, i Portland Trail Blazers.\nEastern Conference.\nPrimo turno.\n(1) Detroit Pistons - (8) Indiana Pacers.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Philadelphia 76ers - (7) Cleveland Cavaliers.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Chicago Bulls - (6) Milwaukee Bucks.\nRISULTATO FINALE: 3-1\nPRECEDENTI NEI PLAYOFF\n(4) Boston Celtics - (5) New York Knicks.\nRISULTATO FINALE: 2-3\nPRECEDENTI NEI PLAYOFF\nSemifinali.\n(1) Detroit Pistons - (5) New York Knicks.\nRISULTATO FINALE: 4-1\nPRECEDENTI NEI PLAYOFF\n(2) Philadelphia 76ers - (3) Chicago Bulls.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Detroit Pistons - (8) Chicago Bulls.\nRISULTATO FINALE: 4-3\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) Houston Rockets.\nRISULTATO FINALE: 3-1\nPRECEDENTI NEI PLAYOFF\n(2) San Antonio Spurs - (7) Denver Nuggets.\nRISULTATO FINALE: 3-0\nPRECEDENTI NEI PLAYOFF\n(3) Portland Trail Blazers - (6) Dallas Mavericks.\nRISULTATO FINALE: 3-0\nPRECEDENTI NEI PLAYOFF\n(4) Utah Jazz - (5) Phoenix Suns.\nRISULTATO FINALE: 2-3\nPRECEDENTI NEI PLAYOFF\nSemifinali.\n(1) Los Angeles Lakers - (5) Phoenix Suns.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (3) Portland Trail Blazers.\nRISULTATO FINALE: 3-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(3) Portland Trail Blazers - (5) Phoenix Suns.\nRISULTATO FINALE: 4-2\nPRECEDENTI NEI PLAYOFF\nNBA Finals 1990.\nDetroit Pistons - Portland Trail Blazers.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 7 giugno 2021\"."}
{"id": "1828346", "revid": "838137", "url": "https://it.wikipedia.org/wiki?curid=1828346", "title": "Luigi Agustoni", "text": "Biografia.\nLuigi Agustoni, originario di Morbio Inferiore, riceve l'ordinazione sacerdotale nella sua diocesi di Lugano nel 1941 dopo la formazione in seminario. Il fratello Gilberto diventer\u00e0 sacerdote nel 1946 e sar\u00e0 creato cardinale da papa Giovanni Paolo II.\nConsegue il magistero in musica sacra presso il Pontificio Istituto di Musica sacra di Roma e, finita la guerra, stringe amicizia con Eug\u00e8ne Cardine in occasione di una visita all'Abbazia di Solesmes, allora come oggi, centro fondamentale della rinascita gregoriana. L'amicizia con il grande maestro, il canto gregoriano e la ricerca semiologica sugli antichi codici non lo abbandoner\u00e0 pi\u00f9: Luigi Agustoni dedicher\u00e0 la sua vita allo studio di quella musica che \u00abconsiderer\u00e0 sempre come esegesi della Parola Sacra e come restituzione orante a Dio nella trasparenza sonora del dialogo della Salvezza\u00bb e che faranno di lui il ricercatore musicale ticinese ed uno dei gregorianisti pi\u00f9 conosciuti nel mondo.\nAccede alla cattedra di musica sacra presso il Pontificio Istituto Ambrosiano di Musica Sacra di Milano nel 1955 e inizia una febbrile attivit\u00e0 editoriale pubblicando numerose opere e collaborando con le principali riviste specializzate: \"Revue gr\u00e9gorienne\", \"Musica Sacra\", \"Studi Gregoriani\", \"Beitr\u00e4ge zur Gregorianik\" e \"Note gregoriane\".\nViene convocato in Vaticano nel post-concilio dove partecipa alla Commissione \"ad exsequendam Constitutionem de Sacra Liturgia\" con il compito di riformare il Messale Romano. Sar\u00e0 poi segretario del gruppo per la riforma dei libri di canto gregoriano che pubblicher\u00e0 nel 1967 il \"Graduale simplex\" e poi il \"Graduale romanum\". Sar\u00e0 anche tra gli esperti consulenti che elaboreranno l'istruzione \"Musicam Sacram\".\nNegli anni sessanta fonda la \"Nova Schola Gregoriana\", ensemble corale dove pu\u00f2 concretizzare il frutto delle sue acquisizioni, recuperando particolari interpretativi nascosti negli antichi manoscritti ed abbandonati da secoli. Nel 1975 fonda l'Associazione Internazionale Studi di Canto Gregoriano (AISGre) a Cremona, dirigendola fino al 1999, raccogliendo nelle proprie fila i maggiori ricercatori gregorianisti italiani, come Rampi, Turco, Albarosa, Cansani e Milanese, e stranieri, soprattutto di area tedesca (Fischer, Joppich, G\u00f6schl).\nInstancabile fu la sua attivit\u00e0 didattica, organizz\u00f2 corsi a Lugano, Milano, Cremona, Roma, ma anche in Germania e persino in Venezuela ed in Giappone.\nIl 18 gennaio 2001 gli viene conferito il dottorato honoris causa in Musica Sacra dal Pontificio Istituto di Musica Sacra di Roma\nMor\u00ec il 31 marzo 2004 ad Orselina, piccolo paese ticinese, dove era divenuto parroco nel 1956.\nPremio.\nIl Comune di Orselina insieme a \"Cantus Gregoriani Helvetici Cultores\" ha istituito il Premio Luigi Agustoni attribuito annualmente a studiosi, interpreti musicali e neolaureati distintisi per l'originalit\u00e0 e la qualit\u00e0 dei loro lavori nel campo degli studi gregoriani.\nVincitori:\nCollegamenti esterni.\nCelebrando don Luigi Agustoni"}
{"id": "1828348", "revid": "1566286", "url": "https://it.wikipedia.org/wiki?curid=1828348", "title": "Ronald Neame", "text": "Biografia.\nFiglio di un regista e di un'attrice del cinema muto, lasci\u00f2 gli studi nel 1923 per aiutare economicamente la famiglia, che aveva subito forti dissesti economici. Questo lo port\u00f2 a lavorare come assistente di regia e a collaborare con il giovane Alfred Hitchcock nel suo primo film parlato, \"Ricatto\" (1929). Nel 1933 inizi\u00f2 a lavorare alla fotografia partecipando a pellicole come \"Eroi del mare\"; nel 1942 ottenne la prima candidatura all'Oscar per i migliori effetti speciali per \"Volo senza ritorno\". Nel 1945 sceneggi\u00f2 il film \"Breve incontro\" di David Lean e l'anno dopo \"Grandi speranze\" (1946), con altre due consecutive candidature all'Oscar per la miglior sceneggiatura. \nNel 1947 debutt\u00f2 alla regia e nel 1952 firm\u00f2 \"Asso pigliatutto\", commedia satirica con Alec Guinness nei panni caricaturali di un arrampicatore sociale. Nel 1958 present\u00f2 in concorso alla Mostra del cinema di Venezia \"La bocca della verit\u00e0\", con Guinness nei panni di un pittore poco interessato alla fama, premiato con la Coppa Volpi per la migliore interpretazione maschile. Di due anni dopo \u00e8 \"Whisky e gloria\" (1960), ancora con Guinness in un film sulla nevrosi della vita militare che racconta il difficile rapporto fra un ufficiale ed il suo sostituto ossessionato dal rispetto dei regolamenti, di nuovo in concorso alla Mostra del cinema di Venezia (Coppa Volpi vinta questa volta dal co-protagonista John Mills).\nNel 1969 diresse \"La strana voglia di Jean\", presentato in concorso al 22\u00ba Festival di Cannes, con Maggie Smith nel ruolo di un'insegnante anticonformista e filofascista che le fece guadagnare un Oscar. \nNel 1972 diresse uno dei pi\u00f9 famosi film del filone catastrofico anni settanta \"L'avventura del Poseidon\"; nel 1980 gir\u00f2 la divertente commedia \"Due sotto il divano\", in cui Walter Matthau interpret\u00f2 un impiegato della CIA frustrato, che manda ai servizi segreti di ogni paese le memorie del proprio capo.\nNel 1990 si ritir\u00f2 dalle scene, ma la tradizione di famiglia prosegu\u00ec con i suoi figli, divenuti produttori di un certo successo. Neame mor\u00ec nel 2010 a 99 anni, per le complicazioni di una caduta."}
{"id": "1828350", "revid": "1271241", "url": "https://it.wikipedia.org/wiki?curid=1828350", "title": "Porsche 935", "text": "La Porsche 935 era un'automobile da competizione del Gruppo 5, le cosiddette \"Silhouette\", e derivava dalla Porsche 911 turbo stradale, di cui era una versione potenziata. Era riservata alla squadra ufficiale Porsche, mentre ai team privati and\u00f2 un diverso progetto, la Porsche 934, che gareggiava nel Gruppo 4 (le Gran Turismo pi\u00f9 simili alle stradali). In seguito la Porsche dietro pressioni dei clienti realizz\u00f2 una piccola serie di \"935\", dalle prestazioni leggermente inferiori a quelle delle vetture \"ufficiali\".\nVersioni.\nPresentata nel 1976, in una decina di anni di carriera la Porsche 935 fu sottoposta a continui affinamenti da parte della casa madre e dalle innumerevoli scuderie private:\n935/76.\nIl modello originale della vettura era denominato semplicemente Porsche 935, ma in seguito divenne \"935/76\" per non confonderlo con le evoluzioni successive. Il motore era una variante del classico 6 cilindri boxer da 3 litri. Aveva 2.850\u00a0cm\u00b3 ed era dotato di un turbo singolo, quindi gareggiava nella classe \"4 litri\" poich\u00e9 le auto sovralimentate erano sottoposte a un fattore di penalit\u00e0 di 1,4 (infatti 4.000\u00a0cm\u00b3:1,4=2.857). Questo motore erogava 560\u00a0CV (420\u00a0kW) se la pressione del turbo era regolata a 1,2\u00a0bar, mentre quando la pressione raggiungeva 1,5\u00a0bar la potenza era di 630\u00a0CV (configurazione per le \"gare sprint\"). La vettura pesava 970\u00a0kg.\nDopo aver conseguito la vittoria al debutto, la \"6 Ore del Mugello\" in una prima versione che rassomigliava a una 911 maggiorata, gi\u00e0 alla 1000 km del N\u00fcrburgring del 1976) la 935 si differenzi\u00f2 nella carrozzeria dalla stradale perch\u00e9, sfruttando un buco regolamentare, i due grandi fari della versione stradale furono eliminati per una linea pi\u00f9 aerodinamica. L'ing. Norbert Singer, uno dei progettisti, aveva scoperto che i fari ricadevano nella zona dei parafanghi, che il regolamento consentiva di modificare liberamente per permettere l'aumento delle carreggiate e il montaggio di ruote pi\u00f9 grandi, e disegn\u00f2 parafanghi privi di fari. L'impianto di illuminazione fu poi piazzato tra il paraurti e lo spoiler anteriore. La rivista \"Road &amp; Track\" prov\u00f2 la 935/76 e registr\u00f2 un'accelerazione 0-60 miglia orarie in 3,3 secondi e di 8,9 secondi sul \"quarto di miglio\".\nL'anno seguente furono realizzate 13 vetture per i clienti Porsche, che differivano dalla versione 1976 del team ufficiale per un pi\u00f9 efficiente intercooler e, in opzione, una versione del motore a 3 litri.\n935/77.\nLa versione 1977 della \"935\" fu migliorata nell'aerodinamica, con una carrozzeria capace di generare pi\u00f9 deportanza senza incrementare la resistenza. Fu installato un secondo lunotto posteriore sopra di quello originale, per facilitare lo scorrimento dei flussi d'aria verso l'alettone posteriore. \nIl corpo vettura sub\u00ec un modesto incremento delle dimensioni, e il peso rimase a 970\u00a0kg. Altri interventi riguardarono il motore, il \"Typ 930/78\", il cui grosso turbo singolo fu rimpiazzato, sulle versioni ufficiali, da due unit\u00e0 di dimensioni ed inerzia minori, per ridurne il ritardo di risposta senza sacrificare la potenza massima, di 630\u00a0CV a 8.000 giri/min col rapporto di compressione invariato a 6,5:1.\nLa schiacciante superiorit\u00e0 di tale vettura spinse i clienti Porsche a chiedere di poterla avere, poich\u00e9 fino a quel momento avevano potuto disporre di un propulsore a singolo turbocompressore di 590 CV.\nStoccarda rispose allestendo 15 esemplari biturbo con carrozzeria ancora molto simile a quella del 1976. Uniche differenze un frontale meglio profilato e le prese d'aria laterali maggiori, poste sui passaruota posteriori.\nLa Porsche assembl\u00f2 3 vetture 935 ufficiali nella specifica 1977, mentre una quarta vettura fu realizzata con specifiche particolari: boxer portato a 1,4 litri, singolo turbocompressore, per una potenza massima di circa 380\u00a0CV ad 8.000 giri/min: tale versione, la 935/77 Baby, fu studiata specificamente per la classe inferiore del campionato tedesco DRM, che si disputava con la classe \"2 litri\".\n935/77 \"Baby\".\nLa \"Baby\" (nome ufficiale di progetto 935J) fu allestita per competere nella categoria \"due litri\" del campionato nazionale tedesco (il Deutsche Rennenwagen Meisterschaft o DRM) e scontrarsi con le vetture BMW 320 e le Ford Escort. Dotata per regolamento di un motore turbo di soli 1,4 litri (1,4 litri * coefficiente regolamentare 1,4 = 2 litri) e alleggerita tramite l'adozione di telaietti anteriori e posteriori in traliccio di tubi al posto della monoscocca, la vettura pesava solo 735\u00a0kg.\nDopo aver colto una vittoria a Hockenheim a sole tre settimane dal debutto al Norisring ed aver dimostrato la sua particolare efficienza, la Porsche la ritir\u00f2 dalle competizioni per esporla nel suo museo, dove \u00e8 ancora possibile vederla.\n935/78 \"Moby Dick\".\nNel 1978 la Porsche present\u00f2 un'evoluzione radicale del progetto 935: il motore 6 cilindri boxer fu portato a 3,2 litri e dotato di testate bialbero a quattro valvole per cilindro raffreddate ad acqua, come sulla contemporanea Porsche 936, e grazie a tale soluzione tecnica la potenza arriv\u00f2 a circa 750\u00a0CV a 8200\u00a0giri/minuto in condizioni di gara; del telaio originale si mantenne solo l'abitacolo, in ossequio al regolamento, e ad esso furono applicati specifici telaietti all'anteriore e al posteriore e, come tocco finale, si abbass\u00f2 l'intera vettura di 7,5\u00a0cm sfruttando un buco regolamentare; la linea aerodinamica venne aggiornata con una sinuosa coda aerodinamica e un lungo e affusolato muso, studiati per le alte velocit\u00e0 raggiunte a Le Mans. Per le dimensioni giunoniche ed il colore ufficiale bianco usato nei primi collaudi, il modello 935/78 venne soprannominato \"Moby Dick\".\nQuell'anno a Le Mans la 935/78 raggiunse i 365\u00a0km/h sul lungo rettifilo delle Hunaudi\u00e8res, conquistando il primato ufficioso di Porsche 911 pi\u00f9 veloce mai costruita e ottenendo il secondo posto in griglia a discapito delle vetture prototipo, ma non riusc\u00ec a vincere a causa di problemi di affidabilit\u00e0 del suo potente motore e del consumo sensibilmente superiore rispetto ai \"prototipi\" avvantaggiati da una pi\u00f9 ridotta sezione frontale che li favoriva dal punto di vista aerodinamico. Nella sua carriera partecip\u00f2 solo a 4 gare, vincendo quella di debutto, la 6 Ore di Silverstone del 1978.\nLe 935 dei fratelli Kremer.\nLe 935, sin dal loro debutto, si erano dimostrate le vetture pi\u00f9 competitive della categoria Gruppo 5. Ovviamente, il successo commerciale del modello aveva garantito alla Porsche enormi introiti economici. Tuttavia l'azienda, nel corso degli anni, aveva esitato ad introdurre sul mercato kit di evoluzione per le 935 destinate ai clienti, i quali iniziarono a manifestare un certo malcontento per la politica della casa.\nI primi ad intuire le potenzialit\u00e0 di un'eventuale commercializzazione di kit evoluzione per il modello 935 furono i fratelli Manfred ed Erwin Kremer, titolari di una grande concessionaria Porsche a Colonia.\nQuesti, da sempre impegnati nell'automobilismo con vetture Porsche, svilupparono non un semplice kit di evoluzione per la 935, ma vere e proprie versioni alternative alle 935 in versione clienti, denominate K1, K2 e K3 e K4.\nMentre le versioni K1 e K2 ricalcavano sostanzialmente le 935 di fabbrica, il modelli evoluzione Kremer 3 e Kremer 4 risultavano discostarsi considerevolmente dalla vettura originaria, sia nelle soluzioni aerodinamiche che dal punto di vista motoristico. Lanciata nel 1979, la 935 K3 vantava un frontale completamente ridisegnato, meglio profilato e con l'aggiunta di due nolder ai lati del cofano, capaci di aumentare considerevolmente la deportanza della vettura, senza per\u00f2 modificarne significativamente i valori di penetrazione.\nIl posteriore fu rivisto in maniera ancor pi\u00f9 radicale, al fine di ospitare un nuovo e pi\u00f9 grande intercooler aria-aria, capace di migliorare il raffreddamento del nuovo motore. Fu anche installato un alettone, di dimensioni maggiori, dai sostegni meglio profilati, che si allungavano congiungendosi ai montanti del lunotto posteriore, ed includevano delle prese d'aria per favorire il raffreddamento.\nIl boxer che equipaggiava la vettura fu sviluppato in stretta collaborazione con la Porsche. Derivato da quello delle 935 in versione clienti, sub\u00ec un incremento della cilindrata a 3,2 litri, mantenendo la doppia sovralimentazione tramite turbocompressori di dimensioni maggiori, forniti dalla KKK, con pressione d'esercizio compresa tra 1.4\u00a0bar (utilizzata in gara, per un totale di circa 750\u00a0CV a 7.800\u00a0giri/min.), ed 1,7 bar (utilizzata in qualifica, per un totale di circa 800\u00a0CV ad 8.000\u00a0giri/min.). Il rapporto di compressione fu portato a 7,2:1.\nIl baricentro della vettura fu considerevolmente abbassato, per migliorarne la reattivit\u00e0 e diminuire le inerzie, mentre, per garantire una sufficiente rigidit\u00e0 torsionale al telaio, fu applicato un nuovo rollbar integrale a gabbia all'interno dell'abitacolo.\nLa 935 K4 del 1981, rispetto alla K3 del 1979, si differenziava essenzialmente nell'aerodinamica, pi\u00f9 evoluta, con la coda pi\u00f9 lunga ed un alettone ancor pi\u00f9 grande.\nIl propulsore fu ulteriormente potenziato fino a quota 900 CV, manifestando tuttavia problemi di affidabilit\u00e0 che ne compromisero la carriera, permettendo alla 935 K4 di vincere solo in alcune gare minori. Complessivamente, furono 4 gli esemplari di 935 prodotti e commercializzati.\nDi contro, la 935 K3, nelle mani di Klaus Ludwig, nel 1979, si dimostr\u00f2 tanto veloce sul circuito del N\u00fcrburgring, da far segnare un tempo pari a 7:33, pi\u00f9 che sufficiente a qualificare la vettura per l'ultimo G.P. di Formula 1 ospitato sul circuito tedesco.\nLa 935 K3 fu proposta ad un prezzo pari a circa 400.000 marchi, tenendo conto che il solo motore, fornito direttamente dalla Porsche, costava 90.000 DM.\nProdotta in 13 esemplari, la 935 K3 (il modello di maggior successo), garant\u00ec alla Porsche ed ai Kremer una serie di successi, tra i quali spiccano:\n935/78-81 \"Moby Dick\".\nDopo aver notato le potenzialit\u00e0 della 935/78, il team Joest Racing realizz\u00f2 la \"sua\" Moby Dick nel 1981, basandosi sui disegni originali fornitigli dalla Porsche in base allo stretto legame che intercorreva tra la Casa di Stoccarda e il team catto. Spinta dal boxer 6 cilindri da 3,2 litri raffreddato ad aria preparato dalla squadra clienti tedesca, che erogava 700 cavalli anzich\u00e9 gli oltre 800\u00a0CV della versione \"ufficiale\" con testate a quattro valvole e raffreddate a liquido, la \"Moby Dick\" di Joest pesava per regolamento 1025\u00a0kg. Di questa automobile furono realizzati solo due esemplari: il primo fu adoperato dallo stesso team Joest Racing e in seguito ceduto al MOMO Racing, mentre nel 1982 fu realizzato il secondo, venduto a John Fitzpatrick. Ma la mancanza del potente motore \"ufficiale\", e la spietata concorrenza di altre versioni estremamente evolute della \"935\" realizzate da Kremer, Fabcar e altri specialisti delle elaborazioni, le rese la vita difficile e il risultato pi\u00f9 prestigioso di questa vettura fu la vittoria di classe alla 24 Ore di Le Mans 1982, ottenuta dal John Fitzpatrick Racing piazzandosi al quarto posto assoluto alle spalle delle tre Porsche 956 \"ufficiali\", dominatrici al debutto nella classica gara di durata.\nLe 935 \"americane\".\nLa vettura fu impiegata da molti team privati nel campionato statunitense IMSA GT, che si rivolsero a vari specialisti per realizzare delle versioni uniche della vettura che andassero oltre le prestazioni dalle versioni \"clienti\". Queste 935 erano caratterizzate da innovazioni telaistiche che videro l'impiego dapprima di telaietti ausiliari, come la \"935J\" realizzata dalla tedesca Joest Racing che vinse alla 24 Ore di Daytona del 1980 e fu poi ceduta al team statunitense MOMO, e successivamente la creazione di telai completamente tubolari come quello delle JLP-2 e JLP-3 di John L. Paul senior, fino ad arrivare al telaio monoscocca in fogli di alluminio rivettati della \"935 L1\" di Bob Atkin.\n935 BiTurbo 4x4.\nBasandosi sulla 935 ne venne prodotta anche una versione BiTurbo 4x4 atta ad essere impiegata nel Campionato europeo rallycross. Dotata di un propulsore da 750 CV, ottenne la vittoria nella Divisione 2 (la classe regina) con il pilota finlandese Matti Alam\u00e4ki nel 1985."}
{"id": "1828351", "revid": "287204", "url": "https://it.wikipedia.org/wiki?curid=1828351", "title": "Divisione di Udaipur", "text": "La divisione di Udaipur \u00e8 una divisione dello stato federato indiano di Rajasthan, di 8.028.592 abitanti. Il suo capoluogo \u00e8 Udaipur.\nLa divisione di Udaipur comprende i distretti di Banswara, Chittorgarh, Dungarpur, Pratapgarh, Rajsamand e Udaipur."}
{"id": "1828352", "revid": "767487", "url": "https://it.wikipedia.org/wiki?curid=1828352", "title": "Il grande inganno", "text": "Il grande inganno (\"The Two Jakes\") \u00e8 un film del 1990 diretto ed interpretato da Jack Nicholson, e sequel di \"Chinatown\" del 1974.\nIl film non \u00e8 stato un successo al botteghino e ha ricevuto recensioni contrastanti, ma ha trovato maggior successo nel mercato home media.\nTrama.\nA Los Angeles nel 1948, Jake Berman assume l'investigatore privato Jake Gittes per indagare sulla presunta infedelt\u00e0 della moglie. Durante gli appostamenti, quando Berman dovrebbe irrompere sulla scena del flagrante adulterio per precostituire la prova per la separazione, lo stesso Berman uccide l'amante della moglie. Questi \u00e8 in realt\u00e0 il suo socio in affari milionari.\nLe successive indagini di Gittes consentono di scoprire una serie di tradimenti, interessi, delitti e di dipanare quindi la matassa."}
{"id": "1828356", "revid": "767487", "url": "https://it.wikipedia.org/wiki?curid=1828356", "title": "2 sotto il divano", "text": "2 sotto il divano (\"Hopscotch\") \u00e8 un film del 1980 diretto da Ronald Neame.\nIl film \u00e8 tratto dall'omonimo romanzo di Brian Garfield pubblicato in Italia nel 1976 nella collana della Mondadori Segretissimo col titolo di \"Spionaggio d'autore\".\nTrama.\nAl rientro dalla sua ultima missione in Germania, Miles Kendig, bonario agente della CIA di grande efficienza, subisce il rimprovero del suo capo Myerson per essersi lasciato scappare Yaskov, il capo del KGB. Il rimprovero \u00e8 immeritato: Kendig obietta che se avesse eliminato Yaskov, ormai familiare e conosciuto nel suo \"modus operandi\", i russi l'avrebbero sostituito con qualcun altro costringendoli a ricominciare da capo. Myerson \u00e8 insensibile alle giustificazioni, ed esasperato per quella che lui giudica una informalit\u00e0 intollerabile di Kendig, lo declassa a lavorare all'archivio. Kendig decide allora di vendicarsi: distrugge il suo dossier e si reca a Salisburgo dalla sua vecchia fiamma Isabel Von Schonenberg, anch'essa ex agente della CIA e ora vedova facoltosa.\nDa l\u00ec, dopo aver respinto l'offerta di Yaskov di passare dall'altra parte del muro, Kendig inizia a scrivere le sue memorie, infarcite di episodi imbarazzanti che getteranno nel ridicolo la CIA e Myerson, e le spedisce ai servizi segreti di diverse citt\u00e0, tra cui Londra, Pechino, Roma e Mosca. Myerson scatena la caccia all'uomo, e anche i servizi segreti russi si dedicano alla sua ricerca, mentre Kendig si lascia inseguire per l'Europa e gli Stati Uniti in barba alle nuove leve della CIA, arrivando addirittura a prendere in affitto la casa delle vacanze di Myerson e facendogliela distruggere dall'FBI. Terminate le sue memorie, che spedisce un capitolo alla volta, e affidato il manoscritto ad un editore, inscena la propria morte a bordo di un aeroplano e si gode il successo milionario del suo bestseller.\nTitolo.\nIl titolo originale del film, \"Hopscotch\", significa \"salto a campana\". Il titolo italiano non ha alcuna attinenza n\u00e9 con quello originale n\u00e9 con la sceneggiatura: si riferisce ad una locanda in cui, nel doppiaggio italiano, i due protagonisti sarebbero finiti \"sotto il divano\" in seguito ad una colossale bevuta. Tale riferimento \u00e8 totalmente assente nei dialoghi originali.\nColonna sonora.\nLa colonna sonora include numerosi pezzi di Wolfgang Amadeus Mozart come l'aria \"Non pi\u00f9 andrai\" dall'opera \"Le nozze di Figaro\" cantata da Hermann Prey, l'andante da Eine kleine Nachtmusik, il primo movimento dalla \"Sonata per pianoforte n. 11, K331\", la \"Serenata per Orchestra n. 9 in D maggiore, K320\" e il \"Rondo in D, K382\". Oltre a Mozart sono presenti il \"Largo al factotum\" dall'opera Il barbiere di Siviglia di Gioachino Rossini e l'aria \"Un bel d\u00ec vedremo\" dalla \"Madama Butterfly\" di Giacomo Puccini."}
{"id": "1828357", "revid": "287204", "url": "https://it.wikipedia.org/wiki?curid=1828357", "title": "Divisione di Kota", "text": "La divisione di Kota \u00e8 una divisione dello stato federato indiano di Rajasthan, di 4.732.759 abitanti. Il suo capoluogo \u00e8 Kota.\nLa divisione di Kota comprende i distretti di Baran, Bundi, Jhalawar, Kota."}
{"id": "1828360", "revid": "115168208", "url": "https://it.wikipedia.org/wiki?curid=1828360", "title": "Prusia I", "text": "Prusia era figlio di Ziaelas; contrasse un'alleanza matrimoniale con Filippo V di Macedonia. Dopo aver combattuto una guerra contro Bisanzio (220 a.C.), sconfisse i Galli che Nicomede I aveva invitato ad attraversare il Bosforo. Espanse il territorio del Regno di Bitinia con una serie di guerre contro Attalo I di Pergamo. Filippo V gli concesse i porti di Keios e Myrleia nel 202 a.C., che Prusia rinomin\u00f2 \"Prusias\" e \"Apameia\" rispettivamente.\nSebbene abbia concesso asilo ad Annibale, che combatt\u00e9 contro gli Attalidi per lui, rimase neutrale durante la guerra tra Antioco III e la Repubblica romana. Secondo Polibio, invece, Prusia si schier\u00f2 nel bel mezzo della guerra contro la lega etolica (190 a.C.) a favore della causa romana, discostandosi totalmente dalle preferenze che teneva in serbo per Antioco.\nGli successe il figlio Prusia II."}
{"id": "1828362", "revid": "3082", "url": "https://it.wikipedia.org/wiki?curid=1828362", "title": "Prusias I", "text": ""}
{"id": "1828371", "revid": "838137", "url": "https://it.wikipedia.org/wiki?curid=1828371", "title": "Giuseppe Salvatore Scatti", "text": "Biografia.\nStudia nei seminari milanesi e viene ordinato sacerdote a Trento nel 1866. Insegnante di materie letterarie nel seminario di San Pietro Martire a Milano, ha per discepolo Achille Ratti, il futuro Pio XI. Parroco eletto di Malgrate dal 1872 al 1890, poi arciprete di Monza e quindi principe vescovo di Savona.\nAlla morte \u00e8 tumulato nella cattedrale di Savona, con monumento funebre nella cappella Doria. La citt\u00e0 gli dedicher\u00e0 una via, nel quartiere della Villetta, tra via Ponzone e via Tagliata (gi\u00e0 via Paolo Assereto), con delibera del podest\u00e0 del 16 agosto 1936.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1828372", "revid": "1543377", "url": "https://it.wikipedia.org/wiki?curid=1828372", "title": "Che Litti che Fazio", "text": "Che Litti che Fazio \u00e8 una raccolta degli interventi comici fatti da Luciana Littizzetto nel corso della trasmissione \"Che tempo che fa dal 2005 al 2007\". Il libro viene pubblicato dalla Arnoldo Mondadori Editore allegato a due DVD."}
{"id": "1828375", "revid": "287204", "url": "https://it.wikipedia.org/wiki?curid=1828375", "title": "Divisione di Jodhpur", "text": "La divisione di Jodhpur \u00e8 una divisione dello stato federato indiano di Rajasthan, di 9.470.977 abitanti. Il suo capoluogo \u00e8 Jodhpur.\nLa divisione di Jodhpur comprende i distretti di Barmer, Jaisalmer, Jalore, Jodhpur, Pali, Sirohi."}
{"id": "1828376", "revid": "120939753", "url": "https://it.wikipedia.org/wiki?curid=1828376", "title": "Heulandite", "text": "Heulandite \u00e8 una serie di minerali tectosilicati appartenenti al gruppo delle zeoliti.\nAbito cristallino.\nI cristalli appartengono al sistema cristallino monoclino e si presentano tabulari parallelamente al pinacoide laterale, ma possono anche essere dei semplici prismi romboidali.\nEssi possiedono una sfaldatura perfettamente parallela al piano di simmetria, con una faccia a lucentezza madreperlacea ed una vitrea.\nCaratteristiche fisiche.\nIl colore tipico \u00e8 il bianco, ma in base alle inclusioni si pu\u00f2 presentare gialla, rossa, verde o marrone. Alcuni cristalli sono anche incolori.\nPu\u00f2 presentare diversi gradi di opacit\u00e0, da trasparente a traslucida a opaca.\nPossiede un isomorfo nella brewsterite, zeolite a stronzio e bario.\nLa sua durezza secondo la scala di Mohs \u00e8 tipicamente 3-3.5, oppure 3.5-4. La sua densit\u00e0 \u00e8 variabile (a causa degli elementi presenti) e varia da 2.1 a 2.3 g/cm3.\nSi pu\u00f2 facilmente confondere ad occhio nudo con un'altra zeolite, la stilbite, da cui differisce per\u00f2 tramite analisi a microscopio ottico; infatti la heulandite possiede la bisettrice acuta positiva dell'asse ottico emergente perpendicolare alla sfaldatura.\nEtimologia.\nL'heulandite fu per la prima volta riconosciuta separata dalla stilbite da August Breithaupt nel 1818, e da lui chiamata \"euzeolite\" (che significa \"splendida zeolite\"); in maniera indipendente, nel 1822, Henry James Brooke arriv\u00f2 allo stesso risultato, dando per\u00f2 il nome di heulandite, dal collezionista di minerali Henry Heuland (1778-1856).\nOrigine e giacitura.\nL'heulandite, come la stilbite e le altre zeoliti, si ritrova come minerale di origine secondaria nelle cavit\u00e0 delle rocce basaltiche, ed occasionalmente in rocce metamorfiche, sedimentarie e in filoni metalliferi.\nLocalit\u00e0 di rinvenimento.\nSplendidi cristalli pervengono dai basalti di Berufjord, vicino a Djupivogr, in Islanda, dalle Isole F\u00e6r \u00d8er, e da Deccan, nelle Montagne Sahyadri vicino a Bombay. \nCristalli rosso mattone sono stati ritrovati presso Campsie Fells in Stirlingshire e in val di Fassa in Trentino. \nUna variet\u00e0 chiamata beaumontite \u00e8 stata rinvenuta, sotto forma di cristalli gialli in uno scisto sienitico vicino a Baltimora, nel Maryland.\nMinerali appartenenti alla serie heulanditica.\nPrima del 1997, il termine heulandite era riferito ad una sola specie mineralogica, ma una sua successiva riclassificazione da parte dell'Associazione Mineralogica Internazionale (IMA) lo cambi\u00f2 riferendolo alla serie mineralogica comprendente i minerali:\nHeulandite-Ca rappresenta il minerale pi\u00f9 diffuso, un silicato bi-idrato di calcio (metallo) ed alluminio (Ca,Na)2-3Al3(Al,Si)2Si13O36\u00b712H2O.\nPiccoli quantitativi di sodio e potassio sono solitamente presenti come sostituti al posto di parti di calcio; mentre lo stronzio lo sostituisce nella versione ad heulandite-Sr. \nIl nome del minerale, pertanto, deriva dall'elemento predominante all'interno dello stesso.\nLe diverse specie sono a prima vista indistinguibili e, laddove le analisi non fossero ancora state eseguite, o non fosse possibile eseguirle, \u00e8 corretto utilizzare il nome della serie e non quello della specie."}
{"id": "1828379", "revid": "1590006", "url": "https://it.wikipedia.org/wiki?curid=1828379", "title": "Rigi", "text": "Il Rigi \u00e8 una montagna al centro della Svizzera facente parte della catena montuosa delle Prealpi Svizzere. \u00c8 detto anche localmente la \"Regina delle Montagne\".\nDescrizione.\nLa vetta maggiore \u00e8 la \"Rigi-Kulm\", alta 1798 metri s.l.m., mentre la \"Rigi-Hochflue\", \"Dossen\", \"Rotstock\" e \"Rigi-Scheidegg\" sono progressivamente pi\u00f9 basse.\nLa montagna offre la possibilit\u00e0 di praticare numerose attivit\u00e0, tra cui sciare in inverno, fare passeggiate o praticare Nordic Walking in estate.\nIl Rigi fu riprodotto in un famoso dipinto di William Turner, \"The Blue Rigi, Lake of Lucerne, Sunrise\".\nUna lunga, articolata, naturalistica descrizione dell\u2019ascesa al Rigi \u00e8 contenuta in una lettera che Victor Hugo, in viaggio nelle Alpi svizzere, scrisse alla moglie Ad\u00e8le nel 1839. Questo scritto fa parte di \"Appunti di viaggio\" (Alpi e Pirenei) successivamente raccolti in volume. (In Italia, ripubblicato nel 2017 da Elliot: \u201cIn viaggio \u2013 Le Alpi\u201d)\nSul Rigi vige il divieto di circolazione con veicoli a motore. La vetta \u00e8 accessibile a piedi, oppure con la funivia da Kussnacht am Rigi, Gersau, Goldau e il treno a cremagliera da Vitznau.\nEtimologia.\nIl nome \"Rigi\" deriva da \"Riginen\" con cui, in tedesco, si indica la stratificazione chiaramente visibile sul lato settentrionale della montagna, che \u00e8 anche una delle sue caratteristiche principali.\nNei primi anni in cui si svilupp\u00f2 il turismo nelle Alpi svizzere, si diceva che il nome derivasse dal latino \"Regina montium\", che significa \"Regina delle Montagne\". Tuttavia gi\u00e0 nel 1384 si parlava di \"Riginen\".\nTrasporti pubblici.\nCi sono diverse possibilit\u00e0 di trasporto pubblico per arrivare in cima al Rigi:"}
{"id": "1828381", "revid": "117518724", "url": "https://it.wikipedia.org/wiki?curid=1828381", "title": "Jerzy Skolimowski", "text": "Biografia.\nDa bambino ha assistito alle brutalit\u00e0 della guerra, salvandosi dalle macerie di una casa bombardata a Varsavia. Il padre, un membro della resistenza polacca, \u00e8 stato giustiziato dai nazisti, mentre la madre nascose una famiglia ebrea in casa. Al college ha studiato etnografia, storia e letteratura. L'interesse di Skolimowski per il jazz e la sua amicizia con il compositore Krzysztof Komeda lo misero in contatto con l'attore Zbigniew Cybulski e i registi Andrzej Munk e Roman Pola\u0144ski.\nPoco pi\u00f9 che ventenne Skolimowski era gi\u00e0 uno scrittore, pubblicando diversi libri di poesie e racconti. Presto Skolimowski incontr\u00f2 Andrzej Wajda, il regista pi\u00f9 importante della allora dominante \"scuola polacca\", di dodici anni pi\u00f9 grande di lui, con il quale strinse subito amicizia. Skolimowski si iscrisse alla scuola di cinema di \u0141\u00f3d\u017a, laureandosi in regia. Skolimowski ha poi collaborato con Polanski, contribuendo ai dialoghi per \"Il coltello nell'acqua\".\nNel 1967 il suo film \"Il vergine\" gli vale l'Orso d'oro al Festival internazionale del cinema di Berlino, nel 1982 con \"Moonlighting\" ottiene il Premio per la sceneggiatura al Festival di Cannes, mentre nel 2010 con \"Essential Killing\" vince il Gran premio della giuria alla Mostra del Cinema di Venezia. Nel 2016 gli viene conferito, cos\u00ec come a Jean-Paul Belmondo, il Leone d'oro alla carriera alla Mostra del Cinema di Venezia."}
{"id": "1828393", "revid": "287204", "url": "https://it.wikipedia.org/wiki?curid=1828393", "title": "Dragan Tarlac", "text": ""}
{"id": "1828398", "revid": "1305772", "url": "https://it.wikipedia.org/wiki?curid=1828398", "title": "Animal House", "text": ""}
{"id": "1828401", "revid": "118370954", "url": "https://it.wikipedia.org/wiki?curid=1828401", "title": "Cerchio cromatico", "text": "Il cerchio cromatico \u00e8 un dispositivo messo a punto dal francese Michel Eug\u00e8ne Chevreul per rendere possibile la classificazione delle sfumature di colore delle tinture in uso presso la manifattura dei Gobelins.\nQuesto scienziato, che pubblic\u00f2 le sue ricerche nel 1839, scopr\u00ec che se si accostano due colori complementari viene esaltata la luminosit\u00e0 di ciascuno di essi. Per visualizzare i rapporti tra i colori invent\u00f2 il cerchio cromatico, dove i colori complementari si trovano all' estremit\u00e0 opposte di ogni diametro.\nQuesto strumento, noto gi\u00e0 agli impressionisti, \u00e8 alla base delle ricerche sugli accostamenti del Pointillisme."}
{"id": "1828402", "revid": "599013", "url": "https://it.wikipedia.org/wiki?curid=1828402", "title": "Igor Rako\u010devi\u0107", "text": "Carriera.\nNel giugno del 2009 ha firmato un contratto con la squadra turca dell'Efes Pilsen di Istanbul. Nell'ottobre 2011 passa alla Mens Sana Siena."}
{"id": "1828403", "revid": "287204", "url": "https://it.wikipedia.org/wiki?curid=1828403", "title": "Igor Rakocevic", "text": ""}
{"id": "1828405", "revid": "547992", "url": "https://it.wikipedia.org/wiki?curid=1828405", "title": "Terry Neill", "text": "Carriera.\nAllenatore.\nSebbene avesse ancora solo 28 anni, Neill \u00e8 stato ingaggiato da Hull City nel luglio 1970 come giocatore-allenatore, uno dei pi\u00f9 giovani allenatori nella storia del gioco; in seguito divenne anche giocatore-allenatore del suo paese. Neill si ritir\u00f2 dal gioco nel 1973, quando aveva raggiunto 59 presenze per l'Irlanda del Nord, battendo il record di Danny Blanchflower (anche se Pat Jennings avrebbe super\u00f2 il record di Neill a tempo debito).\nNeill lasci\u00f2 Hull un anno dopo per succedere a Bill Nicholson come allenatore dei pi\u00f9 agguerriti rivali dell'Arsenal, il Tottenham Hotspur. Ha gestito gli Spurs per due stagioni, evitando per un soffio la retrocessione nel suo primo mandato.\nDopo aver migliorato le fortune del Tottenham con un 9\u00ba posto nella sua seconda stagione in carica, Neill \u00e8 stato reclutato dalla dirigenza dell'Arsenal per sostituire Bertie Mee il 9 luglio 1976 e all'et\u00e0 di 34 anni \u00e8 diventato il pi\u00f9 giovane allenatore dell'Arsenal, record che dura fino ad oggi. Con nuovi acquisti come Malcolm Macdonald e Pat Jennings e un gruppo di talenti come Liam Brady e Frank Stapleton, il club ha goduto della sua forma migliore dalla doppietta del 1971, raggiungendo un trio di finali di FA Cup (1978, 1979 e 1980).\nL'Arsenal ha perso le altre due finali di FA Cup a cui Neill ha guidato il club, ma ha vinto la finale del 1979, con i Gunners che hanno vinto 3\u20132 contro il Manchester United in uno degli esaltanti finali di una finale di FA Cup nella storia. All'86\u00ba minuto, l'Arsenal era in vantaggio 2-0. Lo United ha segnato due gol nel finale per pareggiare. Con la partita pronta per i tempi supplementari, Alan Sunderland ha segnato un gol all'ultimo minuto per l'Arsenal che ha terminato la partita sul 3\u20132.\nNel 1979, Neill ci \u00e8 andato vicino, ma non ha avuto successo nel suo tentativo di mettere a segno un importante colpo sul mercato per l'Arsenal firmando Diego Maradona come un adolescente molto apprezzato dall'Argentinos Juniors. Neill voleva anche ingaggiare il centrocampista Glenn Hoddle dagli Spurs, ma Hoddle aveva delle riserve sul trasferirsi dall'altra sponda del nord di Londra per unirsi all'arcinemico rivale della sua squadra. Hoddle in seguito disse: \"Non credo che mio fratello mi avrebbe mai pi\u00f9 parlato se fossi andato all'Arsenal\".\nNeill ha guidato l'Arsenal alla finale 1980 della Coppa delle Coppe UEFA. Nella semifinale contro la Juventus, l'Arsenal ha pareggiato 1\u20131 all'andata a Highbury, e ci si aspettava un compito formidabile nella gara di ritorno a Torino. Ma un gol nel finale a due minuti dalla fine del sostituto adolescente dell'Arsenal Paul Vaessen ha regalato all'Arsenal una vittoria in trasferta per 1-0 e una vittoria complessiva per 2-1. Era la prima volta che la Juventus perdeva contro una squadra britannica in casa. In finale, l'Arsenal ha perso ai rigori contro il Valencia davanti a 40.000 persone allo stadio Heysel.\nIl successo dell'Arsenal nelle competizioni di coppa non poteva essere eguagliato in campionato. Il ritiro di Malcolm Macdonald all'et\u00e0 prematura di 29 anni a causa di un infortunio al ginocchio e le partenze di star come Brady e Stapleton hanno ostacolato le ambizioni del titolo di campionato dell'Arsenal.\nNella stagione 1980-81, Neill guid\u00f2 l'Arsenal al terzo posto, il piazzamento pi\u00f9 vicino alla vittoria del campionato in 10 anni. Nella stagione 1981-1982, l'Arsenal fin\u00ec quinto in campionato.\nLa firma estiva di Neill del 1982 dell'attaccante Lee Chapman dallo Stoke City per \u00a3 500.000 non \u00e8 stata un successo, con Chapman che ha segnato solo 4 gol in 23 presenze con l'Arsenal prima di essere venduto al Sunderland per \u00a3 200.000. Nella stagione 1982-83, l'Arsenal ha raggiunto le semifinali di FA Cup e Coppa di Lega, ma ha perso entrambe le semifinali contro il Manchester United.\nNel giugno 1983, Neill ha acquistato l'attaccante Charlie Nicholas, dal Celtic per \u00a3 800.000. Anche il Liverpool e il Manchester United volevano acquistare Nicholas, che aveva segnato un totale impressionante di 50 gol in tutte le competizioni per il Celtic nella stagione 1982-83. Secondo quanto riferito, Nicholas divenne il calciatore pi\u00f9 pagato in Gran Bretagna dopo il suo trasferimento all'Arsenal, e in seguito divenne una figura di culto del club.\nDopo aver ricevuto un contratto triennale migliorato all'inizio della stagione 1983-84, Neill fu esonerato dall'Arsenal il 16 dicembre 1983. Il licenziamento fu una decisione su cui il presidente del club Peter Hill-Wood ha sofferto. Neill si \u00e8 successivamente ritirato dal calcio quando aveva solo 41 anni."}
{"id": "1828417", "revid": "76963", "url": "https://it.wikipedia.org/wiki?curid=1828417", "title": "Hiroshi Teshigahara", "text": "\u00c8 noto per essere stato un regista indipendente e sperimentale appartenente alla Nuova corrente giapponese (\u30cc\u30fc\u30d9\u30eb\u30d0\u30fc\u30b0, \"N\u016bberu b\u0101gu\"); le sue opere riflettono il conflitto tra la tradizione giapponese e la ricerca del nuovo, comune a molti artisti della sua generazione. \u00c8 stato anche maestro di ikebana e direttore della scuola Sogetsu fondata dal padre.\nSposatosi con Toshiko Kobayashi, ebbe due figlie.\nBiografia.\nHiroshi Teshigahara nasce il 28 gennaio 1927, figlio maggiore di Sofu Teshigahara, fondatore della scuola di ikebana Sogetsu.\nNel 1944 si iscrive all'Universit\u00e0 Nazionale delle Belle Arti di Tokyo, la principale scuola d'arte giapponese, e studia pittura in stile giapponese (nihonga), per poi passare tre anni dopo allo studio e alla pratica della pittura ad olio in stile occidentale.\nIn questi anni inizia ad interessarsi alle correnti del surrealismo e dell'avanguardia, tanto da formare un gruppo d'arte avanguardista denominato \"Seiki no kai\" (trad. lett.: Il gruppo del secolo)\",\" a cui prendono parte giovani artisti come il compositore T\u014dru Takemitsu, che in seguito laverer\u00e0 alla produzione di diverse delle colonne sonore dei film di Teshigahara, e lo scrittore Kobo Abe, che avr\u00e0 una profonda influenza nella sua carriera filmica e collaborer\u00e0 con lui alla realizzazione di diversi lungometraggi.\nCarriera cinematografica.\nHiroshi Teshigahara inizia la sua carriera negli anni Cinquanta lavorando come assistente del regista Kamei Fumio. Il suo esordio dietro la macchina da presa avviene nel 1953 con il documentario \"Hokusai (\u5317\u658e)\", sull'omonimo pittore (1760-1849) di ukiyo-e vissuto in epoca Tokugawa. In questa produzione Hiroshi si ispira ai film neorealisti europei, adottando forti giustapposizioni di luce e ombre; questa scelta diventer\u00e0 poi una delle caratteristiche dei lavori pi\u00f9 tardi.\nNel 1958 inaugura con altri giovani cineasti il laboratorio cinematografico indipendente Cinema 57, e produce il suo primo film sperimentale, \"Tokyo 1958\" (\u6771\u4eac1958). L'anno successivo si reca negli Stati Uniti e in seguito all'incontro a New York con un fotografo sportivo realizza il documentario sul pugile portoricano \"Jos\u00e9 Torres\" (\u30db\u30bc\u30fc\uff65\u30c8\u30ec\u30b9, 1959). Questo film segna l'inizio della \"nuova ondata\" cinematografica giapponese, simile alla \"Nouvelle vague\" per i suoi tratti documentaristici e critici.\n1958-1968: La collaborazione con Abe Kobo.\nDopo l'esordio nei suoi primi lavori documentaristici, Teshigahara viene attratto dalle tendenze surrealistiche che animavano gran parte del mondo artistico a lui contemporaneo. Con lo scrittore Abe Kobo, conosciuto gi\u00e0 da studente nel gruppo artistico \"Seiki no kai\" e col quale condivide le teorie marxiste e surrealiste, avvia una stretta collaborazione nella fortunata serie di film a soggetto prodotti dall'indipendente Teshigahara Productions, fondata nel 1962.\nTeshigahara mette su pellicola le suggestioni che Kobo descrive nei suoi libri, come le allogorie sulla caoticit\u00e0 dell'esistenza umana alienata e affetta da incomunicabilit\u00e0, le dimensioni labirintiche e la deriva dei personaggi inevitabilmente in bal\u00eca della sorte. Teshigahara trasferisce queste trame allegoriche sulla pellicola e per dare realismo alle idee di Kobe, Teshigahara fa ricorso a due stratagemmi: l'utilizzo della luce, con cui crea atmosfere suggestive attorno ai diversi personaggi, e la tecnica del bianco e nero, che aumenta l'idea della dimensione surreale e claustrofobica immaginata da Kobe.\nIl risultato a cui approda sono quattro film: \"Otoshinana\" (1962)\", La donna di sabbia\" (1964)\", The face of another\" (1966) e \"The ruined map\" (1968)\".\" Le pellicole hanno in comune il tema della societ\u00e0 contemporanea giapponese e della sua identit\u00e0, messa in discussione dal confronto con l'Occidente. I film vengono acclamati anche a livello internazionale per le loro atmosfere criptiche e l'approccio avanguardista al suono e alla scenografia. In seguito, attratto anche da altre forme artistiche d'avanguardia, Teshigahara si allontana dalla produzione di lungometraggi per dedicarsi in particolar modo all'ikebana e alla ceramica, ponendo fine alla collaborazione con Kobo.\nOtoshihana.\nIl primo frutto della collaborazione fra Teshigahara e Kobo \u00e8 il lungometraggio Otoshiana (\u304a\u3068\u3057\u7a74) (1962), tratto da una sceneggiatura televisiva di Abe Kobo. La storia inizia con una serie di omicidi in una miniera apparentemente deserta. L'assassino, che agisce con il fine di entrare in possesso della miniera di carbone del suo rivale in affari, porter\u00e0 a termine il suo intento mentre gli spiriti delle vittime dei suoi delitti, visibili allo spettatore, assistono inermi.\nIl film \u00e8 un'allegoria della disperazione e dell'impotenza della gente comune, vessata dalle grandi imprese e dai potenti che rincorrono solo i propri interessi. Teshigahara e Kobe fondono la critica del realismo socialista con il dramma soprannaturale, e il risultato \u00e8 un film crudo che ritrae la lotta tra classi e le condizioni di lavoro nel dopoguerra nel Giappone industrializzato.\nCon \"Otoshihana\" Teshigahara si aggiudica il NHK Award come miglior nuovo regista.\n\"La donna di sabbi\"a.\nQuando nel 1962 Abe pubblic\u00f2 il suo romanzo \"La donna di sabbia\", Teshigahara gli chiese di adattarlo per lo schermo. L'omonimo film, uscito due anni dopo, divenne uno dei pi\u00f9 famosi degli anni Sessanta, oltre che il pi\u00f9 famoso del regista, conferendogli notevole notoriet\u00e0 a livello internazionale. \"La donna di sabbia\" ricevette il Premio speciale della giuria al Festival di Cannes del 1964 e nello stesso anno venne nominato come miglior film in lingua straniera agli Academy Awards.\nLa storia \u00e8 incentrata sulla kafkiana vicenda di un entomologo che si ritrova prigioniero in una capanna abitata da una donna sola, situata in fondo a una fossa di sabbia e senza via di scampo. Quando l'uomo si rende conto della terribile situazione in cui si trova tenta di fuggire, ma invano, finendo poi con l'accettare la sua condizione di prigioniero della buca. Il risultato \u00e8 una fusione tra il fantastico e il reale, entrambi espressi con dovizia di simboli e allegorie. La storia dell'uomo dapprima angosciato per lo stato di prigionia in cui \u00e8 costretto e in cerca di una via di fuga, poi coinvolto completamente dalla sua missione quotidiana nella buca, rappresenta una parabola dell'esistenza stessa, qui ricondotta alle sue componenti primordiali: il cibo, l'acqua, il sesso e la necessit\u00e0 di sopravvivere.\nLa fotografia di Segawa Hiroshi e le musiche astratte di Takemitsu Toru, amplificano l'intensit\u00e0 emotiva del mondo onirico e surreale descritto da Teshigahara.\n\"The Face of Another\".\nLa successiva collaborazione con Abe Kobo \u00e8 il film \"The Face of Another (\u4ed6\u4eba\u306e\u9854 Tanin no Kao)\", uscito nel 1966 e sempre tratto da un famoso romanzo dello scrittore, \"Il volto dell'altro\", scritto nel 1964. Il film tratta il tema dell'alienazione e dell'isolamento: racconta la storia di uno scienziato, la cui faccia \u00e8 deformata a causa di un incidente da laboratorio, e di come cambia il suo rapporto con se stesso e con la societ\u00e0 dopo l'incidente. Il montaggio del film trasmette la frammentazione psicologica e la complessit\u00e0 del personaggio creato dallo scrittore.\nThe Ruined Map.\n\"The Ruined Map\" (\u71c3\u3048\u3064\u304d\u305f\u5730\u56f3, \"Moetsukita Chizu\") del 1968 \u00e8 l'ultimo lungometraggio realizzato in collaborazione con Kobo.\nIl protagonista del film \u00e8 un detective privato assunto da una donna per cercare il marito scomparso. Mentre si svolge l'indagine, varie persone che si collegano al caso scompaiono, una dopo l'altra. A poco a poco, il detective comincia a identificarsi con la persona di cui \u00e8 alla ricerca, e si sente perso in una citt\u00e0 rappresentata come uno spazio labirintico, nel quale i personaggi sono intrappolati, alla deriva, senza una destinazione chiara e senza una mappa per potersi orientare. La posizione della telecamera, l'angolo e la distanza vengono usate per rendere questo senso di disorientamento, catturando lo spazio labirintico della citt\u00e0 e il senso di deriva e alienazione che affligge i suoi abitanti. \"L'uomo senza una mappa\" \u00e8 anche il primo lungometraggio di Teshigahara girato interamente a colori. Sfruttando in modo completo le potenzialit\u00e0 del colore, Teshigahara crea ulteriori fonti di significato all'interno dell'immagine cinematografica.\n1972-1984: Ritorno ai documentari.\nNei primi anni Settanta Teshigahara si dedica alla realizzazione di programmi televisivi e ritorna ad occuparsi di documentari. Il film \"Summer Soldiers\" (\u30b5\u30de\u30fc\u30fb\u30bd\u30eb\u30b8\u30e3\u30fc), uscito nel 1972, per lo pi\u00f9 con attori non professionisti, \u00e8 vicino allo stile del cinema verit\u00e0, documentaristico. Realizzato con lo sceneggiatore John Nathan, un traduttore i cui scritti sul Giappone includono una biografia di Mishima Yukio, narra le vicende di un cantante folk-rock del Kentucky di stanza in Giappone, che diserta per sfuggire alla guerra del Vietnam, ed \u00e8 incentrato sullo scontro culturale tra i disertori e i giapponesi che cercano di aiutarli. Pu\u00f2 essere letto come un film contro la guerra, ma anche sull'isolamento e la solitudine, rappresentata da un uomo catapultato in un paese di cui conosce poco, incapace di parlarne la lingua, preoccupato della propria sopravvivenza.\nNel 1980, dopo diversi anni durante i quali il suo interesse si concentra su altre forme artistiche, Teshigahara ritorna al cinema con il documentario \"Antoni Gaud\u00ed\" (\u30a2\u30f3\u30c8\u30cb\u30fc\u30fb\u30ac\u30a6\u30c7\u30a3\u30fc), concluso nel 1984. Il regista era rimasto folgorato dalle costruzioni dell'architetto catalano durante un viaggio in Spagna con il padre nel 1955. Visitare Casa Milla gli fece comprendere che le arti comunicavano fra di loro, non erano limitate in confini prestabiliti; dopo un suo secondo viaggio a Barcellona, il progetto su Gaud\u00ec, concentrato principalmente sulla chiesa della Sagrada Familia e sul Parco G\u00fcell di Barcellona, venne completato.\n1992: Gli ultimi film.\nNel 1992 Teshigahara produce il suo primo film ad alto budget \"Rikyu\" (\u5229\u4f11), sulla vita del grande maestro della cerimonia del t\u00e8 Sen no Rikyu, venerato fondatore della Scuola Sen di Cha-no-yu (acqua calda per il t\u00e8). Il film di Teshigahara \u00e8 basato su un romanzo di Yaeko Nogami, Hideyoshi e Rikyu del 1963, che tratta dell'amicizia e dei successivi conflitti tra Hideyoshi e il suo servitore. Il film, un excursus sulla politica culturale giapponese del XVII secolo, registra un trionfo commerciale. Accuratissima nelle scenografie e nei costumi, l'opera filmica - a detta di Teshigahara - si fonda sui lavori intrapresi nel campo delle ceramiche, delle composizioni floreali, delle sculture e nello studio della storia giapponese e della cerimonia del t\u00e8: senza queste premesse non avrebbe mai potuto realizzarsi.\nL'ultimo film di Teshigahara, \"Princess Goh\" (\u8c6a\u59eb) del 1992, \u00e8 un sequel di \"Rikyu\" che descrive la relazione problematica di Hideyoshi con la figlia del suo nuovo maestro del t\u00e8. Opera di grande bellezza visiva, in cui i paesaggi e gli interni sono inondati di fiori, vince il Premio per il miglior contributo artistico al Montreal World Film Festival e il Premio del Ministro dell'Istruzione.\nNel 1992 il regista viene premiato dall'Imperatore del Giappone con un'alta distinzione: la Shinju Hosho, o Purple Ribbon Medal. Nel 1996, la Francia gli conferisce il Grand Culture Prize.\nMaestro di Ikebana.\nSin dai primi giorni della sua infanzia Teshigahara entra in contatto con i lavori di ikebana del padre Sofu Teshigahara e vive in un'atmosfera ricca di influssi artistici. Alla morte del padre nel 1979, la sorella minore di Teshigahara, Kasumi, gli succede nella direzione della scuola, prendendo il nome di secondo iemoto o gran maestro, Teshigahara II. Alla morte inaspettata della sorella nel 1980, il ruolo di iemoto passa a Hiroshi, che diviene Teshigahara III. Esponente di quella generazione ribelle che aveva messo in discussione la struttura gerarchica della vita sociale giapponese, egli si trova improvvisamente a capo di una delle organizzazioni pi\u00f9 rappresentative di questa cultura, molto lontana dallo stile della pittura d'avanguardia occidentale al quale si era avvicinato.\nSeguendo l'esempio del padre Sofu, Hiroshi Teshigahara rimane colpito sia dall'espressivit\u00e0 scultorea dei fiori, che dalla loro bellezza naturale, e attraverso le sue molte opere cerca di esplorare i limiti estremi dell'ikebana, facendo propria questa forma d'arte. Se generalmente all'ikebana viene attribuita una certa rigidit\u00e0, perch\u00e9 retta da precisi canoni, Sogetsu sostiene che dopo aver appreso le regole, i praticanti hanno la libert\u00e0 di romperle. Gli elementi utilizzati non devono essere strettamente di origine organica: egli d\u00e0 vita non solo alle piante, ma anche alle rocce, ai rottami metallici e ad altri oggetti inanimati. Applicando all'ikebana i principi dell'avanguardia, che lo portano ad ingigantire le sue opere e incorporare interi alberi, strutture di bamb\u00f9 e oggetti di uso quotidiano,Teshigahara viene fatto oggetto di diverse critiche, come quelle di chi giudica la sua opera pretenziosa, e in alcuni casi persino contraria allo spirito originale di quest'arte antica.\nEgli manifesta particolarmente la sua creativit\u00e0 in enormi installazioni di bamb\u00f9 che saranno esposte nel corso degli anni in importanti sedi internazionali: il National Museum of Contemporary Art di Seoul, in Corea (1989), il Palazzo Reale a Milano, Italia (1995), il Kennedy Center di New York (1996). Le sue opere riscuotono un grande successo e vengono acclamate sia all'estero che in Giappone come espressioni artistiche che vanno oltre i confini dell'ikebana.\nNegli anni Novanta l'artista amplia la gamma di Ikebana sostenendo il Renka, una serie di improvvisazioni di Ikebana realizzate da pi\u00f9 artisti.\nAlla sua morte, avvenuta il 14 aprile 2001, la secondogenita Akane Teshigahara gli succede a capo della Sogetsu come quarta iemoto.\nAltre attivit\u00e0.\nCentro Artistico S\u014dgetsu.\nMentre si occupava di cinema, Teshigahara progett\u00f2 una struttura per spettacoli alternativi a Tokyo, il \u201cCentro Artistico S\u014dgetsu\u201d, inaugurato nel 1958. Finch\u00e9 ne mantenne la direzione, cessata nel 1971, tale centro, aperto ai giovani artisti di talento e dedicato alla promozione di attivit\u00e0 espositive e di performance in tutti i settori artistici, divenne il fulcro della scena culturale giapponese: vi venivano presentati spettacoli di danza, animazione, teatro, musica e persino programmi televisivi sperimentali; venne anche utilizzato come base di incontro e discussione tra artisti e intellettuali. Agli eventi musicali in programma parteciparono sia artisti giapponesi, come Toru Takemitsu e Toshi Ichiyanagi, che autori stranieri come John Cage e David Tudor, che grazie a queste attivit\u00e0 furono conosciuti per la prima volta in Giappone. Come direttore del Centro Artistico S\u014dgetsu, Teshigahara divenne una figura centrale nelle avanguardie internazionali, un ruolo che torn\u00f2 ad assumere due decenni dopo come produttore di eventi in Giappone ed Europa per la cerimonia del t\u00e8 non tradizionali.\nCeramista e Scenografo.\nArtista a tutto tondo, Teshigahara si dedic\u00f2 anche alla realizzazione di ceramiche e alla scenografia. Nel 1972 la sua carriera subisce un'ulteriore svolta, in seguito alla visita di uno studio di ceramica a Echizen, nella prefettura di Fukui. Attingendo nuovamente dalla pratica di famiglia di sviluppare vecchie forme in modi nuovi, egli fa costruire un forno in questo antico sito di ceramiche, noto fin dai tempi antichi, e comincia a realizzare pentole in argilla, cercando in questa pratica un sollievo dalle pressioni della vita a Tokyo. Nel 1973, influenzato anche dai buoni auspici del Sogetsu, fonda - sempre a Echizen - il \"Sogetsu Ceramic Kiln\". Mentre progetta le sue strutture di bamb\u00f9, inizia a sperimentare l'utilizzo di contenitori di ceramica di grandi dimensioni in cui sistemare i fiori. Per pi\u00f9 di un decennio, Teshigahara dedica quasi ogni momento libero allo studio della ceramica, invitando molti tra i migliori ceramisti tradizionali giapponesi a recarsi a Echizen per lavorare con lui.\nCome scenografo lavora sia in Giappone che all'estero, assumendo la direzione teatrale ed artistica di spettacoli come l'opera Turandot, rappresentata a Lione nel 1992, e a Ginevra nel 1996. Nel 1996 si occupa dell'allestimento di una rappresentazione originale di Susan\u00f4 al Festival del teatro di Avignone, e nel 1999 di \"Sloka\" della Chandralekha Dance Company. La sua direzione scenica e la sua arte, la cui componente principale era costituita dal bamb\u00f9, vennero accolte con entusiasmo dal pubblico."}
{"id": "1828421", "revid": "1114711", "url": "https://it.wikipedia.org/wiki?curid=1828421", "title": "Vladimir Gusev", "text": " Professionista dal 2003 al 2015, con caratteristiche di cronoman, vinse cinque titoli nazionali a cronometro.\nCarriera.\nNato a Gor'kij (citt\u00e0 che dal 1991 \u00e8 tornata ad avere il nome di Ni\u017enij Novgorod), nel 2003 vince il campionato nazionale a cronometro e il Grand Prix Tell, gara svizzera per Under-23.\nNel 2004 passa professionista con il Team CSC: il primo anno nella squadra danese \u00e8 per\u00f2 un po' deludente, mentre nella stagione successiva rivince il campionato russo a cronometro. Nel 2006, passato alla Discovery Channel, ottiene due vittorie in alcune corse minori, facendosi per\u00f2 conoscere soprattutto per la grande prestazione nella Parigi-Roubaix. In quell'occasione si arrende solo nel finale a Fabian Cancellara, vincitore della corsa, ma viene poi squalificato insieme ad altri due corridori per aver superato un passaggio a livello con la sbarra abbassata.\nNel 2007 e nel 2008 vince per la terza e quarta volta il campionato russo a cronometro. All'inizio della stagione 2008 si trasferisce all'Astana, formazione kazako-lussemburghese; prende parte al Giro d'Italia 2008, aiutando come gregario il poi vincitore Alberto Contador.\nDopo essere rimasto fermo per due anni, nel maggio 2010 firma per il Team Katusha, sodalizio russo con licenza UCI ProTour. Rimane nella formazione russa per quattro anni, partecipando anche a Grandi Giri e classiche, ma senza cogliere vittorie; nel 2015 passa quindi (per otto mesi) alla squadra emiratina Skydive Dubai vincendo una frazione al Tour du Maroc. \u00c8 la sua ultima esperienza nel professionismo."}
{"id": "1828426", "revid": "119948059", "url": "https://it.wikipedia.org/wiki?curid=1828426", "title": "Frank Perry", "text": "Vita privata.\nEra lo zio materno della cantante Katy Perry. \u00c8 stato sposato con Eleonor Perry."}
{"id": "1828428", "revid": "1543377", "url": "https://it.wikipedia.org/wiki?curid=1828428", "title": "NGC 3184", "text": "NGC 3184 \u00e8 una galassia a spirale situata approssimamente a 25 milioni di anni luce da noi, nella costellazione dell'Orsa Maggiore.\nSi tratta di una delle galassie pi\u00f9 brillanti della costellazione, individuabile con grande facilit\u00e0 meno di un grado ad ovest della stella , di terza magnitudine. I suoi bracci di spirale, visibile di faccia, sono ben riconoscibili anche in piccoli strumenti; al loro interno sono ben visibili due regioni H II, catalogate a parte con le sigle NGC 3180 e NGC 3181.\nNGC 3184 \u00e8 particolare per la grande abbondanza di elementi pesanti e per le supernove esplose al suo interno: 1921B di magnitudine 13,5, 1921C di 11,0, 1937F di 13,5, 1999gi di 14,5, e la PSN J10181930+4125392 di 15,9, nel 2010 fu osservato un oggetto, 2010dn, che si rivel\u00f2 essere una LBV."}
{"id": "1828429", "revid": "21880", "url": "https://it.wikipedia.org/wiki?curid=1828429", "title": "Botryllus schlosseri", "text": "Botryllus schlosseri () \u00e8 una ascidia coloniale della famiglia Styelidae.\nDescrizione.\nForma colonie incrostanti, di consistenza gelatinosa, lunghe sino a 5\u00a0cm e larghe circa 2\u00a0cm.Gli zooidi, lunghi 2\u20133\u00a0mm, sono aggregati in ciuffi da 3 a 16 individui disposti in cerchio attorno a un'apertura cloacale comune, assumendo una tipica forma a fiore o a stella.La colorazione \u00e8 estremamente variabile: si va dal bianco al nero, passando per l'arancio, il rosso, il marrone, il verde e il viola.\nPu\u00f2 essere confusa con \"Botrylloides leachii\", le cui colonie hanno per\u00f2 in genere forma pi\u00f9 allungata e nastriforme.\nDistribuzione e habitat.\n\u00c8 una specie invasiva che negli ultimi 100 anni ha esteso notevolmente il suo areale: \u00e8 presente su entrambe le sponde dell'Atlantico, dal Maine alla Florida sul versante orientale e dalle isole Faroe sino al Portogallo sul versante occidentale, nonch\u00e9 nel mar Mediterraneo e nel mar Nero.\nCresce su fondali rocciosi, alghe e spesso anche su substrati artificiali (moli, banchine, cime).\nSi sviluppa ottimalmente a basse profondit\u00e0 ma \u00e8 possibile reperirla sino a 100 metri di profondit\u00e0.\nRiproduzione.\nSi riproduce, sia per via sessuale che per gemmazione durante tutto l'anno, con un picco di attivit\u00e0 riproduttiva nel periodo dall'autunno alla primavera.\nComportamenti sociali.\nSi sviluppa partendo da larve planctoniche che si bloccano su scogli e si riproducono asessualmente, costituendo in tal modo una colonia omogenea, sia dal punto di vista genetico sia strutturalmente. Talvolta pu\u00f2 succedere che due colonie cerchino di mescolarsi; nel caso le larve siano uguali da un punto di vista genetico allora la fusione risulta possibile, altrimenti la colonia ospitante produce sostanze tossiche atte a respingere l'intruso."}
{"id": "1828433", "revid": "709565", "url": "https://it.wikipedia.org/wiki?curid=1828433", "title": "Mad Jack", "text": "Mad Jack (\"Mad Jack the Pirate\") \u00e8 una serie tv a cartoni animati.\nTrama.\nMad Jack \u00e8 un pirata cattivissimo, dal carattere coraggioso ma presuntuoso ed egoista. In compagnia del suo compagno Snuck il ratto, fa molte avventure per arricchirsi, ma finiscono quasi sempre male."}
{"id": "1828443", "revid": "8596", "url": "https://it.wikipedia.org/wiki?curid=1828443", "title": "Sergej Bondarcuk", "text": ""}
{"id": "1828444", "revid": "287204", "url": "https://it.wikipedia.org/wiki?curid=1828444", "title": "Michel Seuphor", "text": "Biografia.\nIl suo vero nome era Ferdinand Louis Berckelaers: Seuphor \u00e8 l'anagramma di Orpheus.\nA vent'anni, nel 1921, fonda nella natia Anversa la rivista \"Het Overzicht\".\nNel 1925 si trasferisce a Parigi. Qui, nel 1930, con Joaqu\u00edn Torres Garc\u00eda, fonda il movimento \"Cercle et Carr\u00e9\", che raccoglie artisti di diversa provenienza, accomunati da una sostanziale adesione all'astrattismo. Il gruppo, che diede vita all'omonima rivista, nacque sotto l'influenza della corrente De Stijl del pittore olandese Piet Mondrian, che ader\u00ec al movimento.\nAlla prima uscita pubblica, nella mostra del 1930 presso la \"Galerie 23\", parteciparono oltre allo stesso Piet Mondrian, il pittore alsaziano Jean Arp di ascendenza surrealista e la moglie, la svizzera Sophie Taeuber; inoltre il normanno Fernand L\u00e9ger, il tedesco Kurt Schwitters, il russo Wassily Kandinsky, l'architetto e pittore Le Corbusier, e il costruttivista russo Anton Pevsner.\nAl movimento si aggrega anche lo scultore belga Georges Vantongerloo gi\u00e0 cofondatore del movimento olandese De Stijl; sar\u00e0 proprio lui, nel febbraio del 1931, a dare vita al pi\u00f9 famoso gruppo Abstraction-Cr\u00e9ation, che raccoglier\u00e0 l'eredit\u00e0 ideale di Cercle et Carr\u00e9 nella promozione dell'astrattismo.\nIntanto Seuphor nel 1931 si era allontanato da Parigi per motivi di salute. Vi torner\u00e0 solo nel 1938.\nQui organizzer\u00e0 altre importanti mostre: \"Les Premiers Ma\u00eetres de l'Art Abstrait\" nel 1949, \"50 ans d'Art Abstrait\" nel 1958, \"Construction and Geometry Painting\" nel 1959 e la grande retrospettiva su Mondrian al Mus\u00e9e de l'Orangerie sempre nel 1959.\nNel 1954 acquisisce la cittadinanza francese. Dagli anni cinquanta in poi si dedicher\u00e0 soprattutto all'attivit\u00e0 di storico dell'arte del Novecento e in particolare dell'arte astratta. In questa veste firmer\u00e0 testi fondamentali tra i quali \"L'Art abstrait, ses origines, ses premiers ma\u00eetres\" nel 1949, il \"Dictionnaire de la Peinture abstraite\" del 1957 e \"Sculpture de ce si\u00e8cle\" del 1959. A partire dal 1971 inizier\u00e0 la pubblicazione di una storia dell'arte astratta in cinque volumi."}
{"id": "1828448", "revid": "599013", "url": "https://it.wikipedia.org/wiki?curid=1828448", "title": "Idlewild", "text": ""}
{"id": "1828453", "revid": "237256", "url": "https://it.wikipedia.org/wiki?curid=1828453", "title": "Andrei Nikolaevich Tikhonov", "text": ""}
{"id": "1828454", "revid": "767487", "url": "https://it.wikipedia.org/wiki?curid=1828454", "title": "Vittoria sulle tenebre", "text": "Vittoria sulle tenebre (\"Bright Victory\") \u00e8 un film del 1951 diretto da Mark Robson.\nFu presentato in concorso al 4\u00ba Festival di Cannes.\nTrama.\nRimasto cieco a causa della guerra un sergente fatica ad accettare la nuova situazione arrivando a tentare il suicidio.\nLa tenacia di alcune persone oltre a salvargli la vita lo guidano verso una nuova maniera di vivere nonostante l'infermit\u00e0."}
{"id": "1828460", "revid": "123968024", "url": "https://it.wikipedia.org/wiki?curid=1828460", "title": "Very", "text": ""}
{"id": "1828463", "revid": "237256", "url": "https://it.wikipedia.org/wiki?curid=1828463", "title": "Tikhonov", "text": ""}
{"id": "1828476", "revid": "729019", "url": "https://it.wikipedia.org/wiki?curid=1828476", "title": "Stazione di Pomezia-Santa Palomba", "text": "La stazione di Pomezia-Santa Palomba \u00e8 una stazione ferroviaria posta sulla linea Roma-Formia-Napoli. Serve la citt\u00e0 di Pomezia, e in particolare la frazione di Santa Palomba.\nStoria.\nNel 1939 assunse la nuova denominazione di \"Pomezia\". Successivamente prese la denominazione attuale.\nStrutture e impianti.\nLa stazione ha 4 binari passanti; i primi 2 di transito, il 3 e il 4 su tracciato deviato verso lo scalo merci adiacente alla stazione. Non lontano dall'impianto principale della stazione sono presenti 7 binari dove vengono ricoverati i treni merci in attesa di essere scaricati nello scalo.\nLo scalo merci adiacente alla stazione possiede un fascio dotato di una gru a ponte per lo scarico di treni intermodali.\nMovimento.\nLa stazione \u00e8 servita dai treni regionali delle linee FL 7 e FL 8."}
{"id": "1828477", "revid": "767487", "url": "https://it.wikipedia.org/wiki?curid=1828477", "title": "Vita di una commessa viaggiatrice", "text": "Vita di una commessa viaggiatrice (\"The First Traveling Saleslady\") \u00e8 un film del 1956 diretto da Arthur Lubin."}
{"id": "1828479", "revid": "80339", "url": "https://it.wikipedia.org/wiki?curid=1828479", "title": "Bol'\u0161aja Tere\u0161ka", "text": ""}
{"id": "1828482", "revid": "1573940", "url": "https://it.wikipedia.org/wiki?curid=1828482", "title": "Sciurocheirus alleni cameronensis", "text": "Il galagone di Calabar o galagone del Camerun (Sciurocheirus alleni cameronensis ()) \u00e8 un primate strepsirrino della famiglia dei Galagidi diffuso in Nigeria e Camerun.\nDistribuzione.\nQuesta sottospecie vive nell'area costiera compresa fra il Camerun occidentale e la Nigeria sud-orientale.\nDescrizione.\nDimensioni.\nMisura fino a 40 cm, di cui pi\u00f9 di met\u00e0 spettano alla coda.\nAspetto.\nIl pelo \u00e8 grigio-bruno scuro nella zona dorsale e grigio in quella ventrale.\nPossiede grandi occhi dotati di tapetum lucidum per una visione notturna e due altrettanto grandi orecchie mobili indipendentemente l'una dall'altra.\nLe mani possiedono lunghe dita dai polpastrelli rigonfi, per una maggiore presa sui rami. La lunga coda serve per mantenersi in equilibrio.\nBiologia.\nSi tratta di animali notturni e arboricoli: di notte vanno da soli in cerca di cibo, mentre di giorno si riuniscono in nidi comuni per dormire ed al crepuscolo praticano le attivit\u00e0 di \"grooming\". I maschi sono pi\u00f9 solitari delle femmine, che spesso non si allontanano mai dal territorio materno. Per comunicare, oltre alle vocalizzazioni, questi animali utilizzano i secreti ghiandolari ed il contatto fisico.\nAlimentazione.\nSi tratta di animali onnivori: la loro dieta si ripartisce equamente fra frutti maturi ed invertebrati."}
{"id": "1828487", "revid": "174925", "url": "https://it.wikipedia.org/wiki?curid=1828487", "title": "Archipelago Sea", "text": ""}
{"id": "1828499", "revid": "1245083", "url": "https://it.wikipedia.org/wiki?curid=1828499", "title": "Classe Ceuta (cacciatorpediniere)", "text": ""}
{"id": "1828505", "revid": "287204", "url": "https://it.wikipedia.org/wiki?curid=1828505", "title": "3 Doors Down (album)", "text": "3 Doors Down \u00e8 il quarto album in studio del gruppo statunitense dei 3 Doors Down, pubblicato dalla Universal Records il 20 maggio ."}
{"id": "1828514", "revid": "436907", "url": "https://it.wikipedia.org/wiki?curid=1828514", "title": "Altalena", "text": "Con il termine altalena in italiano si intendono due tipi di giochi da giardino"}
{"id": "1828519", "revid": "1573940", "url": "https://it.wikipedia.org/wiki?curid=1828519", "title": "Sciurocheirus gabonensis", "text": "Il galagone del Gabon (Sciurocheirus gabonensis ()) \u00e8 un primate strepsirrino appartenente alla famiglia Galagidae.\nDescrizione.\nDimensioni.\nMisura una quarantina di centimetri di lunghezza, per un peso di 280\u00a0g.\nDistribuzione e habitat.\nL'areale della specie si estende in Camerun, Gabon e Repubblica del Congo.\nTassonomia.\n\u00c8 molto simile al galagone di Bioko (\"Sciurocheirus alleni\"), del quale veniva un tempo considerato una sottospecie (\"Galago alleni gabonensis\")."}
{"id": "1828521", "revid": "729019", "url": "https://it.wikipedia.org/wiki?curid=1828521", "title": "Apollo Justice", "text": " \u00e8 un personaggio della serie di videogiochi Ace Attorney. Appare per la prima volta nel videogioco \"\".\nAvvocato, stima moltissimo Phoenix Wright, che sar\u00e0 il suo primo cliente, accusato di omicidio. Il suo mentore \u00e8 inizialmente Kristoph Gavin, fratello maggiore di Klavier Gavin, procuratore e musicista. Tuttavia seguir\u00e0 Phoenix Wright nell'Agenzia Nuovi Talenti Wright, ex-studio legale della scomparsa Mia Fey.\nPossiede un particolare bracciale che gli permette di stabilire se un testimone sta mentendo durante la sua deposizione. Il suo nome deriva dal dio Apollo mentre il cognome significa \"giustizia\" in inglese.\nGiovent\u00f9.\nFiglio di Thalassa Gramarye e di Jove Justice, viene cresciuto da Dhurke Sahdmadhi nel regno di Khura'in dopo aver perso il padre in un incendio. L'unico legame con la madre \u00e8 uno dei suoi bracciali, lasciatogli in eredit\u00e0. Viene mandato in America all'et\u00e0 di nove anni, dove incontra Clay Terran e inizia a studiare per diventare un avvocato come Dhurke e come uno dei suoi idoli, Phoenix Wright.\nCarriera legale.\nEntra a far parte dello studio legale di Kristoph Gavin e difende Phoenix Wright durante il suo primo processo. Tuttavia Apollo fa emergere a galla che Shadi Smith, la vittima del caso, \u00e8 stato ucciso dallo stesso Kristoph.\nTrovatosi senza lavoro, seguir\u00e0 Wright nell'Agenzia Nuovi Talenti Wright e, con l'aiuto di Trucy, riuscir\u00e0 a risolvere il caso dell'assassinio del dottor Pal Meraktis, sebbene il suo rivale sia il procuratore Klavier Gavin, fratello minore di Kristoph.\nSuccessivamente, invitato al concerto dei Gavinners e di Lamiroir, si trova a seguire il caso dell'omicidio di Romein LeTouse, manager della cantante della Borginia, per difendere il pianista Machi Tobaye.\nApollo Justice si trover\u00e0 anche a testare il MASON System, che prevede che l'imputato venga giudicato da una giuria composta da 6 giurati e non pi\u00f9 da un singolo giudice. Il caso di prova viene scelto quello che riguarda l'omicidio del falsario Drew Misham, che si presume essere opera della figlia Vera. Le indagini faranno emergere informazioni sul passato di Phoenix, su quello della famiglia Gramarye e su quello dello stesso Apollo, che si intrecceranno fino alla risoluzione del caso.\nIn seguito collabora con Athena Cykes nella difesa del sindaco Damian Tenma e di Juniper Woods, amica di Athena. In seguito alla morte dell'amico Clay Terran, abbandona temporaneamente lo studio legale per svolgere alcune indagini in maniera autonoma relative all'omicidio di Metis Cykes. Con il suo aiuto Phoenix Wright scagioner\u00e0 il procuratore Simon Blackquill.\nDopo aver ricevuto la visita di Dhurke Sahdmadhi e aver affrontato Phoenix Wright in un processo civile, Apollo si reca nel regno di Khura'in dove assumer\u00e0 il ruolo di legale del padre adottivo per difenderlo dall'accusa di aver assassinato il ministro della giustizia Inga Karkhuul Khura'in, affrontando in tribunale il fratellastro Nahyuta Sahdmadhi, monaco e procuratore."}
{"id": "1828525", "revid": "287204", "url": "https://it.wikipedia.org/wiki?curid=1828525", "title": "Divisione di Bharatpur", "text": "La divisione di Bharatpur \u00e8 una divisione dello stato federato indiano di Rajasthan, di 5.402.800 abitanti. Il suo capoluogo \u00e8 Bharatpur.\nLa divisione di Bharatpur comprende i distretti di Bharatpur, Dholpur, Karauli e Sawai Madhopur."}
{"id": "1828526", "revid": "767487", "url": "https://it.wikipedia.org/wiki?curid=1828526", "title": "Pietro Pastorino", "text": "Carriera.\nGiocatore.\nCresce nel con cui debutta in Serie A a 19 anni. Viene mandato in prestito all' dove, in Prima Divisione, ha la possibilit\u00e0 di maturare esperienza utile a ritornare tra i rossoblu dopo un anno.\nNella sua seconda stagione nel massimo campionato gioca 8 partite, e si conclude con la prima retrocessione del Genoa in Serie B, venendo trasferito al Vigevanesi in Serie B a fine stagione. Dopo due stagioni con i lombardi, la seconda chiusa con la retrocessione, ritorna a Genova, gioca il campionato riserve con i rosso-blu, poi a giugno viene impiegato nella ripetizione della semifinale di Coppa Italia col Milan e nella finale, vinta dai liguri, contro la Roma, per passare poi nel 1937 all'Atalanta.\nCon i bergamaschi disputa un campionato da titolare in Serie A, chiuso con la retrocessione tra i cadetti, ed un altro di Serie B nel quale la promozione svanisce all'ultima giornata. Viene quindi ceduto al , con cui disputa il campionato di Serie A 1939-1940. Torna quindi a Genova per vestire la maglia del Liguria, con cui centra la vittoria nel campionato di Serie B 1940-1941.\nNel 1941 torna in Campania dove disputa un campionato di Serie C, con lo Stabia, quindi passa al Cavagnaro Genova (rinominato in seguito Sestrese).\nDurante l'interruzione bellica ai campionati ufficiali disputa il Campionato Alta Italia 1944 con il , per chiudere la carriera con la Sestrese, con cui disputa un campionato di C e uno di B.\nIn carriera ha totalizzato complessivamente 46 presenze in Serie A e 115 presenze e 2 reti in Serie B.\nAllenatore.\nDopo un triennio all'Entella, ha allenato per una stagione l'Imperia nelle serie minori; \u00e8 poi tornato all'Entella, dove ha vinto un campionato di Serie D."}
{"id": "1828533", "revid": "287204", "url": "https://it.wikipedia.org/wiki?curid=1828533", "title": "Divisione di Bikaner", "text": "La divisione di Bikaner \u00e8 una divisione dello stato federato indiano di Rajasthan, di 6.902.347 abitanti. Il suo capoluogo \u00e8 Bikaner.\nLa divisione di Bikaner comprende i distretti di Bikaner, Churu e Ganganagar, Hanumangarh."}
{"id": "1828541", "revid": "287204", "url": "https://it.wikipedia.org/wiki?curid=1828541", "title": "Divisione di Jaipur", "text": "La divisione di Jaipur \u00e8 una divisione dello stato federato indiano di Rajasthan, di 13.760.368 abitanti. Il suo capoluogo \u00e8 Jaipur.\nLa divisione di Jaipur comprende i distretti di Alwar, Dausa, Jaipur, Jhunjhunu e Sikar."}
{"id": "1828543", "revid": "122836369", "url": "https://it.wikipedia.org/wiki?curid=1828543", "title": "OpenCL", "text": " \nOpenCL (Open Computing Language, tradotto in italiano \"linguaggio di calcolo aperto\") \u00e8 un framework basato sul linguaggio ANSI C e C++ con una struttura host-devices che pu\u00f2 esser eseguito su una molteplicit\u00e0 di piattaforme, CPU, GPU, e altri tipi di processori. In particolare, le potenzialit\u00e0 di OpenCL sono bene espresse con architetture altamente parallelizzabili e potenti come le GPU, e in questo caso si parla dell'ambito GPGPU. Sui vari dispositivi viene eseguito il codice del kernel basato sul \"Linguaggio di programmazione\" OpenCL C o la versione OpenCL C++ (basati sugli standard C99 e C++14).\nStoria.\nLo standard \u00e8 stato originariamente proposto da Apple, successivamente ratificato dalla stessa assieme alle principali aziende del settore (Intel, NVIDIA, AMD), e infine portato a compimento dal consorzio no-profit Khronos Group.\nIl nome OpenCL \u00e8 stato pensato in analogia a OpenGL ed OpenAL, in quanto tutti standard industriali aperti, pur con diverse finalit\u00e0: il primo per sfruttare le potenzialit\u00e0 delle attuali GPU oltre il rendering grafico, e gli altri rispettivamente per la grafica 3D e il rendering audio posizionale.\nOpenCL \u00e8 supportato su schede video AMD e NVIDIA (sia gpu consumer che professionali), su FPGA Xilinx e Altera, e su processori ARM. Per quanto riguarda i sistemi operativi, \u00e8 certificato su OS X Snow Leopard mentre \u00e8 disponibile sui sistemi Linux e Windows.\nMolti programmi offrono supporto nativo alle librerie OpenCl: ArrayFire, Adobe Photoshop, Gimp, Autodesk Maya, FFmpeg, x264, Libreoffice Calc, Microsoft Excel e molti altri.\nIl Khronos Group ha annunciato l'intenzione di unire le librerie OpenCl con le API Vulkan, trasformandole in un'unica piattaforma di sviluppo sia per il settore videoludico che per quello gpgpu.\nVersioni.\nProposta finale della versione 1.0 in data 18 novembre 2008 e rilasciata ufficialmente l'8 dicembre 2008.\nIl 9 dicembre 2008, Nvidia ha annunciato la sua intenzione di aggiungere il supporto completo per la specifica OpenCL 1.0 per la sua Toolkit GPU Computing, mentre RapidMind ha annunciato l'adozione di OpenCL sotto la piattaforma di sviluppo per supportare le GPU di fornitori diversi con un'unica interfaccia.\nVenne utilizzato con Mac OS X Snow Leopard, il 28 agosto 2009, Mentre IBM il 30 ottobre del 2009 ha rilasciato la sua prima implementazione OpenCL come una parte dei compilatori XL, invece AMD ha deciso di supportare OpenCL per AMD FireStream (precedentemente conosciuto come \"CTM (Close to Metal)\"), attuando il supporto nel marzo 2010.\nRatificato dal Khronos Group in data 14 giugno 2010 e aggiunge significative funzionalit\u00e0 per una maggiore flessibilit\u00e0 di programmazione parallela, funzionalit\u00e0 e prestazioni tra cui:\nRilasciato il 15 novembre 2011, che ha aggiunto funzionalit\u00e0 significative rispetto alle versioni precedenti in termini di prestazioni e funzionalit\u00e0 per la programmazione parallela. La maggior parte delle caratteristiche notevoli includono:\nPubblicata il 18 novembre 2013, gli aggiornamenti e le aggiunte al OpenCL 2.0 includono:\nLa ratifica e il rilascio delle specifiche OpenCL 2.1 provvisorie \u00e8 stato annunciato il 3 marzo 2015 Game Developer Conference di San Francisco. OpenCL 2.1 aggiunge il supporto ufficiale, seppur limitato, per un sottoinsieme statico di C ++ 14 come lingua kernel.SPIR-V viene usato come un linguaggio intermedio che consente linguaggio di alto livello front-end di condividere una compilazione di un obiettivo comune. Gli aggiornamenti del API OpenCL includono:\nAMD, ARM, Intel, HPC, e YetiWare hanno dichiarato il supporto per OpenCL 2.1.\n2.2\nLa versione 2.2, pubblicata nel maggio 2017, introduce importanti novit\u00e0:\n3.0 Definitiva (Settembre 2020)\nLa versione 3.0 \u00e8 una profonda revisione di tutto il \"progetto\" OpenCl, in quanto gli sviluppatori di Kronos Group hanno ritenuto che si stesse perdendo il nucleo delle potenzialit\u00e0 del linguaggio, ovvero la flessibilit\u00e0 e la potenza. Per questo motivo hanno deciso di \"tornare\", come base, alla versione 1.2, rendendo tutte le funzionalit\u00e0 delle versioni 2.x come opzionali. Hanno inoltre introdotto un nuovo layer per il linguaggio C++ (OpenCl for C++ al posto di OpenCl C++) e una nuova versione di SPIR-V per permettere agli sviluppatori un accesso facilitato, ma non per questo meno performante, al linguaggio. \nCon questa versione, inoltre, il gruppo Kronos ha stabilito di programmare una roadmap pi\u00f9 consistente e veloce nell'introduzione di nuove funzionalit\u00e0 e/o versioni del linguaggio."}
{"id": "1828544", "revid": "1226", "url": "https://it.wikipedia.org/wiki?curid=1828544", "title": "Constantino Brumidi", "text": ""}
{"id": "1828549", "revid": "810736", "url": "https://it.wikipedia.org/wiki?curid=1828549", "title": "Premio Hugo per il miglior romanzo", "text": "Il premio Hugo per il miglior romanzo (\"Hugo Award for Best Novel\") \u00e8 un premio letterario assegnato annualmente dal 1953 dalla World Science Fiction Society nel corso della Worldcon ad opere di fantascienza o fantasy di lunghezza superiore alle 40.000 parole.\nVincitori e candidati.\nI vincitori sono indicati in grassetto. A seguire i finalisti, nell'ordine del sito ufficiale.\nRetro Hugo.\nI premi Retro Hugo vengono assegnati 50 anni dopo rispetto ad anni in cui la Worldcon non assegn\u00f2 il premio.\nAlla convention del 1957 non venne assegnato il premio per il \"Miglior romanzo\" ma vennero consegnati gli Hugo nelle altre categorie, per questo motivo nel 2007 non \u00e8 stato assegnato il Retro Hugo per l'anno 1957."}
{"id": "1828555", "revid": "107087331", "url": "https://it.wikipedia.org/wiki?curid=1828555", "title": "Comitato per le minacce ad alto rischio", "text": "Il Comitato per le minacce ad alto rischio delle Nazioni Unite (in inglese \"High Level Panel on Threats, Challenges and Change of the United Nations\"), presieduto dall'ex primo ministro tailandese Anand Panyarachun e composto da alcuni capi di governo e ministri ha il compito di valutare i possibili rischi per il futuro dell'umanit\u00e0 e l'ambiente.\nDieci minacce.\nLe dieci minacce identificate dal Comitato sono:"}
{"id": "1828556", "revid": "78273", "url": "https://it.wikipedia.org/wiki?curid=1828556", "title": "British English", "text": ""}
{"id": "1828557", "revid": "56620", "url": "https://it.wikipedia.org/wiki?curid=1828557", "title": "Scuola Grande di Santa Maria della Carit\u00e0", "text": ""}
{"id": "1828558", "revid": "400694", "url": "https://it.wikipedia.org/wiki?curid=1828558", "title": "Tupi (gruppo etnico)", "text": "I Tupi sono un macro-gruppo etnico indigeno storico del Brasile, correlato al gruppo dei Guaran\u00ed.\nStoria.\nArrivati in sudamerica si diffusero nell'Amazzonia e in seguito nelle regioni meridionali e presso la costa atlantica. Dal XVI secolo i Tupi vennero assimilati e resi schiavi dai portoghesi e spagnoli, i quali in seguito ne decimarono un gran numero. Ci\u00f2 che resta di queste trib\u00f9 sono gli indigeni confinati nelle riserve e integrati nella societ\u00e0 dominante. Nelle regioni del sud-est vi sono molti discendenti di gente Tupi e nella regione nord e nord-est molti di loro fanno parte delle classi meno agiate.\nNonostante fossero un singolo gruppo etnico che parlava una lingua comune, i Tupi erano divisi in diverse trib\u00f9 in costante stato di guerra. I Tupi tentavano di catturare i nemici per poi ucciderli in rituali cannibalistici. Tra le diverse trib\u00f9 vi erano i Tupiniquim, i Tupinamba, i Pitaguary, i Tabajara, i Caet\u00e9, i Temimin\u00f3, i Tamoio e un'altra chiamata con il termine \"Tupi\" stesso, che mostra come il nome sia generico e specifico allo stesso tempo.\nLa cultura dei Tupi e la loro lingua hanno lasciato una certa traccia nella cultura brasiliana. Vi sono diverse parole del portoghese brasiliano che hanno origine nella lingua tupi antica: \"mingau, mirim, soco, cutucar, tiquinho, perereca, tatu\". I nomi di diversi tipi di fauna e flora locale, e di alcuni luoghi e citt\u00e0 derivano dalla lingua tupi.\nLa trib\u00f9 dei \"tupinamb\u00e1\" \u00e8 stata rappresentata in modo fittizio nel film del 1971 di Nelson Pereira dos Santos, \"Como Era Gostoso o Meu Franc\u00easin\" (\"come era gustoso il piccolo francese\").\nI Guaran\u00ed sono un popolo differente che abita in Paraguay, Argentina, Uruguay, Bolivia e in alcune parti delle regioni meridionali del Brasile, che parla la lingua guaran\u00ed, ma che in genere viene associato allo stesso gruppo etnico dei Tupi."}
{"id": "1828560", "revid": "767487", "url": "https://it.wikipedia.org/wiki?curid=1828560", "title": "Agente Smart - Casino totale", "text": "Agente Smart - Casino totale (\"Get Smart\") \u00e8 un film del 2008 diretto da Peter Segal, interpretato da Steve Carell ed Anne Hathaway.\nLa pellicola \u00e8 ispirata alla serie televisiva statunitense \"Get Smart\", creata da Mel Brooks e Buck Henry, andata in onda tra il 1965 e il 1970.\nTrama.\nMaxwell Smart, un analista per l'agenzia di intelligence americana top secret CONTROL, desidera ardentemente diventare un agente sul campo come il suo idolo, l'Agente 23. Nonostante i punteggi migliori nei test di accettazione, a Smart viene negata la promozione a causa del suo valore pi\u00f9 alto come analista. Quando il quartier generale di CONTROL viene attaccato dall'organizzazione terroristica KAOS, quasi tutte le identit\u00e0 degli agenti di CONTROL vengono scoperte, lasciando solo l'Agente 99 come agente operativo sul campo. Smart viene anche promosso agente sul campo come Agente 86, ma l'esperto 99 \u00e8 riluttante a collaborare con lui a causa della sua inesperienza. Il primo giorno del suo nuovo lavoro, Smart riceve un coltellino svizzero che include componenti aggiuntivi speciali come un lanciafiamme in miniatura e una balestra che spara freccette attaccate al filo della ragnatela.\nMentre \u00e8 su un aereo, l'Agente 99 vede un uomo dall'aspetto minaccioso nella parte posteriore. Sospetta che sia un assassino, ma Smart lo respinge ragionando da profiling. Max nota la gomma sulla scarpa e cerca di rimuoverla con un fiammifero. Quando i passeggeri presumono che Max stia tentando di far esplodere l'aereo, viene affrontato da un Air Marshal e le sue mani vengono messe in fascette. Max chiede di usare il bagno, e mentre \u00e8 dentro tenta di rompere le sue fascette usando la balestra sul suo coltellino. Alla fine rompe la fascetta, ma una delle freccette colpisce il pulsante di \"espulsione\" e lo lascia precipitare verso terra senza paracadute. L'agente 99 lo segue con un paracadute, cos\u00ec come l'assassino. A quest'ultimo viene impedito di far schiantare tutti e tre quando l'Agente 99 lo bacia, sorprendendolo abbastanza da permetterle di dispiegare il paracadute. L'assassino si schianta in un fienile e l'agente 99 e Smart pensano che sia morto, anche se viene rimproverato da lei per l'incidente.\nI due arrivano alla villa del mastro artigiano di bombe di KAOS, Ladislas Krstic, durante una festa. Al completamento di un intenso ballo, si infiltrano nell'ufficio principale e rintracciano il materiale nucleare in una fabbrica di armi nucleari KAOS mascherata da panetteria di Mosca. Vengono catturati da Krstic e dai suoi uomini, ma li eliminano tutti con successo. Nella panetteria, Smart incontra il capo della KAOS Siegfried e il suo secondo in comando, Shtarker, solo per scoprire che un doppiogiochista ha compromesso le loro identit\u00e0. Smart riesce a fuggire e distruggere la fabbrica di armi, ma lui e l'Agente 99 si trovano ad affrontare lo stesso uomo che avevano creduto morto in precedenza. Tutto sembra perduto, ma Smart riconosce l'uomo come Dalip, che era in una registrazione presa durante il periodo di Smart come analista. D\u00e0 a Dalip consigli su come sistemare il suo matrimonio fallito, e Dalip li lascia subito andare.\nIl capo invia l'agente 23 a osservare la fabbrica, ma KAOS fa uscire di nascosto le armi attraverso il fiume Moscova, lasciando l'agente 23 convinto che solo una panetteria sia stata distrutta. Rendendosi conto che Smart era solo durante le sue scoperte chiave, CONTROL crede che sia il doppiogiochista. L'agente 99, che sta gradualmente sviluppando dei sentimenti con Smart, ha il cuore spezzato ma lo prende in custodia, proprio quando inizia a sospettare che sia lei la doppiogiochista. Nel frattempo, conferendo con Shtarker, Siegfried progetta di far esplodere una bomba nucleare a Los Angeles mentre il presidente \u00e8 in citt\u00e0.\nSiegfried contatta il governo degli Stati Uniti durante un incontro a cui hanno partecipato il capo e il vicepresidente e minaccia di rilasciare codici per detonatori di armi nucleari a paesi ostili a meno che non gli venga pagato un riscatto di 200 miliardi di dollari. I membri della riunione, in particolare il vicepresidente (che ha un'intensa ostilit\u00e0 nei confronti del capo) non prendono sul serio la chiamata, con sgomento del capo. Mentre Smart \u00e8 in una cella di detenzione di CONTROL, Dalip gli invia un messaggio in codice tramite il programma radiofonico American Top 40 fingendosi la sua ragazza, avvertendolo del piano di Siegfried. Smart scappa e arriva a Los Angeles per riunirsi con il capo, l'agente 99 e l'agente 23. Li convince che non \u00e8 lui il doppiogiochista. Nel frattempo, mentre il presidente arriva alla Disney Hall per un concerto, Siegfried, Shtarker e Dalip piazzano la bomba nella sala da concerto. Quando l'orologio dotato di contatore Geiger di Smart rileva tracce di radiazioni dall'Agente 23, si rendono conto che l'Agente 23 \u00e8 il vero doppiogiochista.\nL'Agente 23 prende in ostaggio l'Agente 99 e fugge in un veicolo. Dopo un inseguimento, Smart riesce a salvare l'Agente 99, ma nella lotta l'auto viene incendiata e costretta sui binari della ferrovia. Smart bacia l'Agente 23 per distrarlo, un trucco appreso dall'Agente 99. Lui e l'Agente 99 vengono scaraventati gi\u00f9 dal veicolo prima che si scontri con un treno merci, uccidendo l'Agente 23. Dopo aver analizzato il calcio nucleare dell'Agente 23, Smart si rende conto che la bomba sar\u00e0 innescata dalla nota finale dell'\"Inno alla gioia\" di Beethoven. Si precipitano alla Disney Hall e Smart affronta l'anziano direttore d'orchestra poco prima della nota finale, salvando il presidente e Los Angeles. Siegfried, nonostante il fallimento del suo piano, \u00e8 soddisfatto della performance di Dalip e promette di non uccidere sua moglie come avrebbe fatto se Dalip avesse fallito, ma afferma che cos\u00ec facendo \"farebbe un favore al mondo vedente\". In risposta, Dalip getta Siegfried in un fiume, con grande gioia di Shtarker.\nTornato al quartier generale di CONTROL, si tiene una festa in onore di Smart e l'Agente 99 gli regala un cucciolo. In seguito Smart riceve gli onori e realizza il suo sogno di diventare una vera spia. Mentre se ne va, Smart tenta di riparare una porta inceppata, con grande sgomento dell'Agente 99, e finisce incastrata tra le porte scorrevoli in una divertente inquadratura finale, il film diventa nero e Smart urla con rabbia (fuori campo) \"Mi stai prendendo in giro!\", tradotto nel doppiaggio con \"Chiama la manutenzione!\"\nDistribuzione.\nIl film \u00e8 uscito nelle sale statunitensi il 20 giugno 2008 mentre in Italia per il 9 luglio dello stesso anno.\nAccoglienza.\nIncassi.\nIl budget del film \u00e8 di 80 milioni di dollari mentre l'incasso totale \u00e8 di 230.700.000 di dollari.\nCritica.\nIl film ha ricevuto recensioni contrastanti da parte della critica. La revisione aggregatore Rotten Tomatoes d\u00e0 al film un punteggio del 51%, sulla base di 215 recensioni, con la lettura di consenso critica del sito, \"il film cavalca un notevole fascino di Steve Carell per qualche risata, ma alla fine \u00e8 una piuttosto ordinaria commedia estiva\". Metacritic ha dato al film un punteggio di 54 su 100, sulla base di 34 critici, che indica \"recensioni contrastanti o medi\".\nSpin-off.\nIl film ha avuto un spin-off, \"Bruce e Lloyd - Fuori controllo\", che vede protagonisti i due simpatici personaggi secondari di \"Agente Smart - Casino totale\"."}
{"id": "1828566", "revid": "135224", "url": "https://it.wikipedia.org/wiki?curid=1828566", "title": "Metamfetamina", "text": ""}
{"id": "1828569", "revid": "94647", "url": "https://it.wikipedia.org/wiki?curid=1828569", "title": "Guarda se io/Vedrai vedrai", "text": ""}
{"id": "1828571", "revid": "122045992", "url": "https://it.wikipedia.org/wiki?curid=1828571", "title": "Altalena (basculante)", "text": "L'altalena (in Svizzera anche bilzo balzo, in Toscana dondolo) \u00e8 un tipico gioco da giardino basato su un movimento basculante impresso generalmente da una coppia di bambini posti sugli estremi di un asse a fulcro centrale; recentemente esistono anche altalene dotate di molle centrali in grado garantire il movimento anche a un soggetto solo. \u00c8 altres\u00ec conosciuta come altalena a carosello.\nDescrizione.\nLa forma pi\u00f9 diffusa nei parchi giochi \u00e8 costituita da un'asse che si bilancia su un fulcro centrale piantato nel terreno. Le persone si siedono agli estremi degli assi e si alternano nello spingere coi piedi, per sollevare nell'aria chi \u00e8 seduto all'altra estremit\u00e0. Generalmente sono presenti dei sostegni per tenersi con le mani o le gambe. L'urto dovuto ad un'estremit\u00e0 di un asse che si libera bruscamente (per esempio se uno dei due giocatori si alza repentinamente) ha fatto s\u00ec che alcune altalene basculanti siano montate su molle o su una superficie morbida, come schiuma o trucioli di legno. Alcune altalene sono costruite per avere la forma di altri oggetti, come aeroplani, elicotteri o animali.\nA volte, le altalene sono usate per altri fini che il semplice divertimento, come per aiutare un processo meccanico. In Colombia, vi sono altalene che usano la forza dei bambini che giocano per attivare una pompa ad acqua."}
{"id": "1828576", "revid": "287204", "url": "https://it.wikipedia.org/wiki?curid=1828576", "title": "Galago moholi", "text": "Il galagone sudafricano o galagone minore (\"Galago moholi\" ) \u00e8 un primate strepsirrino della famiglia dei Galagidi.\nDescrizione.\nDimensioni.\nMisura fino a mezzo metro di lunghezza, per un peso inferiore ai 200 g.\nAspetto.\nIl pelo \u00e8 folto e soffice, grigio su tutto il corpo con sfumature giallastre sul ventre.\nLa testa \u00e8 tondeggiante, con due grandi occhi rossi. Le orecchie possiedono quattro ponti trasversi, il che consente loro di ruotarle e piegarle indipendentemente l'una dall'altra: l'animale inoltre spesso le accartoccia con fini non ancora chiariti.\nGli incisivi inferiori sono modificati a formare un pettine dentale utile per il \"grooming\": a differenza delle altre specie di \"Galago\", i pollici di questi animali non sono opponibili.\nBiologia.\nSi tratta di una specie arborea e notturna: questi animali sono solitamente solitari, ma li si pu\u00f2 trovare anche a coppie o in piccoli nuclei familiari. Durante il giorno dormono in nidi che costruiscono in una cavit\u00e0 di un tronco d'albero: spesso riciclano i nidi abbandonati di uccello tessitore per dormirci.\nOgni animale occupa un proprio territorio, che a seconda della disponibilit\u00e0 di cibo nell'area pu\u00f2 estendersi da 2 a 23 ettari per il maschio e da 5 a 12 ettari per la femmina. I vari animali si tengono in contatto tramite una vasta gamma di suoni: molto diffuso \u00e8 il lavaggio con urina, dove l'animale bagna le palme delle mani nella sua urina per poi percorrere il proprio territorio. Molto importanti al fine di rafforzare e creare legami fra gli individui sono le operazioni di \"grooming\".\nAlimentazione.\nSi tratta di animali prevalentemente insettivori, che si nutrono di locuste, farfalle e falene, ma non disdegnano integrare la dieta con frutti, semi e fiori.\nRiproduzione.\nUna femmina pu\u00f2 allevare con successo dalle due alle tre cucciolate l'anno: dopo una gestazione di quattro mesi, essa d\u00e0 alla luce uno o due cuccioli gi\u00e0 ben sviluppati ma che non lasciano il nido natale prima del decimo giorno di vita. Dopo il primo mese il cucciolo inizia ad ingerire cibo solido, ma non pu\u00f2 dirsi svezzato prima dei tre mesi e mezzo di vita: la maturit\u00e0 sessuale viene raggiunta fra i nove mesi e l'anno d'et\u00e0.\nIn cattivit\u00e0, questi animali vivono anche 17 anni.\nDistribuzione e habitat.\n\u00c8 diffuso dall'Angola alla Tanzania a nord sino al Sudafrica a sud. Il suo habitat, a differenza delle altre specie di galagone, sono le savane, le zone cespugliose e la boscaglia."}
{"id": "1828581", "revid": "599013", "url": "https://it.wikipedia.org/wiki?curid=1828581", "title": "Alessandro Fornasaris", "text": "Carriera.\nGiocatore.\nFornasaris debutt\u00f2 in Serie B a 21 anni con il nella stagione 1932-1933, siglando due reti in 18 gare.\nAl termine della stagione pass\u00f2 alla , con cui milit\u00f2 per due annate in Prima Divisione, marcando 20 reti in 38 gare. Nel campionato 1935-1936 si accas\u00f2 alla , dove segna due reti in 5 gare; in quello successivo milit\u00f2 invece nella , sempre in Serie C, con cui realizz\u00f2 17 gol in 26 partite.\nL'ottima prestazione gli valse un ingaggio all', con la quale esord\u00ec in Serie A il 12 settembre 1937 contro il , e siglando la prima rete il 2 gennaio 1938 contro il . L'annata con i bergamaschi non fu tuttavia delle pi\u00f9 felici: Fornasaris sigl\u00f2 cinque reti in 18 gare, ma il campionato termin\u00f2 con la retrocessione della formazione orobica. L'anno successivo trov\u00f2 sempre meno spazio tra i nerazzurri, giocando solo 10 partite, venendo ceduto a fine stagione al .\nCon i ducali gioc\u00f2 in terza serie nella stagione 1939-1940, realizzando 17 reti in 29 presenze. Dopo una breve parentesi all' di Milano, pass\u00f2 ai cadetti della , dove rimase fino al 1944, quando la seconda guerra mondiale imped\u00ec il regolare svolgimento dei campionati. Al termine del conflitto bellico milit\u00f2 tra le file del , tra Serie B e C, dove concluse la carriera ricoprendo il doppio ruolo di allenatore-giocatore.\nAllenatore.\nFu alla guida del Gubbio nella prima stagione in Serie B degli umbri, che vide per\u00f2 la loro immediata retrocessione in seguito al penultimo posto raggiunto nel girone C. Fornasaris rimase in panchina anche nell'annata successiva, ma lo sforzo economico sostenuto dal club onde portare e mantenere la formazione nella seconda serie nazionale, ebbe come conseguenza un dissesto finanziario tale da portare la societ\u00e0 al fallimento al termine del campionato 1948-1949: questo port\u00f2 anche al termine dell'incarico dell'ex attaccante."}
{"id": "1828597", "revid": "287204", "url": "https://it.wikipedia.org/wiki?curid=1828597", "title": "Jeremy Mathieu", "text": ""}
{"id": "1828599", "revid": "1529788", "url": "https://it.wikipedia.org/wiki?curid=1828599", "title": "2001", "text": " \nIl 2001 \u00e8 stato il primo anno del XXI secolo e del III millennio dell'Era cristiana.\nPremi Nobel.\nIn quest'anno sono stati conferiti i seguenti Premi Nobel:"}
{"id": "1828600", "revid": "38120", "url": "https://it.wikipedia.org/wiki?curid=1828600", "title": "Basilica di Sant'Eufemia", "text": ""}
{"id": "1828601", "revid": "128096", "url": "https://it.wikipedia.org/wiki?curid=1828601", "title": "Bandiera dell'esperanto", "text": ""}
{"id": "1828603", "revid": "45635", "url": "https://it.wikipedia.org/wiki?curid=1828603", "title": "TELNET", "text": ""}
{"id": "1828604", "revid": "287204", "url": "https://it.wikipedia.org/wiki?curid=1828604", "title": "Divisione di Bhopal", "text": "La divisione di Bhopal \u00e8 una divisione dello stato federato indiano del Madhya Pradesh, di 9.457.323 abitanti. Il suo capoluogo \u00e8 Bhopal.\nLa divisione di Bhopal comprende i distretti di Bhopal, Raisen, Rajgarh, Sehore, Singrauli e Vidisha. I distretti di Betul, Harda e Hoshangabad, gi\u00e0 facenti parte di questa divisione, sono passati dal 27 agosto 2008 alla neo-costituita divisione di Hoshangabad."}
{"id": "1828617", "revid": "123611964", "url": "https://it.wikipedia.org/wiki?curid=1828617", "title": "Ugo Pisa", "text": "Biografia.\nDagli esordi al 1874.\nNasce da una famiglia ferrarese di commercianti internazionali e banchieri ben affermati.\nLe origini della famiglia Pisa (o da Pisa) risalgono alla Comunit\u00e0 ebraica romana dei secoli XIII-XIV; il padre di Ugo, Luigi Israele (Ferrara 1813 - Milano 1895), aveva sviluppato con i fratelli la casa bancaria fondata nel 1831 a Ferrara dal loro genitore Zaccaria, la Banca Zaccaria Pisa, trasferita a Milano nel 1852.\nIl Pisa cresce a Milano e compie gli studi con regolarit\u00e0, poi si iscrive alla Facolt\u00e0 di giurisprudenza presso l'Universit\u00e0 di Pavia. Nella guerra del 1866 si arruola come tanti giovani milanesi, per combattere con Garibaldi. Al suo ritorno porta a termine gli studi laureandosi nel 1868.\nIntraprende giovanissimo una esperienza nel corpo consolare, che lo porta in Cina (e soprattutto in Giappone), dove tra l'altro ha modo di accompagnare l'ambasciatore Alessandro F\u00e8 d'Ostiani ad incontrare il Principe reggente; successivamente lavora anche con il ministro plenipotenziario statunitense DeLong.\nDopo un soggiorno all'ambasciata a Londra, nel 1873 entra a lavorare nella Banca di famiglia, che gi\u00e0 dal 1863 opera sia nei finanziamenti in genere che nel campo dei consorzi di garanzia per emissione e collocamento di titoli del debito pubblico del Regno, nella compravendita borsistica e nelle operazioni sul capitale di importanti societ\u00e0 anonime italiane, come la Societ\u00e0 Italiana per le Strade Ferrate Meridionali, nota in Borsa come \u00abBastogi\u00bb.\nL'attivit\u00e0 politica e sociale.\nNel 1874 sceglie di collocarsi a riposo; contemporaneamente si dedica a problematiche economiche e sociali, per esempio mobilitandosi per istituire un'assicurazione per gli infortuni sul lavoro. Fonda quindi nel 1883, con altri nomi della \u00e9lite milanese, il \u00abPatronato di Assicurazione e Soccorso per gli Infortuni sul Lavoro\u00bb, al cui sviluppo si dedica intensamente.\nNel 1889 lascia l'attivit\u00e0 nella Banca Zaccaria Pisa, che resta nelle mani del padre e dello zio Giuseppe Pisa, soci gerenti, e del procuratore Giuseppe Sullam, non socio. Sar\u00e0 poi erede alla morte del padre (1895), insieme al fratello Giulio. Quest'ultimo uscir\u00e0 subito con i propri capitali dalla comunione proprietaria sotto la ragione \"Zaccaria Pisa\"; Ugo lo seguir\u00e0 qualche anno pi\u00f9 tardi.\nUgo Pisa si dedica pienamente alla vita pubblica, affiancato da Giulio; partecipa alle elezioni municipali ed \u00e8 eletto nel consiglio della Camera di Commercio di Milano, che allora era tra le massime espressioni della vita economica e sociale locale e nel 1893 ne \u00e8 nominato Presidente, ponendosi come massimo interprete degli interessi economici milanesi. Sostiene istituzioni filantropiche di vario genere; parallelamente \u00e8 consigliere comunale per l'area liberale radicale (tra 1894 e 1897); partecipa attivamente all'amministrazione della citt\u00e0 di Milano fino al 1897. In quell'anno scoppia una \"querelle\" tra il Comune e i \"palchettisti\" (proprietari dei palchi) del Teatro alla Scala, gruppo di cui la sua famiglia fa parte gi\u00e0 dagli anni Sessanta. Questi ultimi chiedono al municipio di contribuire alle spese gestione del Teatro. Ugo Pisa, coinvolto suo malgrado nella vertenza, decide di lasciare la carica di consigliere comunale. Si sposa con Clelia Bondi, della nota famiglia romana-toscana di banchieri e industriali (\"casa bancaria M. Bondi\"), da cui ha quattro figli.\nSu proposta di Giuseppe Zanardelli, viene nominato senatore del Regno nel 1898 e inizia a occuparsi con il fratello e lo zio Giuseppe della prima operativit\u00e0 della Societ\u00e0 Umanitaria - Fondazione Prospero Mois\u00e8 Loria, che continuer\u00e0 a seguire fino alla fine dei suoi giorni, contribuendo alla sua espansione.\nLa sua famiglia \u00e8 molto vicina a Sonzogno, l'editore del quotidiano milanese di area democratica \u00abIl Secolo\u00bb e in Senato Ugo fa parte dell'area liberale radicale; egli coltiva posizioni liberiste e si occupa anche di vari problemi di politica economica e politica sociale, sostenendo proposte di tutela del diritto dei lavoratori, tra cui l'istituzione della Cassa di Maternit\u00e0. Come senatore \u00e8 Presidente per quattro volte del Comitato Permanente del Lavoro.\nA Milano abita in via Palestro 2, in una palazzina la cui propriet\u00e0 divide con il fratello Giulio, ingegnere, anch'egli esponente della borghesia colta milanese, filantropo e autore di iniziative e studi nel campo dell'arte (tra cui una monografia su Tranquillo Cremona e una su Mos\u00e8 Bianchi). \nMuore a Milano nel 1910 lasciando un figlio maschio, Luigi Giuseppe (1890-1930), con il quale si estinguer\u00e0 la linea milanese della famiglia Pisa, e tre femmine. Tra esse si ricorda Vittoria, sposa dell'architetto Arrigo Cantoni (autore tra l'altro della colonia curativa Ugo Pisa a Marina di Massa), e presidente dell'Associazione donne ebree italiane (ADEI), dal 1928 al 1939, quando si rifugi\u00f2, per sempre, a Haifa con i suoi discendenti.\nIntitolazioni.\nA Ugo Pisa \u00e8 dedicata una via a Milano nel quartiere di Lorenteggio e su iniziativa del figlio Luigi Giuseppe il grande parco e la vicina colonia Ugo Pisa a Marina di Massa; Luigi Pisa (1890-1930) ebbe a disporre anche un lascito per borse di studio presso la Universit\u00e0 di Ferrara, a nome del padre."}
{"id": "1828618", "revid": "809148", "url": "https://it.wikipedia.org/wiki?curid=1828618", "title": "'O Zul\u00f9", "text": "\u00c8 il frontman del gruppo raggamuffin rap 99 Posse, fondato nel 1991 al Centro Sociale Occupato Autogestito Officina 99 di Napoli. \u00c8 stato tra i protagonisti della stagione italiana delle posse nei primi anni novanta.\nBiografia.\nFrequenta la scuola dei fratelli Maristi di Giugliano in Campania. Dopo aver fondato nel 1991 i 99 Posse, collaborato con i Bisca nel supergruppo Bisca99Posse, e fondato con PapaJ e Neil Perch gli Al Mukawama, porta avanti con l'aggiunta di Dj2Fast, Massimo Jovine e Claudio Marino un progetto a met\u00e0 strada tra i 99 Posse ed Al Mukawama, denominato \"Zul\u00f9 in the Al Mukawama experiment number three\", sorta di backing band dello stesso Zul\u00f9 con il quale pubblica nel 2005 il doppio album dal vivo \"'O Zul\u00f9 in the Al Mukawama experiment 3\", dove vengono remixati nelle musiche e aggiornati nei testi i successi della 99 Posse. In seguito d\u00e0 il via alla formazione dei BiscaZul\u00f9, che per\u00f2 esaurisce la sua vena dopo poco pi\u00f9 di un anno..\nNel 2002 pubblica per la Feltrinelli \"Cartoline zapatiste\", un diario della sua partecipazione alla spedizione itinerante del subcomandante Marcos. Compone le musiche del film \"Fame chimica\", in cui interpreta anche una piccola parte. Da marzo ad agosto 2009 va in tour con Enrico Capuano e la \"tammurriata rock\", canti di lotta e di protesta, mentre da settembre dello stesso anno \u00e8 di nuovo in tour con i 99 Posse.\nCollaborazioni.\nHa collaborato con numerosi artisti, tra cui:"}
{"id": "1828620", "revid": "277167", "url": "https://it.wikipedia.org/wiki?curid=1828620", "title": "Fumo di silice", "text": ""}
{"id": "1828621", "revid": "110157", "url": "https://it.wikipedia.org/wiki?curid=1828621", "title": "Sok (fiume)", "text": "Il Sok () \u00e8 un fiume della Russia europea sud-orientale (oblast' di Orenburg e Samara), affluente di sinistra del Volga.\nNasce dal versante occidentale delle alture di Bugul'ma e Belebej, scorrendo in direzione mediamente sud-occidentale fino a sfociare da sinistra nel Volga a 1\u00a0429\u00a0km dalla foce, alcuni chilometri a monte di Samara. Il fiume ha una lunghezza di 363\u00a0km, l'area del suo bacino \u00e8 di 11\u00a0700\u00a0km\u00b2. \nil principale affluente \u00e8 la Kondur\u010da, proveniente dalla destra idrografica.\nIl fiume \u00e8 gelato nel periodo novembre - aprile; nei rimanenti mesi, \u00e8 navigabile nel basso corso."}
{"id": "1828622", "revid": "277167", "url": "https://it.wikipedia.org/wiki?curid=1828622", "title": "Silica fume", "text": ""}
{"id": "1828624", "revid": "71433", "url": "https://it.wikipedia.org/wiki?curid=1828624", "title": "P.S. Your cat is dead", "text": ""}
{"id": "1828632", "revid": "72396", "url": "https://it.wikipedia.org/wiki?curid=1828632", "title": "Worldcon", "text": "La Worldcon o pi\u00f9 formalmente World Science Fiction Convention \u00e8 la pi\u00f9 longeva fiera della fantascienza al mondo. Si \u00e8 svolta regolarmente dal 1939 con la sola eccezione nel periodo della seconda guerra mondiale.\nLa fiera ha un carattere internazionale e si \u00e8 svolta in diversi paesi oltre agli Stati Uniti, tra i quali il Giappone, la Scozia, il Canada e altri ancora.\nOgni Worldcon ha un certo numero di ospiti d'onore (spesso indicati come \"GoH\", \"Guest Of Honor\", appunto \"ospiti d'onore\") scelti tra i pi\u00f9 noti autori del settore. Sono stati, ad esempio, \"GoH\" scrittori del calibro di Isaac Asimov, Arthur C. Clarke, Harlan Ellison e molti altri.\nPremi Hugo.\nDurante la manifestazione l'avvenimento pi\u00f9 importante riguarda l'assegnazione dei premi Hugo alle migliori opere di fantascienza e fantasy."}
{"id": "1828634", "revid": "151034", "url": "https://it.wikipedia.org/wiki?curid=1828634", "title": "Bepi Viscovich", "text": ""}
{"id": "1828635", "revid": "42179", "url": "https://it.wikipedia.org/wiki?curid=1828635", "title": "WorldCon", "text": ""}
{"id": "1828637", "revid": "42179", "url": "https://it.wikipedia.org/wiki?curid=1828637", "title": "World Science Fiction Convention", "text": ""}
{"id": "1828638", "revid": "287204", "url": "https://it.wikipedia.org/wiki?curid=1828638", "title": "Divisione di Ujjain", "text": "La divisione di Ujjain \u00e8 una divisione dello stato federato indiano del Madhya Pradesh, di 7.430.094 abitanti. Il suo capoluogo \u00e8 Ujjain.\nLa divisione di Ujjain comprende i distretti di Dewas, Mandsaur, Neemuch, Ratlam, Shajapur, Ujjain."}
{"id": "1828647", "revid": "287204", "url": "https://it.wikipedia.org/wiki?curid=1828647", "title": "Nevado Ishinca", "text": "Il Nevado Ishinca (5.530\u00a0m) \u00e8 una montagna della Cordillera Blanca, in Per\u00f9, nel dipartimento di Ancash.\nAspetto fisico.\nIl Nevado Ishinca fa parte del massiccio montuoso chiamato \"Macizo del Chinchey\", che occupa la parte centro-meridionale della Cordillera Blanca. \u00c8 una montagna relativamente bassa rispetto ai due colossi che le stanno a fianco e che superano i 6.000\u00a0m, il Ranrapalca e il Palcaraju. La sua fama \u00e8 dovuta alla relativamente facile\naccessibilit\u00e0 della cima.\nAlpinismo.\nLa prima salita documentata \u00e8 stata effettuata nel 1954 da una nutrita cordata peruviana, salendo la cresta sud-ovest dalla Quebrada Ishinca.\nGli alpinisti odierni usano come punto di partenza l'omonimo Refugio Ishinca (4.765\u00a0m) o il Bivacco Longoni (5000\u00a0m), gestiti entrambi dall'Operazione Mato Grosso.\nIl Nevado Ishinca \u00e8 usato in genere come montagna di acclimatamento alle alte quote prima di affrontare cime pi\u00f9 elevate."}
{"id": "1828650", "revid": "287204", "url": "https://it.wikipedia.org/wiki?curid=1828650", "title": "Divisione di Sagar", "text": "La divisione di Sagar \u00e8 una divisione dello stato federato indiano del Madhya Pradesh, di 6.635.720 abitanti. Il suo capoluogo \u00e8 Sagar.\nLa divisione di Sagar comprende i distretti di Chhatarpur, Damoh, Panna, Sagar e Tikamgarh."}
{"id": "1828651", "revid": "2087724", "url": "https://it.wikipedia.org/wiki?curid=1828651", "title": "Asad", "text": "Asad (, , letteralmente \"leone\"; nella stampa occidentale spesso traslitterato Assad per rendere la /s/ sorda).\nIl termine \"Asad All\u0101h\" \u00e8 usato come titolo onorifico per Ali ibn Abi Talib, quarto califfo dell'Islam ed \u00e8 considerato dallo Sciismo il suo primo Imam."}
{"id": "1828652", "revid": "3115", "url": "https://it.wikipedia.org/wiki?curid=1828652", "title": "Karl von Grolman", "text": "Biografia.\nFiglio del presidente del tribunale di Berlino Heinrich Dietrich von Grolman, entr\u00f2 nel reggimento di fanteria \"M\u00f6llendorf\" all'et\u00e0 di tredici anni; fu nominato alfiere nel 1795, sottotenente nel 1797, tenente nel 1804 e capitano nel 1805. Componente della \"Milit\u00e4rische Gesellschaft\", ci\u00f2 gli permise di entrare nella cerchia di von Scharnhorst, distinguendosi per il carattere energico ed intrepido gi\u00e0 nella guerra del 1806: aiutante del feldmaresciallo von M\u00f6llendorf prima, del generale Hohenlohe-Ingelfingen poi, ebbe la promozione a maggiore per i servizi resi in azione alla battaglia di Heilsberg. Dopo la caduta della Prussia e la conseguente pace, fu uno dei pi\u00f9 attivi fra gli assistenti di von Scharnhorst nell'opera di riorganizzazione dell'esercito (1809).\nEntr\u00f2 a far parte della \"Tugendbund\" ed ebbe parte del fallito tentativo di von Schill di sollevare l'esercito contro gli occupanti francesi; dopo di che entr\u00f2 al servizio dell'Austria nello Stato Maggiore generale.\nRaggiunse quindi Cadice per aiutare gli spagnoli contro Napoleone, guidando un corpo di volontari a difesa della citt\u00e0 contro il maresciallo Victor (1810).\nPartecip\u00f2 alle battaglie di Albuera, Sagunto, e Valencia, dove fu catturato dai francesi. Scapp\u00f2 presto in Svizzera, e nel 1813 torn\u00f2 in Prussia a servire nello Stato Maggiore. Serv\u00ec successivamente sotto il colonnello von Dolffs e il generale von Kleist in qualit\u00e0 di ufficiale di collegamento presso il generale russo Barclay de Tolly.\nPrese parte con von Kleist alla vittoria di Kulm, e si riprese da una grave ferita ricevuta in quell'occasione, in tempo per combattere alla battaglia di Lipsia. Ebbe un ruolo importante nella campagna di Francia del 1814, dopo la quale fu promosso maggior generale, grado con cui fu nominato quartiermastro generale di von Bl\u00fccher, il che ne faceva, con il succitato e von Gneisenau, il responsabile delle operazioni dell'esercito prussiano.\nVon Grolman ebbe parte attiva nella decisione, l'8 giugno 1815 di attaccare per portare aiuto al duca di Wellington, e quando le truppe si avvicinarono al campo di battaglia si dice abbia vinto la momentanea esitazione dei suoi superiori dando lui stesso l'ordine di avanzata.\nDopo il Trattato di Parigi von Grolman occup\u00f2 ruoli importanti nel Ministero della Guerra e nello Stato Maggiore generale del nuovo esercito prussiano, dedicandosi alla riforma delle forze armate. L'ultima parte della sua carriera si svolse in Polonia, come comandante del V Corpo d'armata, e nella pratica governatore del Granducato di Pozna\u0144. Fu promosso \"General der Infanterie\" nel 1837, e mor\u00ec a Pozna\u0144 sei anni dopo. I suoi due figli divennero generali dell'esercito prussiano e il 18\u00ba Reggimento di fanteria port\u00f2 il suo nome."}
{"id": "1828656", "revid": "767487", "url": "https://it.wikipedia.org/wiki?curid=1828656", "title": "Scuola Grande di Santa Maria della Misericordia", "text": "La Scuola Grande di Santa Maria della Misericordia (o di Santa Maria di Valverde) fu una scuola (confraternita) di Battuti di Venezia attiva dal 1308 al 1806. La sua storia \u00e8 collegata a quella della Chiesa dell'Abbazia della Misericordia, nei pressi della quale eresse nel tempo due sedi tuttora conservate e note come Scuola vecchia di Santa Maria della Misericordia e Scuola nuova di Santa Maria della Misericordia."}
{"id": "1828662", "revid": "287204", "url": "https://it.wikipedia.org/wiki?curid=1828662", "title": "Divisione di Rewa", "text": "La divisione di Rewa \u00e8 una divisione dello stato federato indiano del Madhya Pradesh, di 8.427.288 abitanti. Il suo capoluogo \u00e8 Rewa.\nLa divisione di Rewa comprende i distretti di Rewa, Satna e Sidhi.\nI distretti di Anuppur, Shahdol e Umaria, gi\u00e0 facenti parte di questa divisione, dal 14 giugno 2008 sono passati sotto la giurisdizione della divisione di Shahdol."}
{"id": "1828670", "revid": "1498232", "url": "https://it.wikipedia.org/wiki?curid=1828670", "title": "Sky Assist", "text": "Sky Assist \u00e8 stato un canale di servizio appartenente alla piattaforma satellitare di Sky.\nStoria.\n2003-2007.\nLa rete, sin dalla nascita di Sky Italia, ha fornito costantemente informazioni sui servizi e sulle nuove offerte del bouquet. Il canale, presentato (come da prassi) da una donna, analizzava le diverse tipologie di abbonamento, le offerte \"extra\" disponibili ai clienti (come Sky HD, My Sky o Sky Multivision), le diverse maniere esistenti per pagare le fatture, una descrizione del sito Internet dell'emittente satellitare e molto altro.\nIl canale si rifaceva chiaramente ai canali di assistenza gi\u00e0 esistenti in Stream TV e TELE+, e ritrovava dei corrispondenti nella emittente Mediaset Premium, la quale trasmette i suoi contenuti sulla televisione digitale terrestre.\nSky Assist trovava la propria collocazione al numero 999 di Sky e possedeva anche un'applicazione interattiva (utilizzabile premendo il tasto verde del telecomando Sky) ma, nel marzo 2007, \u00e8 stato sostituito dal canale Sky Inside (che a sua volta sostituiva anche il canale SKY On Air) il quale si trovava ai numeri 300, 600 e 800 degli Sky Box e My Sky.\n2008-2013.\nNei primi mesi del 2008 \u00e8 stato reintrodotto al numero 999, ma solo per spiegare come impostare lo schermo del proprio televisore da a , in modo da poter usufruire meglio della programmazione di Sky Cinema o offrire spiegazioni sulle modalit\u00e0 di registrazione del My Sky. Successivamente venivano trattati altri argomenti come le novit\u00e0 dell'ultimo aggiornamento software per i decoder o nuove funzioni e nuovi apparecchi (Sky Digital Key, Sky On Demand). Il canale viene spento il 31 agosto 2013, per poi venire riacceso il 30 luglio 2018.\n2018.\nIl 30 luglio 2018 il canale \u00e8 stato riattivato con una programmazione di 15 minuti in onda a ripetizione continua sull'offerta televisiva dei pacchetti Sky Sport e Sky Calcio e sull'acquisto a condizioni dedicate ai clienti Sky del ticket DAZN. Viene chiuso il 19 maggio 2019."}
{"id": "1828673", "revid": "767487", "url": "https://it.wikipedia.org/wiki?curid=1828673", "title": "Scuola vecchia di Santa Maria della Misericordia", "text": "La Scuola vecchia di Santa Maria della Misericordia \u00e8 un edificio di notevoli dimensioni che copre sul fianco il \"sotoportego\" finale della fondamenta de l'Abazia, nel sestiere Cannaregio; la facciata \u00e8 ad angolo con quella della chiesa dell'Abbazia della Misericordia. Essa fu la prima sede della Scuola Grande di Santa Maria della Misericordia, una scuola (confraternita) di Battuti di Venezia attiva dal 1308 al 1806.\nStoria e descrizione.\nEretta nel 1310, fu pi\u00f9 volte ampliata fino ad assumere l'attuale aspetto gotico verso la met\u00e0 del XV secolo. Il portale era ornato da una lunetta con sculture attribuite a Giovanni Bon, in seguito asportata ed ora conservata al Victoria and Albert Museum di Londra. \nNon molto tempo dopo la Scuola decise di trasferirsi nella sede pi\u00f9 grande al di l\u00e0 del rio, mentre questo edificio accolse l'Arte dei Tessitori di Seta fino al 1806. \nNei suoi ampi ambienti Tintoretto ed i suoi aiuti dipinsero (in pi\u00f9 parti successivamente unite \"in loco\") il \"Paradiso\" che adorna la parete di fondo della Sala del Maggior Consiglio del Palazzo Ducale.\nOggi \u00e8 sede dei laboratori della Soprintendenza Speciale per il Patrimonio storico, artistico ed etnoantropologico e per il Polo Museale della citt\u00e0 di Venezia e dei comuni della Gronda lagunare."}
{"id": "1828674", "revid": "709565", "url": "https://it.wikipedia.org/wiki?curid=1828674", "title": "The Rocker", "text": ""}
{"id": "1828675", "revid": "106456", "url": "https://it.wikipedia.org/wiki?curid=1828675", "title": "Scuola nuova della Misericordia", "text": ""}
{"id": "1828676", "revid": "985910", "url": "https://it.wikipedia.org/wiki?curid=1828676", "title": "Carlo Savonuzzi", "text": "Biografia.\nLaureato in ingegneria civile nel 1922, nel 1924 divenne direttore tecnico della Societ\u00e0 Idroelettrica della Secchia. Nel 1926 venne nominato ingegnere di sezione del Comune di Ferrara e contribu\u00ec con i suoi progetti, in stretta collaborazione col podest\u00e0 Renzo Ravenna e del suo gruppo, che aveva in Italo Balbo il principale referente, alla trasformazione e all'ammodernamento del tessuto urbano della citt\u00e0 estense."}
{"id": "1828681", "revid": "287204", "url": "https://it.wikipedia.org/wiki?curid=1828681", "title": "Divisione di Gwalior", "text": "La divisione di Gwalior \u00e8 una divisione dello stato federato indiano del Madhya Pradesh, di 5.363.881 abitanti. Il suo capoluogo \u00e8 Gwalior.\nLa divisione di Gwalior comprende i distretti di Ashoknagar, Datia, Guna, Gwalior e Shivpuri.\naron"}
{"id": "1828688", "revid": "287204", "url": "https://it.wikipedia.org/wiki?curid=1828688", "title": "Divisione di Chambal", "text": "La divisione di Chambal \u00e8 una divisione dello stato federato indiano del Madhya Pradesh, di 3.573.930 abitanti. Il suo capoluogo \u00e8 Morena.\nLa divisione di Chambal comprende i distretti di Bhind, Morena e Sheopur."}
{"id": "1828690", "revid": "287204", "url": "https://it.wikipedia.org/wiki?curid=1828690", "title": "Divisione di Indore", "text": "La divisione di Indore \u00e8 una divisione dello stato federato indiano del Madhya Pradesh, di 10.041.738 abitanti. Il suo capoluogo \u00e8 Indore.\nLa divisione di Indore comprende i distretti di Alirajpur, Barwani, Burhanpur, Dhar, Indore, Jhabua, Khandwa e Khargone."}
{"id": "1828693", "revid": "48344", "url": "https://it.wikipedia.org/wiki?curid=1828693", "title": "Praj\u00f1\u0101p\u0101ramit\u0101s\u016btra", "text": ""}
{"id": "1828694", "revid": "287204", "url": "https://it.wikipedia.org/wiki?curid=1828694", "title": "Divisione di Jabalpur", "text": "La divisione di Jabalpur \u00e8 una divisione dello stato federato indiano del Madhya Pradesh, di 10.122.312 abitanti. Il suo capoluogo \u00e8 Jabalpur.\nLa divisione di Jabalpur comprende i distretti di Balaghat, Chhindwara, Jabalpur, Katni, Mandla, Narsinghpur e Seoni.\nIl distretto di Dindori, gi\u00e0 facente parte di questa divisione, dal 14 giugno 2008 \u00e8 passato sotto la giurisdizione della divisione di Shahdol."}
{"id": "1828696", "revid": "287204", "url": "https://it.wikipedia.org/wiki?curid=1828696", "title": "Fiumi del Madagascar", "text": "Le montagne che corrono lungo la parte centrale dell'isola, sull'asse nord-sud, dividono il sistema dei fiumi del Madagascar in due versanti: il versante occidentale, rappresentato da fiumi navigabili che digradano dolcemente verso ovest fino al Canale del Mozambico, e il versante orientale, i cui corsi d'acqua, pi\u00f9 brevi ed impetuosi, sfociano ad est nell'Oceano Indiano."}
{"id": "1828697", "revid": "30208", "url": "https://it.wikipedia.org/wiki?curid=1828697", "title": "Secondo ragione", "text": ""}
{"id": "1828700", "revid": "1305772", "url": "https://it.wikipedia.org/wiki?curid=1828700", "title": "Incomplete", "text": ""}
{"id": "1828701", "revid": "438678", "url": "https://it.wikipedia.org/wiki?curid=1828701", "title": "La vita di Vernon e Irene Castle", "text": "La vita di Vernon e Irene Castle (\"The Story of Vernon and Irene Castle\") \u00e8 un film del 1939 diretto da H.C. Potter.\nInterpretato da Fred Astaire e da Ginger Rogers, il film ripercorre la storia di due celebri danzatori dei primi anni del Novecento, l'inglese Vernon e l'americana Irene Castle, dal loro primo incontro fino alla morte di Vernon, ucciso durante la Prima guerra mondiale. Irene Castle era consulente del film e fece gli abiti per Ginger Rogers, che la interpretava sullo schermo. Durante le riprese, Irene Castle ebbe numerosi motivi per contestare il modo di raccontare le vicende della sua vita: uno per tutti, il suo fedele Walter, uno dei personaggi pi\u00f9 importanti della storia, era nero ma l'attore che lo interpreta \u00e8 il bianco Walter Brennan. Ma la bruna Irene ebbe dei problemi anche con la bionda Ginger Rogers, che si rifiut\u00f2 di tingersi i capelli e di tagliarseli.\n\u00c8 l'unico film biografico interpretato dalla coppia Astaire-Rogers e anche l'unico con un finale tragico.\nTrama.\nVernon, attore di vaudeville, conosce per caso Irene Foote, quando si trova al mare a New Rochelle: i due fanno amicizia anche per l'amore che ambedue provano nei confronti degli animali (trovano insieme un cagnetto abbandonato in spiaggia) e della danza. Irene, che vorrebbe lavorare nello spettacolo, reputa che le scenette insulse che hanno come protagonista Vernon a teatro siano decisamente mediocri per uno con le sue doti di ballerino e riesce a convincerlo a mettere in piedi un numero di danza con lei. Finisce che i due si sposano e partono insieme per Parigi, dove Vernon ha rimediato una scrittura. Ma gli impresari dello spettacolo in cui dovrebbe lavorare Vernon si trovano in grosse difficolt\u00e0 finanziarie e spostano \"sine die\" la data dello show.\nIrene e Vernon devono vedersela con i problemi che insorgono per sopravvivere in una citt\u00e0 straniera quando si \u00e8 senza un soldo. Vernon, prima di un provino cui dovrebbero esibirsi alla ricerca di una scrittura, spende i suoi ultimi soldi per comperare a Irene una cuffietta che alla fine porter\u00e0 loro fortuna. I Castle vengono presi sotto la protezione di Maggie Sutton, un'agente teatrale che li fa ballare al prestigioso Caf\u00e9 de Paris dove hanno un grande successo.\nAccuditi anche da Walter, il fedele amico di famiglia di Irene, che li ha accompagnati in Francia, i due diventano ben presto una coppia alla moda: come ballerini fanno furore, inventando e lanciando nuovi balli e il loro stile inimitabile condiziona la moda di quegli anni. Irene disegna molti dei suoi abiti da sola, si taglia i capelli lanciando la moda dei capelli corti, compare sulle copertine delle riviste glamour e con Vernon firma accessori di abbigliamento, dalle scarpe ai cappelli, cosmetici e perfino sigari. Negli USA, i Castle comprano una bellissima casa dove vivono in grande stile con i loro animali. Arbitri del gusto sulle due rive dell'Atlantico, star dello show biz, sembrano baciati da un destino invidiabile.\nMa scoppia la guerra e Vernon, che \u00e8 inglese, sente il dovere di arruolarsi. Pilota di aviazione, si distingue per le sue azioni, meritandosi anche una Croce di guerra nel 1917. Viene promosso capitano e mandato in Canada per addestrare nuovi piloti. Per il suo rientro negli USA, Irene si prepara ad accoglierlo organizzando una serata indimenticabile. Ma Vernon non riuscir\u00e0 mai a rivedere la sua compagna: durante un volo di addestramento, per evitare la collisione con un altro aereo, fa cabrare il velivolo che per\u00f2 entra in stallo, andando ad abbattersi a terra.\nNumeri musicali.\nIrene, quando conosce Vernon, lo invita a casa dove vive con tutta la sua famiglia e, saputo che Vernon lavora nel mondo dello spettacolo, si esibisce davanti a lui in un numero che riprende la celebre \"The Yama Yama Man\", canzone portata al successo da Bessie McCoy nel 1908.\nProduzione.\nProdotto dalla RKO Radio Pictures.\nDistribuzione.\nProdotto dalla RKO Radio Pictures, il film usc\u00ec in sala negli statunitensi il 29 marzo 1939 (in Italia il 15 febbraio 1947).\nDopo l'edizione dvd della Elle U Multimedia, dal 2020 esiste un'edizione italiana Home-Video restaurata del film, edita da DNA Srl, inclusa come Extra nel DVD \"I Barkleys di Broadway\" (1949). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nDate di uscita.\nIMDb\nAlias"}
{"id": "1828703", "revid": "767487", "url": "https://it.wikipedia.org/wiki?curid=1828703", "title": "Shy'm", "text": "Biografia.\nNata a Trappes nell'\u00cele-de-France da madre originaria della Francia metropolitana e padre della Martinica (DOM), comincia sin da giovane a seguire la danza e la musica, grazie anche all'aiuto della sua famiglia che le consente di frequentare corsi di ballo nei quali si fa subito notare per la sua bravura meritandosi anche il soprannome di \u00abSpice Tam\u00bb. Nutre da sempre una passione per la musica antica e danza. Ascolta inoltre i Red Hot Chili Peppers e Beyonc\u00e9 ed \u00e8 cresciuta a suon di zouk e rhythm'n'blues.\nUnitamente ai suoi studi, riesce anche a diplomarsi all'et\u00e0 di 17 anni cominciando ad avere i suoi primi successi grazie anche al suo maestro di danza, Olav Sibi, e ad Ahmed Meflah che promuovono il suo talento facendola conoscere a svariate case discografiche parigine, producendo loro stessi dei provini video per esaltare le potenzialit\u00e0 della loro nuova stella. \u00c8 in questo periodo che K.Maro scopre le sue potenzialit\u00e0 e la ricontatter\u00e0 pochi giorni dopo averla vista.\nDa allora, Shy'm inizia a frequentare nei suoi studi di Montr\u00e9al per un esperimento che si avverer\u00e0 essere un successo. Infatti verr\u00e0 registrato un duetto con lui, che sar\u00e0 il singolo che ha lanciato il suo secondo album di K.Maro, \"Histoire de Luv\".Ritorner\u00e0 in quegli studi per registrare il proprio album, dopo il primo single dalle sonorit\u00e0 Pop, \"Femme de couleur\" riscontrando un enorme successo.\nNel suo primo lavoro \"Mes Fantaisies\" (Le mie fantasie), uscito alla fine dell'ottobre del 2006 in Francia, Shy'm scopre il suo lato sentimentale cantando dell'amore, della multietnicit\u00e0 e dei suoi successi.\nNel mese di luglio 2008 \u00e8 uscito il nuovo singolo \"La premi\u00e8re fois\" (\"La prima volta\"), preludio del suo secondo album \"Reflets\", uscito in Francia e nel resto dei paesi francofoni il 29 settembre 2008.\nIl terzo album, \"Prendre l\u2019air\", viene pubblicato nel mese di giugno 2010. Al disco viene in seguito attribuito il doppio disco di platino.\nNel novembre 2011, ha preso parte all'iniziativa di Unicef Francia registrando, insieme ad altri 60 cantanti (fra cui Aliz\u00e9e), il brano \"Des ricochets\", il cui ricavato di vendite viene devoluto in beneficenza per i bambini bisognosi del Corno d'Africa.\nHa vinto, assieme al ballerino Maxim Dereymez, la 3\u00aa edizione francese di \"Ballando con le stelle\" con il 65% di voti.\nInizia il suo tour europeo allo Zenith di Parigi il 20 dicembre 2011, che terminer\u00e0 il 14 aprile 2012. L'uscita dell'album \"Cam\u00e9l\u00e9on\" \u00e8 avvenuta l'11 giugno 2012.\nNel 2020 esordisce come attrice nella serie televisiva \"Profiling\".\nSignificato del nome \"Shy'm\".\nIl suo pseudonimo Shy'm proviene dalla parola inglese \"shy\" che significa timida, e da una seconda parte e cio\u00e8 dalla lettera \"M\" che sta per la terza lettera del suo nome (oltre che la prima del suo cognome)... \"Shy'm\" \u00e8 il nomignolo datole dai suoi colleghi all'inizio della sua carriera, quando affacciava i primi passi nel mondo della canzone e della danza. Esiste anche una canzone del suo primo album \"Appelle moi Shy'm\" (\"Chiamatemi Shy'm\"), in cui Tamara spiega i suoi primi passi ed il significato profondo di quel nome:\nIn molte interviste, lei stessa spiega di essere timida, ma molto meno che nel passato quando la sola idea di salire su un palco la terrorizzava. Infatti oggi la sua passione per la musica le permette di superare la sua timidezza e lei oramai prova piacere a gettarsi nella folla."}
{"id": "1828709", "revid": "486946", "url": "https://it.wikipedia.org/wiki?curid=1828709", "title": "Tortillas", "text": ""}
{"id": "1828710", "revid": "287204", "url": "https://it.wikipedia.org/wiki?curid=1828710", "title": "Presidente Castelo Branco (Santa Catarina)", "text": "Presidente Castelo Branco \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Conc\u00f3rdia."}
{"id": "1828711", "revid": "339392", "url": "https://it.wikipedia.org/wiki?curid=1828711", "title": "Rip current", "text": ""}
{"id": "1828716", "revid": "36426", "url": "https://it.wikipedia.org/wiki?curid=1828716", "title": "Castel Tor", "text": "Il Castel Tor (\"Schloss Thurn\" in tedesco, \"\u0106iastel de Tor\" in ladino) \u00e8 un castello della Val Badia che si trova presso il paese di San Martino in Badia.\nStoria.\nAttorno al 1230, ministeriali dei vescovi di Bressanone edificarono una torre abitativa isolata e articolata su tre piani. Essa viene documentata per la prima volta nel 1290 con il nome di \u201cturris in Geder\u201d ed \u00e8 noto che ebbe il prestigioso ruolo di sede del giudizio di \u201cTorre in Quadra\u201d, come andrebbe correttamente tradotto.\nQuesto feudo dei vescovi di Bressanone fu affidato fino al 1331 ai signori di Rodank-Sch\u00f6neck che ampliarono l'edificio facendo costruire un muro di cinta merlato con camminamento di ronda e un nuovo palazzo di piccole dimensioni. La torre, rialzata di due piani, fu in seguito utilizzata come granaio.\nNel 1426 il vescovo Berthold sottopose il giudizio direttamente all\u00b4amministrazione principesco-vescovile, insediandovi dei funzionari in qualit\u00e0 di amministratori e giudici.\nDopo il 1580 ebbero luogo ulteriori integrazioni e trasformazioni del castello. Innanzitutto, fu ampliato il palazzo romanico, il quale assunse la sua forma odierna, e furono addossate al muro di cinta due torri circolari.\nNel 1803 i vescovi persero il dominio sulla torre, che fu acquistata dai contadini locali, i discendenti dei quali vi abitarono fino ai tempi nostri.\nMuseo ladino.\nNel 1996 la Provincia di Bolzano acquist\u00f2 il castello per trasformarlo nel 2001 nel museo ladino, il Museum Ladin \u0106iastel de Tor, che offre informazioni sulla storia, la lingua, la cultura, le leggende, l'archeologia, la geologia, il turismo e l'artigianato tipici del popolo dei ladini.\nOltre alla normale esposizione del museo, durante il corso dell'anno sono visitabili alcune mostre temporanee."}
{"id": "1828718", "revid": "767487", "url": "https://it.wikipedia.org/wiki?curid=1828718", "title": "Bobbito Garc\u00eda", "text": "Ha partecipato, come commentatore, ai videogiochi della EA Sports dedicati allo streetball NBA Street Vol.2 ed NBA Street V 3 e, come M.C., al gioco SEGA dedicato al basket ESPN NBA 2K8."}
{"id": "1828725", "revid": "767487", "url": "https://it.wikipedia.org/wiki?curid=1828725", "title": "Victoire", "text": "Victoire \u00e8 il secondo singolo estratto dall'album \"Mes Fantaisies\" della cantante francese Shy'm. La sua uscita \u00e8 avvenuta nel 2007. Ha registrato un grande successo soprattutto nel pubblico adolescente francofono. Le parole narrano la sua riuscita nel campo musicale, il suo percorso fino alla preparazione del suo primo album. Spiega anche il perch\u00e9 della sua collaborazione con K-Maro. Il singolo \u00e8 stato, per cinque settimane, in seconda posizione nelle classifiche delle hit pi\u00f9 celebri del 2007. Il suo successo \u00e8 dato anche dal miscuglio tra l'R&amp;B, il rap e la musica pop."}
{"id": "1828726", "revid": "1909146", "url": "https://it.wikipedia.org/wiki?curid=1828726", "title": "Isnardo Guarco", "text": "Biografia.\nPrimi anni.\nSecondo le fonti storiche nacque a Genova in un periodo intorno al 1380 dal gi\u00e0 doge Nicol\u00f2 Guarco e Lin\u00f2 Onza.\nEducato alle materie giuridiche, seguendo le orme paterne e della famiglia Guarco, dovette assumere una posizione di comando dopo la morte del fratello maggiore Antonio Guarco, doge nel 1394, ucciso a Pavia nel 1405 su ordine del governatore Jean II Le Meingre, quest'ultimo rappresentante a Genova della corte di Carlo VI di Francia durante la dedizione francese.\nOra nemico dei Francesi, anche per il fatto di cronaca che coinvolse la sua famiglia, prefer\u00ec stringere alleanze con Teodoro II del Monferrato (marchese del Monferrato e anch'esso futuro governatore di Genova) che gli concesse l'uso del locale castello di Casaleggio Boiro, nell'alessandrino, gi\u00e0 di propriet\u00e0 della famiglia Spinola. Assunta la signoria sul capoluogo genovese dal 1409, il marchese monferrino lo nomin\u00f2 capitano della Riviera di Levante e con tale carica prese parte alla spedizione di riconquista dei castelli di Vezzano Ligure e di Trebiano Magra nello spezzino. Eletto nel Consiglio degli anziani dal 1411, Isnardo Guarco fu quindi capitano di Famagosta a Cipro nel 1412 dove cur\u00f2, oltre la gestione genovese sull'isola, i propri interessi economici gi\u00e0 avviati anni prima dalla sua famiglia.\nRitornato a Genova nel 1413, in concomitanza con la caduta del marchese del Monferrato, e la successiva istituzione di un breve governo di otto Rettori, alla nomina del nuovo doge Giorgio Adorno prefer\u00ec lasciare il capoluogo per il suo castello di Casaleggio Boiro. E proprio dal borgo part\u00ec alla volta di Genova con alcuni armati nel tentativo di rovesciare il dogato dell'Adorno, evento fallimentare e che gli cost\u00f2 secondo le fonti storiche pure una prigionia. Liberato e quindi esiliato in Toscana per alcuni mesi, ritorn\u00f2 in citt\u00e0 dove fu nuovamente eletto consigliere anziano. Allo scoppio della \"guerra di mezzo\" tra la nobilt\u00e0 guelfa e ghibellina decise, assieme agli Spinola, di appoggiare la seconda fazione e quindi contro il dogato di Giorgio Adorno sostenuto, invece, dai Fregoso. Decaduto il doge Adorno nel marzo del 1415, Isnardo Guarco fu uno dei promotori dell'elezione di Barnaba Guano quale successore alla massima carica dello stato, ma nonostante ogni premessa favorevole pure quest'ultimo, su pressione delle famiglie Adorno e Fregoso, fu pochi mesi dopo costretto alle dimissioni e, dopo un governo presieduto da due priori, nominato nuovo doge Tomaso Fregoso. La nomina del Fregoso, giudicato troppo vicino agli Adorno, e quindi nemico dei Guarco, lo convinse ad abbandonare nuovamente Genova per le terre della valle Scrivia.\nAlla corte dei Visconti.\nDa sempre alleato del marchese Teodoro II del Monferrato e ora di Filippo Maria Visconti, duca di Milano, il nome di Isnardo Guarco viene citato nella \"lega anti-Fregoso\" assieme al marchese del Finale Carlo Del Carretto, Teramo Adorno e Battista Montaldo che, dal 1417, diedero vita ad assalti e rivolte in val Polcevera nel tentativo di rovesciare il dogato di Tomaso Fregoso. Occupati i territori di Cornigliano, Sampierdarena e arrivando fino alla Lanterna di Genova solo all'ultimo furono respinti dai soldati del doge oramai in prossimit\u00e0 delle porte genovesi. Fu, per\u00f2, un tentativo quasi vano e tardivo in quanto, nel 1419, il doge Fregoso venne quasi costretto ad abdicare in favore di quella che sar\u00e0 una nuova dedizione genovese verso la signoria dei Visconti, signori del Ducato di Milano.\nDalla nuova dominazione viscontea a Genova Isnardo Guarco ne ricevette subito (e ancor di pi\u00f9 nel futuro) benefici politici ed economici: fu uno dei ventisei ambasciatori inviati a Milano a prestare giuramento dinnanzi al duca Filippo Maria Visconti; insignito, nel 1422, della carica di podest\u00e0 di Piacenza; eletto nella suprema magistratura degli Anziani nel periodo 1424-1426.\nPer i suoi servigi e aiuti prestati nella causa viscontea gli fu accordata una cospicua somma di denaro annua (che fu messa a carico del comune di Genova), prestazione che per i ritardi nei pagamenti comportarono nel breve ad un debito di circa 4500 lire genovesi verso Isnardo Guarco. A mo' di garanzia dei versamenti e anche per una questione di \"sdebitamento morale\", fu lo stesso duca a nominarlo il 29 ottobre del 1425 quale podest\u00e0 \"pro tempore\" di Ovada, cio\u00e8 fino al ripianamento del debito. La nomina, se pur provvisoria, provoc\u00f2 alcuni malcontenti tra i nobili genovesi per l'importanza strategica della citt\u00e0 ovadese e perch\u00e9, di fatto, Isnardo Guarco govern\u00f2 il borgo come un vero feudatario assumendo autonome decisioni come, ad esempio, il restauro del locale castello alle spese del comune di Genova o ancora le nomine dei luogotenenti e ufficiali. Le critiche non preoccuparono di certo il \"podest\u00e0\" Guarco forte, e con ragione, degli ottimi rapporti con il duca Filippo Maria Visconti che nell'aprile del 1429 gli aggiunse la carica di vicario di Porto Maurizio nell'imperiese.\nRichiamato urgentemente dal ponente ligure a Genova per organizzare le difese contro i fuoriusciti genovesi capeggiati da Barnaba Adorno, fu nominato il 12 dicembre 1429 nuovo capitano delle podesterie di Voltri, Polcevera e Bisagno e da Pontedecimo, luogo dove pose il proprio stazionamento, riun\u00ec le sue truppe al fianco dei soldati milanesi comandate da Niccol\u00f2 Piccinino vittoriose contro l'Adorno. Per la buona riuscita dell'impresa difensiva lo stesso duca premi\u00f2 Isnardo Guarco con una prima investitura sul Marchesato di Godiasco (8 luglio 1430), condivisa con il cugino Battista Montaldo, e un mese dopo con l'importantissima nomina a podest\u00e0 di Milano. Tale carica gli permise quindi di frequentare in prima persona la corte viscontea dove pot\u00e9 accrescere la propria persona e indirettamente pure di Genova e dei nobili genovesi che, dopo il cessare dei malumori con la restituzione di Ovada nel 1431, guardarono ora al genovese Guarco a Milano come alleato per via dei suoi ottimi e influenti rapporti diretti con il duca Visconti.\nE secondo alcuni storici importantissima e cruciale fu la benevolenza tra i due dopo la ribellione dei genovesi sul finire del 1435 che port\u00f2 alla nuova indipendenza della Repubblica di Genova; ora libera, ma senza un governo, non a caso fu proposta dai Capitani di Libert\u00e0 la nomina a doge all'ancora podest\u00e0 milanese Isnardo Guarco che, senza un'opposizione del duca, part\u00ec per Genova. Il 28 marzo del 1436 un'assemblea dei capi popolari presso la basilica di San Siro lo eleggeranno venticinquesimo doge.\nIl breve dogato e gli ultimi anni.\nNonostante le buone premesse per un dogato ben voluto dai genovesi, la posizione ostile e tollerata di Isnardo Guarco verso le altre principali casate nobiliari, i Fregoso e gli Adorno soprattutto, non gli permisero di fatto l'instaurazione di un governo stabile e duraturo; tra le accuse mosse verso la sua persona, se pur stimata per le passate cariche di prestigio assunte, anche quello di essere in realt\u00e0, e forse a suo malgrado, una sorta di fantoccio, un burattino nelle mani della signoria viscontea che mai nascose, effettivamente, un interessamento se non proprio un ritorno verso Genova. E quasi con facilit\u00e0, sette giorni dopo l'insediamento ufficiale del doge Guarco, Tomaso Fregoso fece il suo ingresso in citt\u00e0 al comando di una piccola spedizione armata partita dal proprio feudo levantino di Sarzana trovando davanti a s\u00e9 una sterile se non nulla resistenza. Il 3 aprile 1436 lo stesso Fregoso fu nominato nuovo doge.\nUscito dal palazzo Ducale senza danni, Isnardo Guarco fece ritorno a Milano dove assunse ancora, per un breve periodo, la carica di podest\u00e0. Allo scadere del mandato, in data imprecisata, prefer\u00ec trasferirsi nel nuovo feudo alessandrino di Pontecurone, quest'ultimo donato dal duca Filippo Maria Visconti alla sua persona nel 1432 dopo la rinuncia al marchesato di Godiasco. Nonostante l'allontanamento da Genova cerc\u00f2 in pi\u00f9 riprese di contrastare il dogato di Tomaso Fregoso alleandosi con gli Adorno ed altri fuoriusciti genovesi nelle diverse spedizioni milanesi, comandate da Niccol\u00f2 Piccinino, nella riviera di Ponente e in val Polcevera. Solamente con la nuova nomina a doge di Raffaele Adorno (1443), per imbonirselo, il Guarco fu investito nel ruolo di governatore di Savona e capitano della Riviera di Ponente. L'alleanza con il doge Adorno dur\u00f2, per\u00f2, solo un anno in quanto quest'ultimo, dopo opportuni richiami, definitivamente nel 1444 lo revoc\u00f2 dall'incarico governativo su Savona per la gestione personale e \"simil feudale\" che Isnardo Guarco instaur\u00f2 con la cittadinanza savonese. Egli infatti, anche per una questione di \"pacifica gestione\" di una citt\u00e0 che fu sottomessa a Genova con la forza, prefer\u00ec gestire in prima persona le concessioni, le controversie comunali e territoriali o autonomie (come, ad esempio, il restauro del porto cittadino distrutto e interrato tre anni prima dai Genovesi) che, se pur con le buone intenzioni, andavano inevitabilmente a scontrarsi con la dominazione genovese.\nNuovamente Isnardo Guarco si allontan\u00f2 dal territorio ligure per giungere prima nel nuovo feudo di Cavallirio nel novarese, dove visse per poco tempo, e quindi ancora nell'alessandrino nel feudo di Bistagno donato dal marchese Giovanni Giacomo del Monferrato a garanzia di un debito verso il Guarco. Qui lo raggiunse il figlio Nicol\u00f2 e assieme progettarono nuove spedizioni e assalti in valle Scrivia per perturbare il dogato di Raffaele Adorno. Nelle loro imprese riuscirono pure ad occupare il paese di Borgo Fornari, ma poi costretti alla fuga dai soldati di Carrozzo Spinola, fedele al doge, che platealmente in seguito protest\u00f2 contro il marchese monferrino per la sua protezione sconsiderata verso i Guarco.\nUltima impresa storicamente attestata di Isnardo Guarco, anche per l'avanzare dell'et\u00e0, sempre per l'appianare di debiti gli fu concesso nel 1452 l'uso del castello alessandrino di Quattordio e la signoria su Roccasparvera, gi\u00e0 della famiglia degli Scarampi di Asti, con atto del duca di Milano Francesco Sforza. L'atto di vendita venne successivamente contestato dalla famiglia astigiana che si appell\u00f2 contro la decisione del duca presso il Consiglio di giustizia; ne usc\u00ec, dopo svariati anni, una sentenza sfavorevole per l'ex doge Guarco che fu obbligato dai giudici a restituire agli Scarampi i due feudi dell'alessandrino-cuneese.\nMor\u00ec presumibilmente a Genova intorno al 1458, o forse qualche prima, trovando poi sepoltura all'interno della chiesa di San Francesco di Castelletto. Da un unico matrimonio, di cui tuttora s'ignora il nome della consorte, ebbe probabilmente l'unico figlio Nicol\u00f2."}
{"id": "1828727", "revid": "106456", "url": "https://it.wikipedia.org/wiki?curid=1828727", "title": "Scuola nuova della Misericordia (Venezia)", "text": ""}
{"id": "1828728", "revid": "181699", "url": "https://it.wikipedia.org/wiki?curid=1828728", "title": "Orazio Fidani", "text": "Biografia.\nPittore fiorentino della prima met\u00e0 del Seicento, fu tra i protagonisti del naturalismo fiorentino, con Giovanni Bilivert di cui fu fidato allievo e collaboratore e con Francesco Furini.\nLa sua pittura \u00e8 caratterizzata dal modo romantico di interpretare sia le scene bibliche che quelle profane. In molti dei suoi dipinti, prevalentemente di grandi dimensioni, si notano indubbie influenze caravaggesche.\nOper\u00f2 in varie chiese del contado toscano, e alla fine della sua breve vita, si stabil\u00ec presso la Certosa del Galluzzo, dove esegu\u00ec un gran numero di dipinti sia su tela che su muratura."}
{"id": "1828733", "revid": "94647", "url": "https://it.wikipedia.org/wiki?curid=1828733", "title": "Yiddisch", "text": ""}
{"id": "1828737", "revid": "584834", "url": "https://it.wikipedia.org/wiki?curid=1828737", "title": "Alta via delle Dolomiti", "text": ""}
{"id": "1828739", "revid": "287204", "url": "https://it.wikipedia.org/wiki?curid=1828739", "title": "Annen", "text": "Tra i suoi titoli postumi si ricordano Godai'in Ajari (\u4e94\u5927\u9662\u963f\u95cd\u68a8), Akaku Daishi (\u963f\u899a\u5927\u5e2b) Fukush\u016b e Shinnyo Kong\u014d (\u798f\u96c6, \u771f\u5982\u91d1\u525b). Nacque ad \u014cmi, non lontano dall'odierna Ky\u014dto ma l'origine della sua famiglia non \u00e8 nota, sebbene si tramanda fosse un discendente dello stesso Saich\u014d (\u6700\u6f84). Allievo di Ennin, dopo la morte di costui divenne discepolo del monaco Henj\u014d (\u904d\u7167). Oltre ad approfondire lo studio delle due fonti principali del Tendai, cio\u00e8 il mah\u0101y\u0101na (\u9855\u6559) e il mantray\u0101na (\u5bc6\u6559), si dedic\u00f2 allo studio della Regola (vinaya) e delle basi della scrittura sanscrita (shittan, \u6089\u66c7) disciplina in cui divenne uno dei pi\u00f9 grandi esperti della sua epoca. Nell'anno 877 (primo anno di gen'ei, \u5143\u6176) dovette rinunciare ad un viaggio di studio in Cina ma nell'884 ottenne il titolo di Ajari e divenne abate del tempio Gen'eiji (\u5143\u6176\u5bfa). Negli ultimi anni fece costruire sul monte Hieizan il padiglione Godai'in (\u4e94\u5927\u9662) e si dedic\u00f2 esclusivamente agli studi. In particolare si deve ad Annen l'importanza attribuita alle dottrine del s\u016btra \"Dainichiky\u014d\" (\u5927\u65e5\u7d4c, sanscrito \"Mah\u0101vairocanas\u016btra\") nel Tendai ed \u00e8 per questo considerato il principale fondatore della corrente Taimitsu (\u53f0\u5bc6)."}
{"id": "1828743", "revid": "486946", "url": "https://it.wikipedia.org/wiki?curid=1828743", "title": "Proiettili jhp", "text": ""}
{"id": "1828745", "revid": "767487", "url": "https://it.wikipedia.org/wiki?curid=1828745", "title": "L'essenziale (album Lisa)", "text": "L'essenziale \u00e8 il secondo album della cantante italiana Lisa, pubblicato nel 1999 con etichetta della PPM.\nDescrizione.\nL'album, pubblicato dopo un'intensa attivit\u00e0 live dell'interprete in tutta Europa, vince il \"Premio Mia Martini\".\nNello stesso anno la cantante \u00e8 protagonista a Lanciano di un concerto in omaggio al compositore statunitense George Gershwin, esibendosi con un'orchestra di 100 musicisti provenienti da tutto il mondo.\nL'album, prodotto, scritto e arrangiato nuovamente da Maurizio Fabrizio (con la collaborazione nei testi, come per l'album precedente, di Guido Morra), ottiene maggiore successo in Spagna, America Latina e successivamente in Francia.\nTracce.\nTesti di Guido Morra e musiche di Maurizio Fabrizio."}
{"id": "1828748", "revid": "2134764", "url": "https://it.wikipedia.org/wiki?curid=1828748", "title": "Bouna Coundoul", "text": "Carriera.\nNel luglio del 2012 viene ingaggiato dal Vaasan Palloseura, squadra finlandese che milita nella Veikkausliiga, il massimo campionato dell'omonimo Paese."}
{"id": "1828749", "revid": "78273", "url": "https://it.wikipedia.org/wiki?curid=1828749", "title": "Arcivescovo Metropolita di Reggio Calabria", "text": ""}
{"id": "1828752", "revid": "767487", "url": "https://it.wikipedia.org/wiki?curid=1828752", "title": "Jose Burciaga Jr.", "text": ""}
{"id": "1828756", "revid": "287204", "url": "https://it.wikipedia.org/wiki?curid=1828756", "title": "Divisione di Hisar", "text": "La divisione di Hisar \u00e8 una divisione dello stato federato indiano dell'Haryana, di 6.067.866 abitanti. Il suo capoluogo \u00e8 Hisar.\nLa divisione di Hisar comprende i distretti di Bhiwani, Fatehabad, Hisar, Jind e Sirsa."}
{"id": "1828757", "revid": "256896", "url": "https://it.wikipedia.org/wiki?curid=1828757", "title": "Distretti del Madagascar", "text": "I distretti del Madagascar (\"fivondronana\" o \"departemanta\") costituiscono la suddivisione territoriale di secondo livello del Paese, dopo le regioni, e ammontano a 111; ciascuno di essi si suddivide a sua volta in comuni urbani (\"firaisana\") e rurali (\"kaominina\"), con l'eccezione dei distretti delle grandi aree urbane che in genere comprendono un solo comune.\nDi seguito sono indicati i distretti suddivisi per provincia, abolite nel 2009 con la constestuale istituzione delle regioni."}
{"id": "1828758", "revid": "2134764", "url": "https://it.wikipedia.org/wiki?curid=1828758", "title": "Conor Casey", "text": ""}
{"id": "1828761", "revid": "287204", "url": "https://it.wikipedia.org/wiki?curid=1828761", "title": "Divisione di Rohtak", "text": "La divisione di Rohtak \u00e8 una divisione dello stato federato indiano dell'Haryana, di 5.348.439 abitanti. Il suo capoluogo \u00e8 Rohtak.\nLa divisione di Rohtak comprende i distretti di Jhajjar, Karnal, Panipat, Rohtak e Sonipat."}
{"id": "1828762", "revid": "287204", "url": "https://it.wikipedia.org/wiki?curid=1828762", "title": "Divisione di Gurgaon", "text": "La divisione di Gurgaon \u00e8 una divisione dello stato federato indiano dell'Haryana, di 5.427.694 abitanti. Il suo capoluogo \u00e8 Gurgaon.\nLa divisione di Gurgaon comprende i distretti di Faridabad, Gurgaon, Mahendragarh, Mewat e Rewari."}
{"id": "1828764", "revid": "729019", "url": "https://it.wikipedia.org/wiki?curid=1828764", "title": "Riposo in Egitto con san Francesco", "text": "Il Riposo in Egitto con san Francesco \u00e8 un dipinto a olio su tela (123,5x106,5 cm) di Correggio, databile al 1520 circa e conservato nella Galleria degli Uffizi di Firenze.\nStoria.\nIn passato attribuita a Federico Barocci, oggi la tela \u00e8 universalmente riconosciuta al Correggio. Il dipinto \u00e8 stato messo in relazione con le disposizioni testamentarie del giurista Francesco Munari, che nel 1520 lasci\u00f2 del denaro alla chiesa di San Francesco di Correggio perch\u00e9 venisse decorata la cappella dell'Immacolata Concezione, dove aveva espresso il desiderio di venire sepolto. La presenza di san Francesco si spiegherebbe infatti con l'eponimia del committente.\nRimase nella chiesa di San Francesco, dove era ospitata anche la \"Madonna di San Francesco\" oggi a Dresda, nel 1638 il duca Francesco I d'Este lo fece trasferire nelle sue raccolte di Modena e la fece sostituire con una copia fatta eseguire da Jean Boulanger.\nA differenza della maggior parte dei dipinti della collezione d\u2019Este che passarono a Dresda a met\u00e0 del Settecento, questo \u00e8 rimasto in Italia poich\u00e9 prima di allora era stato barattato, nel 1649, con il \"Sacrificio di Isacco\" di Andrea del Sarto allora in possesso della famiglia Medici a cui tocc\u00f2 la sorte di migrare a Dresda dove ancora oggi si trova. Il \"riposo in egitto\" pass\u00f2 cos\u00ec alla collezione di Ferdinando II de' Medici, che la fece esporre nella Tribuna degli Uffizi.\nLa datazione del dipinto \u00e8 dubbia. Potrebbe risalire al 1520 (quando venne redatto il testamento di Munari) o agli anni immediatamente successivi: la somiglianza tra l'immagine della Madonna e quella della Diana nella camera di San Paolo, non anteriore al 1519, pare suffragare questa ipotesi anche dal punto di vista stilistico.\nUna menzione manoscritta dell\u2019opera si rintraccia in un inventario della collezione di Scipione Borghese (1615-1630) che aveva incluso la personale collezione di Giuseppe Cesari, detto il Cavalier d\u2019Arpino: \u201cun quadro la Madonna, il figliolo, san Gioseppe et un san Francesco cornice negra profilata d\u2019oro [\u2026] copia del Correggio fatta da Gioseppino\u201d. Si trattava quindi di una copia del dipinto eseguita dal pittore romano, forse da un\u2019altra copia presente a Roma nel tardo Cinquecento a meno di non voler supporre una sua visita a Correggio. Comunque siano andate le cose la presenza a Roma nel primo Seicento di questa copia dovette contribuire a rafforzare la peraltro gi\u00e0 elevata fortuna del Correggio nell\u2019Urbe.\nDescrizione e stile.\nIl dipinto \u00e8 ispirato a un episodio dell'infanzia di Cristo narrato nel vangelo apocrifo dello pseudo-Matteo: durante il viaggio di ritorno dall'Egitto, la Sacra famiglia si ferm\u00f2 per riposare all'ombra di una palma; la pianta si sarebbe piegata per offrire i suoi datteri ai viandanti e dalle sue radici sarebbe sgorgata dell'acqua.\nAl centro della scena la Vergine, assorta, seduta ai piedi dell'albero, regge sulle ginocchia il Bambino, che guarda verso l'osservatore e tende le mani verso Giuseppe, il quale gli porge dei frutti; sulla parte destra della tela \u00e8 raffigurato Francesco d'Assisi che, inginocchiato, contempla la scena."}
{"id": "1828765", "revid": "599013", "url": "https://it.wikipedia.org/wiki?curid=1828765", "title": "Christian G\u00f3mez (calciatore 1974)", "text": ""}
{"id": "1828767", "revid": "287204", "url": "https://it.wikipedia.org/wiki?curid=1828767", "title": "Divisione di Ambala", "text": "La divisione di Ambala \u00e8 una divisione dello stato federato indiano dell'Haryana, di 4.238.990 abitanti. Il suo capoluogo \u00e8 Ambala.\nLa divisione di Ambala comprende i distretti di Ambala, Kaithal, Kurukshetra, Panchkula e Yamuna Nagar."}
{"id": "1828774", "revid": "367445", "url": "https://it.wikipedia.org/wiki?curid=1828774", "title": "Jieziyuan Huazhuan", "text": "Il Jieziyuan Huazhuan (cinese: ), ugualmente conosciuto sotto il nome di Jieziyuan Huapu (), \u00e8 un manuale e un'autentica enciclopedia di pittura cinese, scritta all'inizio della dinastia Qing.\nNumerosi pittori cinesi di fama, come Qi Baishi, hanno iniziato il loro apprendimento della pittura con l'aiuto di quest'opera.\nIl lavoro fu commissionato da Shen Xinyou (\u6c88\u5fc3\u53cb), genero del famoso drammaturgo L\u01d0 Y\u00fa, la cui dimora a Jinling era soprannominata \"Jieziyuan\", o \"Giardino grande come un granello di senape\". Shen possedeva i materiali didattici di Li Liufang (\u674e\u6d41\u82b3), un pittore della fine della dinastia Ming, e incaric\u00f2 Wang Gai (\u738b\u6982) di revisionarli e di ampliarli, al fine di creare un manuale sulla pittura dei paesaggi. Il risultato fu il primo volume del \"Jieziyuan Huazhuan\", pubblicato nel 1679 in cinque colori, e comprendente cinque \"chuan\" (\u5377) o fascicoli. Li Yu, in qualit\u00e0 di editore, scrisse una prefazione all'opera.\nIl primo fascicolo tratta dei principi generali della pittura di paesaggi, il secondo della pittura degli alberi, il terzo della pittura delle montagne e delle rocce, il quarto della pittura delle persone e delle case, e il quinto comprende una selezione delle pi\u00f9 belle opere di grandi pittori paesaggisti cinesi.\nDue volumi supplementari, sulla pittura della flora e della fauna, furono aggiunti in seguito da Wang e dai suoi due fratelli. Shen promise un quarto volume, ma non lo pubblic\u00f2 mai. Un quarto volume sui ritratti, di qualit\u00e0 inferiore ai precedenti, fu per\u00f2 pubblicato da alcuni editori in cerca di facili guadagni.\nChao Xun (\u5de2\u52db) (1852-1917), insoddisfatto del falso, pubblic\u00f2 la propria versione del quarto volume, riproducendo inoltre fedelmente i primi tre. Oggi le ristampe dei primi tre volumi dell'opera si basano solitamente sulla riproduzione di Chao.\nUna traduzione inglese dell'opera, ripresa da una precedente versione del 1956, fu pubblicata nel 1978.\nA partire dall\u2019edizione in lingua inglese, e non dall\u2019originale in lingua cinese, \u00e8 stata pubblicata l\u2019edizione in lingua italiana nel 1989. "}
{"id": "1828778", "revid": "196390", "url": "https://it.wikipedia.org/wiki?curid=1828778", "title": "Intellighentsia", "text": ""}
{"id": "1828780", "revid": "1712264", "url": "https://it.wikipedia.org/wiki?curid=1828780", "title": "Stazione di Ternate-Varano Borghi", "text": "La stazione di Ternate-Varano Borghi \u00e8 una stazione ferroviaria posta sulla linea linea S30 e Luino-Milano, ubicata tra gli abitati di Ternate e Varano Borghi, sul lago di Comabbio.\n\u00c8 gestita da Rete Ferroviaria Italiana che la classifica in categoria \"Bronze\".\nStrutture e impianti.\nIl fabbricato viaggiatori a due piani in classico stile ferroviario, ospita la locale sede della protezione civile.\nIl piazzale \u00e8 composto da due binari passanti, il binario 1 e il binario 3, che sono serviti da banchine, collegate da un sottopassaggio che permette ai viaggiatori di giungere al terzo binario.\n\u00c8 presente anche un binario tronco lato Laveno posto tra i binari 1 e 3. In passato era presente un terzo binario centrale (soppresso per costruire un marciapiede centrale a norma).\nDalla stazione si diramano 4 binari tronchi in uso per la fabbrica Whirlpool.\nMovimento.\nLa stazione \u00e8 servita da treni della linea S30 della rete celere del Canton Ticino, eserciti da TiLo a frequenza bioraria, intercalati da treni regionali Luino-Gallarate di Trenord, anch'essi a frequenza bioraria, per una frequenza complessiva di un treno ogni ora per direzione."}
{"id": "1828782", "revid": "767487", "url": "https://it.wikipedia.org/wiki?curid=1828782", "title": "OcchioPinocchio", "text": "OcchioPinocchio \u00e8 un film del 1994, diretto e interpretato da Francesco Nuti.\nCertamente il progetto pi\u00f9 ambizioso mai realizzato dall'attore e regista toscano, la pellicola, vittima di una produzione travagliata, caratterizzata da tempi e gestione del budget alquanto altalenanti, si riveler\u00e0 un enorme fiasco, dal punto di vista commerciale quanto da quello critico, decretando in qualche modo l'inesorabile crisi artistica del suo autore.\nIl film si intitola \"OcchioPinocchio\" e non \"Occhio Pinocchio\" (pi\u00f9 comunemente usato).\nTrama.\nUn giovane con cervello di bambino, soprannominato \"Pinocchio\", vive e lavora in un ospizio gestito da un perfido direttore, assistendo gli anziani e seppellendoli una volta morti. Quando il ricchissimo banchiere americano Brando Della Valle, tramite una lettera dell'odiato fratello appena defunto, viene a conoscenza del fatto che molti anni prima ha avuto un figlio (Pinocchio) da una relazione con una cameriera, giunge in Italia per portarlo con s\u00e9 negli U.S.A., intendendo recuperare il tempo perduto e introdurlo nel suo ambiente.\nTuttavia, l'impatto di Pinocchio (che nel frattempo il padre ha chiamato Leonardo) con la vita lussuosa e il mondo dell'alta finanza, non \u00e8 dei migliori: disorientato, imbarazzato e scontento per la nuova situazione, viene presto colto dalla nostalgia per la sua vecchia vita e decide pertanto di scappare. Il padre, per\u00f2, non si arrende e impegna tutte le sue forze per ritrovarlo.\nNel corso della fuga, Pinocchio incontra e si unisce a Lucy Light, una sbandata che sta scappando dalla polizia perch\u00e9 ricercata per omicidio. I due, dopo alcune iniziali incomprensioni, diventano buoni compagni di viaggio e, in breve, tra loro nasce un forte legame. Giunti in prossimit\u00e0 del confine, fanno l'amore aspettando la notte, quando potranno attraversare il fiume verso la libert\u00e0.\nAl risveglio, per\u00f2, ad attenderli trovano la polizia ed un tragico destino: Lucy viene colpita a morte, mentre Pinocchio in forte stato di choc e giudicato incurabile sar\u00e0 rinchiuso dal padre in una casa di cura. Tuttavia, il suo stato \u00e8 solo una finzione fatta per ingannare tutti e allentare cos\u00ec i controlli su di lui. La notte stessa del suo ricovero infatti, chiude nel bagno il guardiano e riesce a scappare. Ma questa volta, anche se da solo, riesce a superare il confine: \"Pinocchio non c'\u00e8 pi\u00f9...\"\nProduzione.\nIl budget originariamente messo a disposizione da Mario e Vittorio Cecchi Gori fu di ben 13 miliardi di lire, all'epoca uno sforzo produttivo notevole per un film italiano. Nel luglio del 1993, la troupe parte dunque alla volta dell'America, precisamente in Texas ed in Louisiana, per dare inizio alle riprese.\nNelle intenzioni del regista, la pellicola sarebbe dovuta esser pronta (post-produzione compresa) entro il Natale dello stesso anno e invece, a novembre inoltrato, pare che le riprese siano ancora ben lungi dal venir terminate. Mario Cecchi Gori poi muore proprio in quel periodo, causando di conseguenza uno iato che porta a far ritardare ulteriormente la lavorazione.\nIl costo del film aumenta dunque in maniera del tutto inaspettata dai 13 miliardi pattuiti alla cifra vertiginosa dei 25-30 finali. Con la Penta Film (produttrice e distributrice del film, controllata dai Cecchi Gori in societ\u00e0 con Silvio Berlusconi) i rapporti si vengono poi ad incrinare drasticamente, portando allo smantellamento del set negli studi di Cinecitt\u00e0 nel maggio del 1994. In risposta a ci\u00f2, Nuti intraprende un'azione legale nei confronti del produttore per ottenere la ripresa della lavorazione, pena il risarcimento danni. Viene quindi trovato un accordo tra le parti: si proceder\u00e0 intanto al montaggio delle scene gi\u00e0 girate, per poi riprendere le riprese delle restanti nella primavera dello stesso anno.\nNuti stesso arriver\u00e0 a sborsare di tasca sua ben due miliardi per far s\u00ec che, dopo ben un anno e mezzo dall'inizio delle riprese, esse possano concludersi per quello stesso ottobre.\nLa villa del padre di Pinocchio, dove scava le fosse in giardino, \u00e8 villa Mazzotti di Chiari in provincia di Brescia.\nIncassi.\nCon l'uscita nelle sale programmata per il Natale del 1993, il film alla fine vide la luce soltanto oltre un anno dopo a causa della sua produzione a dir poco travagliata, tra problemi burocratici ed economici, come la morte di Cecchi Gori padre e l'interruzione del sodalizio del regista con i produttori e distributori Berlusconi e Cecchi Gori. Al termine del trailer del 1994, appare infatti la scritta \"...E questa volta non \u00e8 una bugia!\", proprio a citare la mancata uscita dell'anno precedente.\nLa pellicola, venuta a costare tra i 25 ed i 30 miliardi di lire, ne incass\u00f2 in totale appena 4 (). Anche l'accoglienza della critica si rivel\u00f2 piuttosto fredda."}
{"id": "1828783", "revid": "2108263", "url": "https://it.wikipedia.org/wiki?curid=1828783", "title": "Massimiliano di Sassonia", "text": "Biografia.\nInfanzia.\nEgli era il sesto figlio (ma il terzo dei figli sopravvissuti) dell'Elettore Federico Cristiano di Sassonia e della Principessa Maria Antonia di Baviera.\nData la propria posizione di figlio cadetto, Massimiliano aveva una remota possibilit\u00e0 di ereditare il trono paterno.\nAd ogni modo, dal 1800 Massimiliano fu il terzo in linea di successione all'Elettorato di Sassonia, dal momento che tutti i figli dei suoi fratelli maggiori Federico Augusto e Antonio, erano morti ancora infanti, eccetto Maria Augusta, unica figlia del fratello maggiore. Dopo la fondazione del Regno di Sassonia nel 1806, Massimiliano ottenne il titolo di \"Principe di Sassonia\".\nPrimo matrimonio.\nA Parma, il 22 aprile 1792 (per procura) e nuovamente a Dresda il 9 maggio 1792 (di persona), spos\u00f2 la principessa Carolina Maria di Borbone-Parma, figlia del Duca Ferdinando I di Parma. La coppia ebbe otto figli.\nSecondo matrimonio.\nA Lucca, il 15 novembre 1825 (per procura) e nuovamente a Dresda il 7 novembre 1825 (di persona), Massimiliano spos\u00f2 la Principessa Maria Luisa di Borbone-Parma (Maria Luisa Carlotta, 1802\u20131857), figlia de Re Ludovico I di Etruria e nipote della sua prima moglie Carolina. Ella era pi\u00f9 giovane del marito di 43 anni e la coppia non ebbe figli.\nUltimi anni e morte.\nAlla morte di Federico Augusto (1827), Antonio gli succedette come sovrano. Massimiliano divenne cos\u00ec il primo in linea di successione, col titolo di Principe della Corona (o Principe Ereditario); ma tre anni pi\u00f9 tardi, il 1\u00ba settembre 1830, dopo le rivolte d'autunno, egli rinunci\u00f2 ai propri diritti di successione in favore del proprio figlio maggiore, Federico Augusto II. \nEgli mor\u00ec otto anni dopo, all'et\u00e0 di 78 anni.\nDiscendenza.\nMassimiliano e Carolina di Borbone-Parma ebbero otto figli:"}
{"id": "1828784", "revid": "196390", "url": "https://it.wikipedia.org/wiki?curid=1828784", "title": "Intellighentia", "text": ""}
{"id": "1828785", "revid": "196390", "url": "https://it.wikipedia.org/wiki?curid=1828785", "title": "Intellighentzia", "text": ""}
{"id": "1828788", "revid": "144796", "url": "https://it.wikipedia.org/wiki?curid=1828788", "title": "Giovanni I di Sassonia", "text": ""}
{"id": "1828790", "revid": "287204", "url": "https://it.wikipedia.org/wiki?curid=1828790", "title": "Velocit\u00e0 critica flessionale", "text": "La velocit\u00e0 critica flessionale \u00e8 per definizione la velocit\u00e0 angolare applicata ad un rotore tale che la sua deformazione, di tipo esclusivamente flessionale, sia massima. \u00c8 importante sottolineare che \u00e8 di uso comune definire erroneamente la \"velocit\u00e0 critica flessionale\" come la velocit\u00e0 di funzionamento di un rotore che comporti la rottura di esso; infatti la rottura del rotore pu\u00f2 al pi\u00f9 essere una conseguenza della deformazione massima qualora essa superi la resistenza elastica offerta dal materiale di cui \u00e8 costituito il macchinario.\nPer poter fornire una pratico esempio si pu\u00f2 considerare il rotore di Jeffcott.\nRotore di Jeffcott.\nIl rotore di Jeffcott \u00e8 un rotore costituito da un'asta di materiale deformabile, nella cui mezzeria \u00e8 calettato un disco sottile rigido e sbilanciato.\nUna coppia di cuscinetti, vincolati rigidamente ad un basamento o ad un telaio, garantisce che l'unico moto relativo del rotore sia un moto rotatorio attorno al suo asse di rotazione.\nPonendo il disco sottile in mezzeria, semplifichiamo notevolmente l'equazione del moto di tutti i punti del disco: infatti, in questa specifica posizione, anche in presenza di una considerevole deformazione dell'asta, il disco rimarr\u00e0 sempre parallelo a s\u00e9 stesso, e quindi si muover\u00e0 di moto piano.\nLa scelta di un disco sottile non \u00e8 casuale: essendo per la sua geometria caratteristica la dimensione assiale molto minore di quella radiale, possiamo trascurarne il momento meccanico risultante in quanto avremo una coppia di forze dal braccio trascurabile.\nIn generale, si approssima un disco sottile sbilanciato esclusivamente in maniera statica (ossia che ruota attorno ad un asse che \u00e8 principale d'inerzia non baricentrico).\nLe ultime ipotesi sul rotore di Jeffcott riguardano il materiale del disco.\nLa prima \u00e8 che la massa distribuita dell'asta sia trascurabile rispetto alla massa del disco; in questo modo, per il \"Teorema del moto del Baricentro\", consideriamo la massa formula_1 del sistema concentrata nel baricentro stesso, in modo da semplificare lo studio senza introdurre eccessivi errori di approssimazione.\nInfine supponiamo che la \"rigidezza\" formula_2 dell'asta sia costante in tutte le direzioni.\nDeformazione sperimentale del rotore.\nPer la sua geometria, il rotore presenter\u00e0 il seguente fenomeno sperimentale:\n\u00c8 lecito quindi aspettarsi che in corrispondenza di formula_4 la deformazione presenti un valore massimo e quindi, tenendo presente la definizione, formula_4 coincider\u00e0 con la velocit\u00e0 critica flessionale.\nStudio della deformazione.\nLa deformazione del rotore di Jeffcott avviene dato che \u00e8 presente una forza d'inerzia che non viene bilanciata. L'unica forza d'inerzia che agisce sul rotore \u00e8 la forza centrifuga che agisce sul baricentro su cui \u00e8 concentrata la massa del sistema.\nLa forza centrifuga \u00e8 data da:\ndove:\nDato che il disco \u00e8 rigido, per poter studiare la deformazione dell'asta del rotore, baster\u00e0 conoscere la posizione del suo centro (che chiameremo formula_12) e della posizione relativa del baricentro formula_13 rispetto a formula_12, in ogni istante di tempo formula_15.\nOccorrer\u00e0 quindi introdurre un adeguato sistema di riferimento cartesiano:\nPer il Principio di D'Alembert avremo:\ndove:\nAbbiamo ottenuto cos\u00ec un sistema di due equazioni differenziali lineari, del secondo ordine, a coefficienti costanti e omogenee; inoltre \u00e8 un sistema di due equazioni in quattro incognite.\nPossiamo per\u00f2 scrivere l'equazione che lega il moto del punto formula_13 (formula_26 ; formula_27) al moto del punto formula_12 (formula_29 ; formula_30). Il baricentro G rispetto al centro del disco C si muover\u00e0 di moto circolare uniforme, a velocit\u00e0 angolare pari ad \u03c9; dunque il suo spostamento sar\u00e0 formula_31.\nProiettando sugli assi otterremo:"}
{"id": "1828792", "revid": "118834", "url": "https://it.wikipedia.org/wiki?curid=1828792", "title": "Teatro d'animazione", "text": ""}
{"id": "1828794", "revid": "54193", "url": "https://it.wikipedia.org/wiki?curid=1828794", "title": "Confraternita dei Santi Cirillo e Metodio", "text": ""}
{"id": "1828795", "revid": "1305772", "url": "https://it.wikipedia.org/wiki?curid=1828795", "title": "Atletica leggera ai Giochi della IV Olimpiade - 400 metri piani", "text": "L'eccellenza mondiale.\nTra maggio e giugno gli statunitensi disputano le prime selezioni olimpiche, in tre luoghi diversi. Sui 400 metri i vincitori di questa storica prima edizione sono:\nIl campione in carica Hillman si presenta nei 400 ostacoli.\nLa gara.\nTurni eliminatori.\nI 400 metri piani non si corrono ancora in corsia: \u00e8 un elemento decisivo per spiegare cosa succeder\u00e0 nella finale. Dopo il secondo posto ad , ci riprova il britannico Wyndham Halswelle, che nella prima parte della stagione ha vinto il titolo di campione nazionale sulle 440 iarde (49\"4).\nNella prima batteria viene subito eliminato il bicampione di Atene (400 e 800 metri), Paul Pilgrim. Giunge secondo dietro l'atleta di casa Edwin Montague.\nIl 23 luglio si corrono semifinali e finale. Tre statunitensi vincono la loro serie e si qualificano: John Carpenter, William Robbins e John Taylor; la quarta \u00e8 appannaggio di Wyndham Halswelle, con il miglior tempo di 48\"4, nuovo primato olimpico.\nTre statunitensi e un britannico: la gara \u00e8 ad alto rischio di contestazioni. Viste le polemiche dei giorni precedenti tra statunitensi e britannici, gli organizzatori dispongono di schierare un giudice ogni 20 iarde lungo la pista.\nFinale.\nTaylor, forse emozionato per essere l'unico nero americano che pu\u00f2 vincere un oro in atletica a Londra, rimane subito indietro ed \u00e8 fuori dai giochi. Carpenter, che sa di essere pi\u00f9 lento di Halswelle, si mette subito alla testa del gruppo, seguito dal connazionale Robbins e dal britannico. Carpenter spinge al massimo e, correndo su ritmi da primato del mondo, accumula ai 200 metri un vantaggio di 10-12 metri, ma durante l'ultima curva le energie dello statunitense cominciano a diminuire e Robbins e Halswelle si rifanno sotto. I tre sono di nuovo insieme all'inizio del rettilineo finale.\nHalswelle affianca Robbins e si prepara ad attaccare Carpenter. Ma l'americano non lo lascia passare, anzi, lo spinge verso l'esterno fino a mandarlo quasi fuori pista.\nTempestivamente, i giudici, che hanno seguito la scena, spezzano il nastro di arrivo prima ancora che giungano gli atleti, in segno di annullamento della gara.\nUn funzionario spinge Taylor fuori dalla pista (impedendogli di finire la sua corsa). Gli atleti statunitensi presenti in campo (si stava svolgendo contemporaneamente la finale del salto con l'asta) si dirigono verso l'arrivo e circondano i giudici, facendo sentire le loro proteste. Si crea il caos. Anche il pubblico si fa prendere dalla foga; qualcuno scende dagli spalti ed entra in pista. Gli statunitensi protestano contro i britannici e i britannici se la prendono con gli statunitensi. Viene chiamata la polizia per ristabilire l'ordine; ci vuole una buona mezz'ora prima che la pista sia sgombrata.\nComincia la discussione. Gli statunitensi difendono Carpenter: quello che ha fatto \u00e8 consentito dal regolamento in vigore negli USA. Secondo le regole britanniche, invece, il suo comportamento \u00e8 sanzionabile poich\u00e9 ogni ostruzionismo \u00e8 proibito. Dopo un'ora viene comunicata la decisione: la gara \u00e8 annullata e sar\u00e0 ripetuta sabato 25 (l'ultimo giorno di gare). Carpenter si allontana dal campo amareggiato e disgustato. La delegazione statunitense annuncia una protesta ufficiale scritta alla Federazione di atletica inglese (AAA). L'AAA si riunisce la sera stessa. I dirigenti per\u00f2 convocano in audizione il solo Halswelle e i giudici, che sono tutti britannici.\nHalswelle dichiara quanto segue:\nI dirigenti dell'AAA credono alla versione di Halswelle e decidono di squalificare Carpenter. La gar\u00e0 sar\u00e0 ripetuta, ma vi parteciperanno solo Halswelle, Taylor e Robbins.\nGli statunitensi sono arrabbiati e offesi. Il capo della delegazione USA, John Sullivan, afferma:\nGli statunitensi si convincono che tutti i britannici sono coalizzati contro di loro.\nLa squadra pertanto chiede a Robbins e a Taylor di boicottare la ripetizione della gara. Robbins decide nella notte. Quanto a Taylor, gli sarebbe piaciuto diventare il primo nero americano a vincere un titolo olimpico, ma si adegua ai desideri della squadra.\nIl 25 luglio, il giorno della ripetizione, sulla pista sono state tracciate le corsie individuali, allo scopo di marcare le distanze tra i corridori, ma l'accorgimento si rivela inutile, data l'assenza degli atleti statunitensi.\nHalswelle si presenta alla partenza agli ordini dello starter, fa il giro di pista e vince in solitaria il titolo olimpico correndo in 50\" netti.\nLa controversia terr\u00e0 banco per diverse settimane, anche sulla stampa dei due paesi.\nLe regole di comportamento delle gare su pista saranno uniformate solo dopo il 1913, data di nascita della Federazione mondiale di atletica (IAAF).\nJohn Carpenter non incontrer\u00e0 pi\u00f9 Halswelle sui 400 metri nel resto della sua carriera. Wyndham Halswelle morir\u00e0 tragicamente nel 1915 nel corso della Prima guerra mondiale.\nBibliografia.\nKeith Baker, \"The 1908 Olympics. The first London Games\", SportsBooks, 2008."}
{"id": "1828796", "revid": "1305772", "url": "https://it.wikipedia.org/wiki?curid=1828796", "title": "Catalisi per trasferimento di fase", "text": "Con catalisi per trasferimento di fase o PTC ci si riferisce all'accelerazione della reazione dovuta all'inserimento di catalizzatori per trasferimento di fase.\nUn catalizzatore per trasferimento di fase (chiamato anch'esso PTC) in chimica \u00e8 un catalizzatore che semplifica la migrazione di reagenti in un sistema eterogeneo da una fase ad un'altra dove la reazione pu\u00f2 avvenire. Reagenti ionici sono spesso solubili in fase acquosa, ma insolubili in fase organica fino a che non si inserisce un catalizzatore per trasferimento di fase.\nI catalizzatori per trasferimento di fase per reagenti anionici, sono spesso sali d'ammonio quaternari. I corrispondenti catalizzatori per reagenti cationici sono generalmente eteri corona.\nUn PTC lavora \"incapsulando\" la specie ionica: si crea un sistema PTC-ione con un centro idrofilo che contiene lo ione e un guscio esterno idrofobo, che resta a contatto con la soluzione acquosa. Dal momento che il sistema si crea, per effetto della natura idrofoba del guscio, tende a lasciare la fase acquosa trasferendosi in quella organica, portando cos\u00ec lo ione a contatto con il reagente organico.\nPer esempio, la reazione di sostituzione nucleofila alifatica di una soluzione acquosa di cianuro di sodio con l'1-bromoottano generalmente non avviene, poich\u00e9 l'1-bromottano non si scioglie in soluzioni acquose. Con l'aggiunta di piccole quantit\u00e0 di un sale di fosfonio come il bromuro di esadeciltributilfosfonio, gli ioni cianuro possono essere trasportati dalla fase acquosa a quella organica.\nCon i catalizzatori per trasferimento di fase l'1-nitrilottano si forma in buona resa in novanta minuti a riflusso.\nUsando un processo PTC si ottengono i seguenti vantaggi:\nI catalizzatori per trasferimento di fase sono usati specialmente nella chimica verde: permettendo l'uso dell'acqua si riduce quello di solventi organici inquinanti.\nContrariamente a quanto si crede, la PTC non \u00e8 limitata a sistemi con reagenti solubili in soluzioni acquose o organiche. La PTC \u00e8 talvolta utilizzata in reazioni liquido/solido e liquido/gas. Come negli esempi precedenti, uno o pi\u00f9 reagenti sono trasportati in una seconda fase, che contiene i reagenti restanti."}
{"id": "1828801", "revid": "729019", "url": "https://it.wikipedia.org/wiki?curid=1828801", "title": "Malattia di Castleman", "text": "Per malattia di Castleman in campo medico si designa una forma di amartoma linfonodale benigno di rara diffusione. Negli USA vengono diagnosticati circa 7000 casi all'anno. Anche se durante la sua diffusione raramente si trasforma in evento maligno, porta la morte per via delle complicanze.\nStoria.\nBenjamin Castleman, a cui si deve il nome della malattia, la scopr\u00ec nel 1956, quando studiando vari casi di linfoadenomegalie si imbatt\u00e9 in un quadro clinico inconsueto. In seguito nel 1972 Keller riusc\u00ec a identificare una seconda forma della malattia che cos\u00ec si affiancava alla prima.\nEpidemiologia.\nPer quanto riguarda l'incidenza della malattia non si distingue un sesso pi\u00f9 colpito o un'et\u00e0 dove si manifesta pi\u00f9 frequentemente anche se si mostra comunque in et\u00e0 prevalentemente giovane. Fra le zone pi\u00f9 colpite si evidenzia un interessamento del mediastino (70% dei casi)\nManifestazioni Cliniche.\nSi possono distinguere forme localizzate e forme diffuse.\nTerapia.\nMentre in letteratura viene discussa una possibile somministrazione di steroidi con dosaggio molto elevato, il trattamento accertato rimane quello chirurgico per le forme localizzate.\nRecentemente il medico statunitense David C. Fajgenbaum, professore associato di Medicina presso l'Universit\u00e0 della Pennsylvania, affetto da malattia di Castleman, cofondatore del CDCN Castleman Disease Collaborative Network, una rete che unisce ricercatori provenienti da ogni parte del mondo, ha riscontrato personalmente gli effetti positivi del Sirolimus nella terapia.\nUna ricerca su 53 pazienti ha dimostrato che un farmaco, il Sylvant, che agisce attraverso il siltuximab, un anticorpo monoclonale in grado di contrastare l'Interleuchina 6, ha causato una regressione delle masse tumorali e dei sintomi della malattia. Ha ottenuto l'approvazione dell'Ema, l\u2019Agenzia europea del farmaco, e della Fda americana."}
{"id": "1828804", "revid": "1456895", "url": "https://it.wikipedia.org/wiki?curid=1828804", "title": "Uomini sulla Luna", "text": "Uomini sulla Luna (\"Destination Moon\") \u00e8 un film del 1950 diretto da Irving Pichel e prodotto da George Pal, che commission\u00f2 la sceneggiatura a James O'Hanlon e Rip Van Ronkel. Il film \u00e8 stato girato in Technicolor, e nel 1951 venne insignito del premio Oscar per i migliori effetti speciali, mentre fu candidato a quello alla scenografia. Il film venne ridistribuito nel 1975 con il titolo Destinazione Luna.\nTrama.\nStati Uniti, anni '50. Il generale Thayer della USAF, dopo molti sforzi, convince il Congresso ed il Governo a finanziare la costruzione di un satellite artificiale. Poco dopo il lancio, per\u00f2, il missile esce dalla traiettoria prestabilita e dev'essere distrutto.\nThayer e il tecnologo Charles Cargraves sono convinti che la causa del fallimento sia un sabotaggio e Thayer, ormai certo che il fallimento debba avere raffreddato l'interesse \"del Governo\", decide di rivolgersi al mondo industriale proponendo un progetto molto pi\u00f9 ambizioso: un viaggio dalla Terra alla Luna. A tal fine, dopo avere convinto l'industriale aeronautico Jim Barnes della bont\u00e0 del suo progetto, ottiene che questi lo sostenga davanti a un gruppo di alti dirigenti industriali sottolineando le possibili ricadute tecnologiche e di prestigio del buon esito dell'impresa.\nThayer, che partecipa alla riunione, richiamati i sospetti circa un sabotaggio aggiunge esplicitamente che \u00abla nazione che per prima conquister\u00e0 la Luna dominer\u00e0 la Terra: infatti \u00e8 praticamente impossibile difendersi da un attacco portato dallo spazio esterno\u00bb. Gli industriali sono ormai convinti e decidono di finanziare l'impresa. Barnes, Cargraves e Thayer ne assumono la direzione e, dopo studi e sperimentazioni condotti negli stabilimenti delle ditte coinvolte, costituiscono un'installazione nel deserto del Mojave dove il razzo, denominato \"Luna\", viene assemblato.\nL'equipaggio \u00e8 composto da Thayer, Barnes, Cargraves e dallo scanzonato tecnico Joe Sweeney che all'ultimo momento ha dovuto sostituire il quarto componente colpito da un'appendicite.\nDopo tentativi di sospensione del lancio compiuti dapprima per mandato di una Commissione per l'energia atomica (il razzo \u00e8 a propulsione nucleare) e, \"in extremis\" del tribunale competente, che agisce a seguito di proteste popolari sobillate ad arte dal \"nemico esterno\" (l'URSS), il razzo pu\u00f2 finalmente decollare.\nIl viaggio, durante il quale devono essere affrontate situazioni impreviste (durante una passeggiata spaziale Cargraves va alla deriva e viene salvato fortunosamente da Barnes), si conclude con l'allunaggio nel cratere Harpalus. La Luna, conquistata \"a vantaggio di tutto il genere umano\", si rivela un luogo ideale per osservazioni scientifiche e il sito dell'atterraggio presenta indizi decisivi di vicinanza a un importante giacimento di uranio.\nI guai cominciano al momento della partenza dalla Luna. Infatti Cargraves, che lo aveva ammesso fin dall'atterraggio, aveva usato troppo propellente per la discesa e ora i calcoli escludono la possibilit\u00e0 di raggiungere la velocit\u00e0 di fuga. Dopo concitati confronti anche con la Terra, gli astronauti decidono di alleggerire la nave lasciando sulla Luna tutto il possibile. Sulle prime sembra che ci\u00f2 non basti e tanto essi quanto il controllo di missione sulla Terra sembrano propensi a sacrificare uno di loro per potere alleggerire ancora il razzo. Nonostante Sweeney riesca a distrarre gli altri e ad uscire, un riesame delle masse degli oggetti ancora eliminabili lo convince a risalire. Il razzo riesce a decollare e a intraprendere felicemente il viaggio di ritorno.\nEspedienti narrativi.\nPer descrivere la possibilit\u00e0 scientifica e tecnologica del viaggio Barnes, durante la riunione con gli altri industriali, fa proiettare un cortometraggio a disegni animati avente per protagonista Picchiarello (Woody Woodpecker in inglese), che riassume i principi dell'aerodinamica e della missilistica.\nNella sequenza dedicata al progetto del razzo \u00e8 inserito un frammento di documentario a colori che mostra in funzione l'analizzatore differenziale di Vannevar Bush. Lo stesso frammento verr\u00e0 inserito nel film \"Quando i mondi si scontrano\".\nNel film si accenna velatamente in pi\u00f9 punti alla Guerra fredda e al \u201cpotenziale nemico\u201d posto a migliaia di chilometri di distanza, certamente l'Unione Sovietica. Anche l'accenno al giacimento d'uranio scoperto vicino al luogo dell'allunaggio sembra essere legato a possibili impieghi bellici del minerale. Viene inoltre citata la vera Commissione per l'energia atomica degli Stati Uniti d'America.\nPoco dopo l'uscita dall'atmosfera terrestre il controllo di missione dalla Terra, confermato il buon esito della prima parte della missione comunica l'intenzione di comunicare la posizione del razzo al \"supertelescopio\" dell'Osservatorio di Monte Palomar nella speranza che esso possa vederlo. Si tratta di un accenno alla recente (1949) inaugurazione di quell'osservatorio.\nLa scelta del cratere Harpalus quale sito dell'allunaggio fu dovuta alla necessit\u00e0 di mostrare la Terra bassa sull'orizzonte.\nProduzione.\nQuesto film di fantascienza, girato nel 1949, fu il primo che descrisse seriamente le premesse finanziarie e organizzative e i problemi scientifici e tecnologici legati all'organizzazione di un viaggio dalla Terra alla Luna. Per la preparazione delle scene ambientate nello spazio e sulla Luna furono coinvolti anche il divulgatore scientifico Willy Ley e l'illustratore astronomico Chesley Bonestell.\nIl soggetto si basa sul romanzo \"Razzo G.2\" (\"Rocket Ship Galileo\") e sul racconto \"L'uomo che vendette la Luna\" (\"The Man Who Sold the Moon\"), entrambi di Robert A. Heinlein, pubblicati rispettivamente nel 1947 e nel 1950. Lo stesso Heinlein collabor\u00f2 alla sceneggiatura e nel 1951, dopo l'uscita del film, ne pubblic\u00f2 una versione romanzata intitolata \"Destinazione Luna\" (\"Destination Moon\", il titolo del film in originale).\nDistribuzione.\nIl film fu distribuito negli Stati Uniti e nel Regno Unito da Eagle-Lion Classics.\nNonostante un budget di circa 500.000 dollari e soprattutto una grande copertura mediatica attraverso la stampa e la radio and radio che crearono attesa per il film durante il suo rilascio pi\u00f9 volte rimandato, \"Destination Moon\" divenne solo il secondo film di fantascienza riguardante un viaggio nello spazio del secondo dopoguerra. Sfruttando la continua pubblicit\u00e0 riguardante la produzione del film e le aspettative generali la casa di produzione Lippert Pictures realizz\u00f2 in soli diciotto giorni e con un budget di 94.000 dollari \"RX-M Destinazione Luna\". Il film in questione, che trattava della prima spedizione umana sulla Luna ma che erroneamente arriva su Marte con un finale di denuncia altamente pessimistico e anti-hollywoodiano, usc\u00ec nei cinema venticinque giorni prima del film di Pal. Nonostante \"Destination Moon\" sia considerato il secondo film rilasciato nei cinema su un viaggio spaziale esso ha richiesto due anni di lavorazione, un budget cospicuo per l'epoca e l'uso del Technicolor. Ha inoltre avuto una significativa influenza culturale sulla produzione cinematografica dell'epoca e durante la produzione e ha richiesto la supervisione di importanti scienziati, valori che trascendono il discorso strettamente cinematografico, il suo successo al botteghino e il suo mancato record. Molto probabilmente \"Rocketship X-M\" non sarebbe mai stato realizzato se la notizia dell'attesa produzione di \"Destination Moon\" e il suo probabile successo commerciale non avessero attirato l'attenzione di Robert Lippert. I due film ebbero comunque grande successo di pubblico e influenzarono numerosi altri film facendo da apripista a tutta la produzione cinematografica fantascientifica del decennio.\nEdizione italiana.\nIl film fu distribuito per la prima volta in Italia, dalla E.N.I.C., nel 1951. Quando Luigi Cozzi ne cur\u00f2 la riedizione (e il ridoppiaggio, ad opera della C.D.) nel 1975, intitolata \"Destinazione Luna\", v'inser\u00ec arbitrariamente una battuta impensabile nel 1951, una sorta di inside-joke riferito alla sua passione per la fantascienza \"tout-court\". La battuta dice testualmente \u00ab...e gli \"Urania\" che ho comprato ma non ho letto\u00bb. (la rivista Urania fu pubblicata solo un anno dopo il film). Nella riedizione a opera di Cozzi fu anche inserito un prologo dove si immaginava che tutta la vicenda fosse un racconto narrato in un futuro lontanissimo da un cantore cieco (sorta di Omero spaziale), doppiato da Romano Ghini. Questo spezzone \u00e8 stato poi eliminato dalla versione in DVD.\nAccoglienza.\nCritica.\n\u00c8 opinione comune che il film segni l'inizio della fantascienza cinematografica adulta.\nSecondo Fantafilm, \"Uomini sulla Luna\" \u00e8 \"sostenuto da un accurato lavoro di preparazione e di ricerca scientifica\" e seppure \"non esente da ingenuit\u00e0, rilancia un genere. [...] Gran parte del successo va ascritto al produttore George Pal che riesce a coinvolgere nell'operazione prestigiosi nomi. [...] Di Pal \u00e8 caratteristico l'intento divulgativo [...] per spiegare [...] al pubblico i misteri del volo nello spazio.\"\nRiesaminato nel 1999 dagli astronomi Dona A. Jalufka e Christian Koeberl, nonostante alcune ingenuit\u00e0 e licenze poetiche il film venne giudicato \"(con l'eccezione di \"\"), il pi\u00f9 scientifico dei film qui discussi, e compi un riuscito un tentativo di mostrare realistiche condizioni della superficie lunare.\"\nInfluenza culturale.\nIl film ispir\u00f2 in parte il fumetto \"Obiettivo Luna\" (\"Objectif Lune\", 1953) della serie Tintin."}
{"id": "1828810", "revid": "154398", "url": "https://it.wikipedia.org/wiki?curid=1828810", "title": "Eruditi bizantini nel rinascimento", "text": ""}
{"id": "1828812", "revid": "767487", "url": "https://it.wikipedia.org/wiki?curid=1828812", "title": "Pilot (gruppo musicale russo)", "text": "P\u00eclot (in russo \"\u041f\u0438\u043b\u043e\u0442\") \u00e8 un gruppo rock russo proveniente da San Pietroburgo che inizia la carriera musicale 11 gennaio del 1997 ed \u00e8 stato fondato dal vocalista Il'ja Knabengof (\"\u0418\u043b\u044c\u044f \u041a\u043d\u0430\u0431\u0435\u043d\u0433\u043e\u0444\"), pi\u00f9 conosciuto sotto lo pseudonimo di Il'ja Chjort (\"\u0418\u043b\u044c\u044f \u0427\u0451\u0440\u0442\")."}
{"id": "1828819", "revid": "326822", "url": "https://it.wikipedia.org/wiki?curid=1828819", "title": "Normal Man", "text": ""}
{"id": "1828820", "revid": "204012", "url": "https://it.wikipedia.org/wiki?curid=1828820", "title": "Malattia di Behcet", "text": ""}
{"id": "1828821", "revid": "122502319", "url": "https://it.wikipedia.org/wiki?curid=1828821", "title": "Fritz Sch\u00e4r", "text": "Professionista tra il 1947 ed il 1958, vinse due Meisterschaft von Z\u00fcrich, due tappe al Giro d'Italia e altrettante al Tour de France, di cui si aggiudic\u00f2 anche la classifica a punti. Nel 1954 fu medaglia d'argento ai mondiali e si piazz\u00f2 terzo al Tour de France.\nCarriera.\nSch\u00e4r fu, insieme a Ferdi K\u00fcbler e Hugo Koblet, uno dei principali esponenti del ciclismo svizzero degli anni cinquanta. Fu campione svizzero di ciclocross nel 1947, su strada e su pista nel 1954. Conquist\u00f2 anche la medaglia d'argento ai mondiali su strada di Solingen nel 1954. Sempre nel 1954, fu sul podio al Tour de France, come terzo della classifica generale. Vinse due volte il Meisterschaft von Z\u00fcrich nel 1949 e nel 1950.\nAl Giro d'Italia vinse due tappe, indossando per cinque giorni la maglia rosa. Al Tour de France si aggiudic\u00f2 due tappe, una cronosquadre e la prestigiosa classifica a punti, dopo aver vestito per sei giorni la maglia gialla. Ha conquistato anche cinque tappe al Tour de Suisse. Corse per la Cilo, la Mondia, la Colomb, l'Arbos, la Garin-Wolber, La Perle-Hutchinson, la Guerra, la Van Hauwaert e la Solo."}
{"id": "1828822", "revid": "729019", "url": "https://it.wikipedia.org/wiki?curid=1828822", "title": "Dornier Do 18", "text": "Il Dornier Do 18 era un idrovolante a scafo centrale bimotore ad ala alta a parasole prodotto dall'azienda tedesca Dornier Metallbauten GmbH negli anni trenta.\nInizialmente progettato ad uso civile venne successivamente integrato nella Luftwaffe nel ruolo di ricognitore marittimo.\nStoria del progetto.\nNei primi anni trenta il Reichsluftfahrtministerium emise una richiesta per dotare la compagnia aerea nazionale Deutsche LuftHansa (DLH) di un idrovolante a scafo centrale di grande autonomia che potesse affiancare e successivamente sostituire i Dornier Do Wal. I progettisti della Dornier Metallbauten disegnarono il Do 18, sviluppando ed affinando aerodinamicamente il \"Wal\", mantenendone nel contempo l'aspetto e le caratteristiche generali. Era, come il precedente, un idrovolante di costruzione totalmente metallica, con configurazione a scafo centrale dotato di un paio di sponson con funzione equilibratrice, questi collegati all'ala tramite robusti montanti. Quest'ultima era collegata allo scafo tramite un'appendice che terminava superiormente nella grande gondola centrale che accoglieva i due motori montati in tandem in configurazione traente-spingente. Posteriormente il velivolo terminava in una coda dall'impennaggio cruciforme monoderiva con i piani orizzontali controventati.\nPrototipi e versioni civili.\nIl prototipo, designato Do 18a (o Do 18 V1), venne portato in volo per la prima volta il 16 marzo 1935 a Travem\u00fcnde, sul Mar Baltico, motorizzato da due Junkers Jumo Fo5 ad alberi a gomito contrapposti, a ciclo Diesel da 550 PS (405 kW), versione che prefigurava la versione ad uso militare, la Do 18 D, e quella civile, la Do 18 E, che si distinguevano per la diversa motorizzazione, data dai successivi e pi\u00f9 potenti Jumo 205C da 600 PS (441 kW) e, nella versione militare, dall'adozione di armamento difensivo.\nI successivi quattro esemplari costruiti, denominati Do 18 E, erano destinati all'uso civile, cos\u00ec come il sesto esemplare realizzato, l'unico denominato Do 18 F, versione civile a lungo raggio destinata alla Deutsche LuftHansa (DLH). Il Do 18 F venne portato in volo per la prima volta l'11 giugno 1937, stabilendo successivamente il primato di durata con il volo effettuato nella tratta Inghilterra \u2013 Brasile tra il 27 ed il 29 marzo 1938.\nQuest'ultimo esemplare venne in seguito modificato, ridesignato Do 18 L in conseguenza dell'adozione di due motori radiali BMW 132N da 880\u00a0hp (656\u00a0kW) in luogo degli originali e portato in volo per la prima volta il 21 novembre 1939.\nVersioni militari.\nLa prima versione ad uso militare costruita, la Do 18 D-1, era dotata da due mitragliatrici MG 15 calibro 7,92 mm in funzione difensiva, una sulla parte superiore del muso e l'altra in posizione dorsale. Ad essa vennero sviluppate le due successive D-2 e D-3.\nIl Do 18 G-1 fu un ulteriore sviluppo dotato di due Jumo 205D da 880 PS (647 kW) ed armamento pi\u00f9 pesante, una MG 131 da 13\u00a0mm posizionata sul muso ed una MG 151/20 da 20\u00a0mm in una torretta dorsale.\nLe due versioni non armate furono il Do 18 H, dotata di doppio comando e destinata all'addestramento, e la Do 18 N-1, con compiti di ricerca e salvataggio.\nImpiego operativo.\nAllo scoppio della seconda guerra mondiale i Do 18 in servizio operativo nella Luftwaffe risultavano gi\u00e0 obsoleti ma vennero ugualmente utilizzati in missioni di ricognizione marittima nel Mare del Nord. Nei confronti di velivoli alleati come i Short Sunderland e Lockheed Hudson della Royal Air Force risultavano per\u00f2 estremamente vulnerabili e vennero ben presto relegati in missioni di ricerca e salvataggio. Il Do 18 detiene inoltre l'infausto primato di essere stato il primo velivolo tedesco abbattuto dai britannici durante il conflitto, quando una formazione di tre cacciabombardieri in forza alla Fleet Air Arm, i Blackburn Skua dell'803 Naval Air Squadron provenienti dalla portaerei HMS Ark Royal, ne intercettarono uno nei cieli sopra il Mare del Nord.\nPrimati.\nTra i vari primati ottenuti negli anni da questo modello, il pi\u00f9 significativo \u00e8 quello conseguito tra il 27 ed il 29 marzo 1938, quando un Do 18 E ottenne il record di volo senza scalo percorrendo gli 8\u00a0391 km che dividono il promontorio di Start Point, nel South Hams, Devon, in Inghilterra e Caravelas in Brasile. "}
{"id": "1828824", "revid": "4106", "url": "https://it.wikipedia.org/wiki?curid=1828824", "title": "Fritz Schaer", "text": ""}
{"id": "1828826", "revid": "104458", "url": "https://it.wikipedia.org/wiki?curid=1828826", "title": "Guido II da Spoleto", "text": ""}
{"id": "1828827", "revid": "119548127", "url": "https://it.wikipedia.org/wiki?curid=1828827", "title": "Mariangela Camocardi", "text": "Biografia.\nVive da sempre ad Intra, sposata, due figli e tre nipoti, si \u00e8 avvicinata alla scrittura quando, nel 1983, una grave crisi industriale colpisce la provincia di Novara e lei, come tante altre operaie, perde il posto di lavoro. Decide cos\u00ec di realizzare il sogno che accarezza da lungo tempo: scrivere un libro e farlo pubblicare.\nIl \u201csogno nel cassetto\u201d si avvera, e dal primo romanzo \u201cNina del tricolore\u201d, che Arnoldo Mondadori Editore pubblica nel 1986, l'autrice ha dato alle stampe altre trenta opere.\n\u00c8 stata direttore della rivista Romance Magazine.\nA Roma, nel settembre 2013, insieme a Elisabetta Flumeri (Presidente), Alessandra Bazardi, Gabriella Giacometti, Maria Teresa Casella, Adele Vieri Castellano, Viviana Giorgi, Paola Renelli e Angela Padrone, ha fondato EWWA, European Writing Women Association, l'associazione che riunisce scrittrici, giornaliste, sceneggiatrici e in generale donne che operano nel settore della scrittura.\nNel 2016 vince il \"Premio alla carriera\" nell'ambito della 2\u00aa edizione del Premio letterario Amarganta.\nOpere.\nAntologie: "}
{"id": "1828829", "revid": "1821847", "url": "https://it.wikipedia.org/wiki?curid=1828829", "title": "Bundschuh", "text": "Il Bundschuh (in italiano \"Lega della scarpa\") fu la coalizione dei contadini rivoltosi della Germania meridionale, attiva nel periodo tra il 1493 e il 1517. Venne cos\u00ec chiamata dal tipico calzare contadino allacciato sopra la caviglia, che divenne il vessillo dei contadini e dei cittadini che avevano sconfitto le truppe francesi del conte d'Armagnac lungo il corso superiore del Reno nel 1439, 1443 e 1444. \nLe principali richieste della lega, che esord\u00ec contestando pubblicamente l'arcivescovo di Magonza, erano:\nEsse furono in seguito fonte di ispirazione per la guerra dei contadini tedeschi scoppiata negli anni dal 1524 al 1526."}
{"id": "1828831", "revid": "287204", "url": "https://it.wikipedia.org/wiki?curid=1828831", "title": "Re d\u2019Italia", "text": ""}
{"id": "1828834", "revid": "767487", "url": "https://it.wikipedia.org/wiki?curid=1828834", "title": "Furia dei tropici", "text": "Furia dei tropici \u00e8 un film del 1949 diretto da Andr\u00e9 De Toth.\nTrama.\nUn ex pilota dell'ultima guerra scopre un guadagno facile e s'imbarca in un traffico di droga. Rischia di finire molto male, ma durante un uragano si riscatta."}
{"id": "1828836", "revid": "91533", "url": "https://it.wikipedia.org/wiki?curid=1828836", "title": "Nam \u0110\u1ecbnh", "text": ""}
{"id": "1828837", "revid": "785616", "url": "https://it.wikipedia.org/wiki?curid=1828837", "title": "Ryoanji", "text": ""}
{"id": "1828843", "revid": "1543377", "url": "https://it.wikipedia.org/wiki?curid=1828843", "title": "Sviluppo locale", "text": "L'espressione sviluppo locale \u00e8 utilizzata per indicare una grande variet\u00e0 di posizioni culturali, scientifiche e politiche; una diversit\u00e0 spesso contraddittoria, di riferimenti teorici e metodologici; una molteplicit\u00e0 di pratiche e di esempi.\nLo sviluppo locale \u00e8 un aumento qualitativo delle capacit\u00e0 del territorio di agire, reagire, programmare e gestire situazioni complesse. A livello di popolazione locale lo sviluppo si individua in un aumento delle libert\u00e0 personali dato dall'aumento della \"capacitazione\" Amartya Sen (capacit\u00e0 di apprendere).\nPer leggere lo sviluppo locale non possiamo guardare solo ad aspetti come il PIL procapite locale o alla crescita delle transazioni economiche, ma bisogna guardare a complessi aspetti sociali e politici che si sviluppano sul territorio e determinano vantaggi competitivi che il solo mercato non potrebbe realizzare. Attraverso la cooperazione fra attori e la creazione di reti di attori stabili nel tempo aumenta la capacit\u00e0 di visione e di azione.\n\"Lo sviluppo locale \u00e8 dunque un processo di \"cooperazione\" e \"cambiamento\" [...] finalizzato a produrre \"beni collettivi locali\" (infrastrutture e servizi per la comunit\u00e0 locale), in cui \u00e8 di fondamentale importanza il ruolo degli attori locali per alimentare una strategia di valorizzazione delle risorse locali\". \nLo sviluppo locale si pu\u00f2 generare spontaneamente, o pu\u00f2 essere indotto dall'azione degli attori sul territorio: ad esempio esistono agenzie di sviluppo pubbliche e private (EuroBic, IRIS , reteSviluppo S.c., Societ\u00e0 di Sviluppo locale S.p.a, ecc.) che offrono i loro servizi in questo campo.\nIn Italia lo sviluppo locale \u00e8 stato promosso anche con le politiche dei Patti Territoriali, i Piani Strategici e altre iniziative di tipo regionale (PIT, POR ecc.), e viene promosso attualmente attraverso il Gruppo di azione locale (GAL), che \u00e8 un gruppo composto da soggetti pubblici e privati che elaborano il piano di azione locale (PAL) e gestiscono i contributi finanziari erogati dall'Unione europea e dai fondi strutturali.\nPer generare le competenze adatte a gestire i complessi fenomeni di sviluppo locale sono stati istituiti corsi di formazione a livello universitario come quello dell'Universit\u00e0 di Firenze \"Cesare Alfieri - Analisi e politiche dello sviluppo locale\""}
{"id": "1828844", "revid": "91533", "url": "https://it.wikipedia.org/wiki?curid=1828844", "title": "Stakanovismo", "text": ""}
{"id": "1828845", "revid": "91533", "url": "https://it.wikipedia.org/wiki?curid=1828845", "title": "Stachanovismo", "text": ""}
{"id": "1828861", "revid": "767487", "url": "https://it.wikipedia.org/wiki?curid=1828861", "title": "Ra\u00fal Fern\u00e1ndez Valverde", "text": ""}
{"id": "1828871", "revid": "599013", "url": "https://it.wikipedia.org/wiki?curid=1828871", "title": "Mayer Candelo", "text": ""}
{"id": "1828872", "revid": "599013", "url": "https://it.wikipedia.org/wiki?curid=1828872", "title": "Passo di Angars'kyj", "text": "Il passo di Angars'kij (, , in tataro di Crimea \"An\u011fara bo\u011faz\u0131\") \u00e8 un valico, situato a 752\u00a0m sul livello del mare, sull'asse stradale Sinferopoli-Alu\u0161ta che attraversa i monti della Crimea collegando la capitale con le localit\u00e0 balneari sul Mar Nero.\nEtimologia.\nIl passo prende nome dal fiume Angar\u00e0, tributario del Salhir (in russo \"Salgir\"), principale corso d'acqua della Crimea.\nStoria.\nNel Medioevo un tortuoso sentiero pedonale raggiungeva il passo; bisogna attendere il 1824 per il passaggio della prima linea postale, una volta trasformato in strada.\nIl tracciato \u00e8 stato allargato due volte, nel 1935 per consentire il transito di veicoli e nel 1959 durante i lavori per la costruzione della filovia Sinferopoli-Alu\u0161ta-Jalta.\nAttualit\u00e0.\nIl passo di Angars'kij \u00e8 il punto di partenza per escursioni in montagna e d'inverno una frequentata stazione sciistica. \nQualche anno fa su tale valico \u00e8 stato realizzato un monumento collocando, su una piattaforma rialzata, un vecchio filobus accuratamente restaurato, modello \u0160koda 9TrH29 e matricola n\u00b0 2012, che per anni ha svolto la lunghissima linea 52 passando da qui.\nTrasporto pubblico.\nLa Krymtrolleybus gestisce la filovia Sinferopoli-Alu\u0161ta-Jalta (linea 52) e quella Sinferopoli-Alu\u0161ta (linea 51) che hanno un'importante fermata sul passo."}
{"id": "1828873", "revid": "848247", "url": "https://it.wikipedia.org/wiki?curid=1828873", "title": "Sentiero Rilke", "text": "Il sentiero Rilke \u00e8 una passeggiata panoramica che costeggia la Riserva naturale delle Falesie di Duino.\nStoria.\nRimasto a lungo in abbandono, \u00e8 stato ripristinato nel 1987 dopo un lungo lavoro di recupero curato dall'amministrazione provinciale di Trieste e dalla municipalit\u00e0 di Duino-Aurisina.\nL'area, pur essendo stata recuperata e resa accessibile interamente con fondi pubblici, \u00e8 rimasta di propriet\u00e0 della famiglia Torre e Tasso che allo scadere della concessione il 15 aprile 2013 ha deciso di impedirne l'accesso a residenti e turisti sino a fine 2015. \nAttualmente il sentiero \u00e8 interamente aperto e percorribile (anno 2021).\nIl sentiero Rilke \u00e8 stato nel corso degli anni teatro di numerosi suicidi.\nCaratteristiche.\nIl sentiero Rilke congiunge le localit\u00e0 di Duino e Sistiana, entrambe nel territorio del comune di Duino-Aurisina, in provincia di Trieste, ed \u00e8 intitolato a Rainer Maria Rilke. Il poeta praghese vi trov\u00f2 ispirazione per le sue \"Elegie duinesi\" al tempo in cui visse, ai primi del Novecento, ospite del castello dei principi Thurn und Taxis (Torre e Tasso).\nOffre, nel suo sviluppo, la possibilit\u00e0 di osservare da vicino il carsismo con tre punti panoramici di osservazione - allestiti in corrispondenza di quelle che durante la seconda guerra mondiale erano postazioni della contraerea - sulle falesie dell'Altopiano Carsico che precipitano a picco nel mare dell'Alto Adriatico e sulla flora e fauna tipici della zona.\nIl percorso - di non facile percorribilit\u00e0 - prende avvio in direzione est-ovest dal campeggio situato lungo la strada statale 14 della Venezia Giulia nei pressi dell'Ufficio turistico di Sistiana per terminare a Duino in prossimit\u00e0 del castello e del Collegio del Mondo Unito. L'accesso alla zona di propriet\u00e0 del principe di Duino \u00e8 stato chiuso al pubblico dal 15 aprile 2013 e riaperto nel 2015.\nNella sua interezza, questa sorta di terrazza naturale protetta da ringhiere in legno si snoda per una lunghezza di oltre due chilometri. Il sentiero \u00e8 praticabile in un breve lasso di tempo e, nella parte finale, anche con un ridotto tratto disponibile per portatori di handicap.\nA met\u00e0 percorso, nel punto di maggiore altitudine, il tracciato abbandona il ciglione roccioso per addentrarsi nel vicino bosco a pineta per poi tornare nuovamente sulla linea che costeggia il mare."}
{"id": "1828880", "revid": "35707", "url": "https://it.wikipedia.org/wiki?curid=1828880", "title": "Occhio Pinocchio", "text": ""}
{"id": "1828890", "revid": "1603714", "url": "https://it.wikipedia.org/wiki?curid=1828890", "title": "Galleria d'arte moderna Ricci Oddi", "text": "La galleria d'arte moderna Ricci Oddi \u00e8 una pinacoteca di Piacenza dedicata a dipinti di arte moderna.\nStoria.\nLa collezione d'arte di Giuseppe Ricci Oddi.\nLa collezione d'arte nucleo della fondazione della galleria si deve al collezionista piacentino Giuseppe Ricci Oddi, erede di una famiglia con interessi immobiliari, in aziende agricole e nelle Officine Meccaniche Piacentine. Ricci Oddi aveva iniziato a costituire la propria collezione di opere nel 1897 quando, rientrato nella citt\u00e0 natale dopo aver sostenuto studi di giurisprudenza a Roma e a Torino, decise di arredare il palazzo di famiglia, all'interno del quale aveva ricevuto un appartamento dalla madre. Le prime opere acquisite, su consiglio dello scultore Oreste Lab\u00f2, furono \"Pecore tosate\" di Francesco Filippini e \"Dopo Novara\" di Gaetano Previati che vennero inizialmente poste a decorare il salotto dell'appartamento di Ricci Oddi. L'anno successivo vennero invece acquistate due opere di Filippo Carcano, \"Strada al Mottarone\" e \"Tramonto a Sottomarina\". Durante tutto il primo decennio del Novecento Ricci Oddi seguit\u00f2 acquist\u00f2 sporadicamente ulteriori opere, sempre con l'intento di arredare il proprio appartamento.\nL'attivit\u00e0 di collezionista venne intrapresa da Ricci Oddi in maniera pi\u00f9 strutturata a partire dal biennio 1909-1910, grazie al decisivo contributo dell'amico Carlo Pennaroli, esperto d'arte e pittore dilettante, con cui visit\u00f2 la biennale di Venezia iniziando poi a frequentare gli studi di diversi pittori tra cui Giorgio Belloni, Giuseppe Sacheri, Francesco Paolo Michetti e Giuseppe Casciaro. A partire dal 1911 gli acquisti di opere incrementarono in numero procedendo a un ritmo piuttosto serrato, concentrandosi sull'arte dell'Ottocento e dei primi del Novecento appartenenti principalmente a due generi, il paesaggio e la ritrattistica.\nLa donazione della collezione e l'apertura della galleria.\nA partire dal 1913 Ricci Oddi inizi\u00f2 la ricerca di uno stabile in grado di ospitare la collezione, dopo aver preso la decisione di non conservarla all'interno del proprio palazzo i cui spazi erano ormai insufficienti e dove Ricci Oddi non era solito permettere l'accesso libero ai visitatori. Le diverse opzioni offerte dalla citt\u00e0, tra cui palazzo Nasalli, palazzo Fogliani e palazzo Fusani, furono scartate a causa della scarsa illuminazione oppure della difficolt\u00e0 di costituzione di un percorso di visita omogeneo, stante i limiti strutturali presentati da un edificio preesistente. Fu scartata anche la possibilit\u00e0 di spostare la collezione presso palazzo Farnese.\nRicci Oddi decise quindi di costruire a proprie spese un edificio appositamente progettato per ospitare le opere: in questa fase il collezionista fu supportato dall'architetto Giulio Ulisse Arata a cui si deve la scelta del terreno su cui poi sarebbe stato realizzato l'edificio, progettato dallo stesso Arata. Scelta l'area occupata originariamente dal convento di san Sisto, nel 1924 il comune di Piacenza acquist\u00f2 il lotto mettendolo a disposizione di Arata, mentre il 27 dicembre fu redatto l'atto di donazione delle opere al comune e di fondazione della galleria d'arte. I lavori videro il recupero di alcune parti superstiti del complesso conventuale che vennero poi raccordate con la galleria costruita \"ex novo\".\nNell'aprile 1931 la galleria fu eretta in ente morale, in seguito il pittore piacentino Giuseppe Sidoli ne venne nominato primo direttore, carica che poi mantenne fino al 1967. L'11 ottobre dello stesso anno la galleria fu ufficialmente inaugurata alla presenza dei principi di Piemonte Umberto di Savoia e Maria Jos\u00e9 del Belgio in una cerimonia a cui non partecip\u00f2 il fondatore. A partire dal successivo 28 ottobre il museo fu aperto al pubblico. L'allestimento originale, curato dallo stesso Ricci Oddi con il supporto di Arata e del pittore Aldo Carpi contava poco pi\u00f9 di 450 opere.\nDopo l'inaugurazione.\nA partire dal 1934 Ricci Oddi mise a disposizione della galleria un budget che permise una campagna di acquisti di opere svincolata dall'azione diretta fondatore. Alla morte del collezionista, avvenuta nel 1937, tutti i beni personali furono lasciati alla galleria con l'obiettivo di garantirne l'autonomia dal punto di vista finanziario.\nDopo la scomparsa del fondatore la galleria continu\u00f2 ad ampliare la propria collezione, facendo conto sul lascito testamentario di Ricci Oddi.\nA partire dal 1942 fu documentata la presenza di un'ulteriore sala, dedicata al pittore piacentino Stefano Bruzzi.\nNel corso della seconda guerra mondiale i principali dipinti furono trasferiti presso il castello di Torrechiara, tuttavia questo non imped\u00ec il proseguimento dell'attivit\u00e0 nei pressi della sede di Piacenza che, pur spogliata temporaneamente delle proprie opere, ospit\u00f2 nel febbraio del 1945 una mostra d\u2019arte contemporanea. La galleria fu riaperta al pubblico dopo il conflitto nel 1947; parallelamente continu\u00f2 l'acquisto di nuove opere per ampliare la collezione, anche se il ritmo fu rallentato rispetto al periodo prebellico a causa delle diminuite risorse economiche a disposizione.\nNel 1963 venne aggiunta una sala dedicata agli artisti contemporanei.\nIl 22 febbraio 1997 presso la galleria fu scoperto il furto del quadro \"Ritratto di signora\", opera di Gustav Klimt acquistata da Ricci Oddi nel 1925 e che, come emerso l'anno precedente al furto, era la versione ridipinta di un'altra opera di Klimt, il \"Ritratto di Ragazza\", esposto nel 1912 a Dresda e poi considerato perduto. Il furto del quadro, che era in procinto di essere trasferito nel palazzo Gotico per una mostra, era avvenuto in uno dei tre giorni precedenti con modalit\u00e0 che non furono chiarite nelle successive indagini.\nIl museo rimase chiuso per quattro anni tra il 1997 e il 2001 per permettere interventi sugli impianti e i servizi. La riapertura al termine dei lavori avvenne il 12 febbraio 2001, con il debutto di un nuovo allestimento pensato per garantire la fruibilit\u00e0 delle opere pur seguendo l'impostazione originale della galleria pensata da Ricci Oddi.\nIl 10 dicembre 2019 il \"Ritratto di Signora\" fu ritrovato all'interno di un sacco posto nell'intercapedine di una parete esterna della galleria, dopo la conferma dell'autenticit\u00e0 di quanto ritrovato, il quadro venne riesposto presso la galleria a partire dal novembre 2020, con una cerimonia digitale che vide la presenza del ministro ai beni culturali e al turismo Dario Franceschini.\nDescrizione.\nL'edificio che ospita la galleria, appositamente progettato per questa funzione dall'architetto Giulio Ulisse Arata, presenta alcune soluzioni, come l'illuminazione naturale zenitale, volute dal fondatore della galleria Giuseppe Ricci Oddi; l'edificio conserva al suo interno alcuni corpi, residuo del preesistente convento di san Sisto, che sono raccordati con la parte di galleria progettata da Arata per mezzo di alcuni cortili dotati di porticato. Il chiostro grande del convento, che d\u00e0 su uno spazio verde, venne ricostruito nei suoi due lati mancanti. In fase di costruzione la differenziazione tra gli spazi di nuova realizzazione e quelli preesistenti recuperati venne evidenziata dall'utilizzo dei mattoni a vista per le parti nuove in contrapposizione con l'intonaco utilizzato per le recuperate edificazioni seicentesche.\nLa pianta dell'edificio, che presenta richiami alle soluzioni di architetti come Victor Horta e Henry van de Velde presenta un salone d'ingresso dotato di quattro grandi nicchie raccordate con la volta di forma circolare. Dal salone parte un corridoio rettangolare tramite cui si accede ad una sala ottagonale che a sua volta permette, su ognuno dei suoi lati, di accedere ad altre sale, poste a raggiera e comunicanti fra esse, permettendo cos\u00ec un itinerario di visita che eviti ritorni all'interno di sale gi\u00e0 visitate in precedenza.\nAll'interno della galleria le opere sono raggruppate per provenienza dei pittori, con sale dedicate alle differenti scuole regionali italiane, e ad alcuni movimenti: Novecento italiano, scapigliatura lombarda, simbolismo e orientalismo. Infine, sono presenti alcune sale monografiche dedicate a singoli artisti, tra i pi\u00f9 amati da Ricci Oddi, come Antonio Fontanesi, Antonio Mancini e Stefano Bruzzi.\nLa prima sala \u00e8 dedicata ai pittori emiliani e ospita opere di autori come Amedeo Bocchi, Giuseppe Graziosi, Grazia Fioresi e Alfredo Protti, nonch\u00e9 le opere dell'italo-francese Mario Cavaglieri. In successione \u00e8 poi presente la sala dedicata ai pittori toscani che documenta il percorso della pittura locale dai Macchiaioli come Giovanni Fattori, Silvestro Lega e Telemaco Signorini fino a opere pienamente inquadrate nel XX secolo come quelle di Oscar Ghiglia e Cafiero Filippelli, passando per le attivit\u00e0 parigine indirizzate verso l'impressionismo di Giuseppe De Nittis e Giovanni Boldini e le diverse evoluzioni del movimento dei Macchiaioli. Nella sala dedicata agli artisti piemontesi si possono trovare quadri realizzati da Giacomo Grosso, Cesare Maggi, Marco Calderini e Giuseppe Pellizza da Volpedo.\nAi pittori di provenienza lombarda sono riservate due sale: tra le opere si trova \"Ritratto d'uomo\" di Hayez, l'opera pi\u00f9 antica della sala, risalente al 1934; ampio spazio \u00e8 lasciato al naturalismo lombardo, con opere, tra gli altri, di Mos\u00e8 Bianchi, Francesco Filippini e Giovanni Segantini. Ai pittori napoletani \u00e8 dedicata una sala con opere di autori come Francesco Paolo Michetti e Domenico Morelli. Una sala \u00e8 dedicata al movimento del simbolismo, con dipinti di pittori come Giulio Aristide Sartorio, Plinio Nomellini, Camillo Innocenti e Felice Carena, a cui si affiancano artisti emiliani e romagnoli come Adolfo De Carolis, Mario De Maria e Cesare Laurenti.\nAgli artisti stranieri, considerati principalmente per il loro impatto sull'arte italiana, \u00e8 dedicata una sala che ospita pezzi di diversi artisti tra cui Thorolf Holmboe, Alfred Delaunois, Carl Larsson e Albin Egger-Lienz. Una sala \u00e8 invece dedicata agli artisti italiani del Novecento, con opere di Piero Marussig, Gianfilippo Usellini e altri. L'ultima sala regionale \u00e8 dedicata ai pittori veneti come Ferruccio Scattola, Guido Cadorin e Lino Selvatico.\nIl percorso espositivo termina con una stanza dedicata alla pittura piacentina, aggiunta nel 2001, che ospita opere di autori come Giuseppe Ghittoni, Luciano Ricchetti, Oswaldo Bot e Bruno Cassinari.\nIl salone d'onore, utilizzato per esposizioni temporanee a partire dal 2001, ospita a partire dal ritrovamento dell'opera, il \"Ritratto di Signora\" di Gustav Klimt."}
{"id": "1828894", "revid": "125229268", "url": "https://it.wikipedia.org/wiki?curid=1828894", "title": "Stazione di Potenza Superiore", "text": "La stazione di Potenza Superiore \u00e8 uno degli scali ferroviari della citt\u00e0 di Potenza, sito alle pendici del centro storico in Piazza Istria. Si trova in corrispondenza della stazione FAL di Potenza Santa Maria nell'omonimo rione (fermata del servizio ferroviario metropolitano) collegata da un sottopassaggio .L'ex scalo merci della stazione \u00e8 stato destinato ad attivit\u00e0 commerciali sociali e spazi commerciali. La stazione \u00e8 servita da quattro binari e un binario tronco.\nServizi.\nLa stazione, che RFI classifica nella categoria \"Silver\", dispone di:"}
{"id": "1828899", "revid": "767487", "url": "https://it.wikipedia.org/wiki?curid=1828899", "title": "Persuasione (film)", "text": "Persuasione (\"Persuasion\") \u00e8 un film del 1995 diretto da Roger Michell.\nIl soggetto \u00e8 tratto dall'omonimo romanzo di Jane Austen.\nTrama.\nNell'Inghilterra del 1814, la ventisettenne Anne Elliot vive una vita opprimente con suo padre, Sir Walter Elliot di Kellynch Hall, e sua sorella maggiore Elizabeth, entrambi incurabili snob. Otto anni e mezzo prima, Anne \u00e8 stata persuasa a rifiutare un'offerta di matrimonio dall'uomo che amava, un giovane ufficiale navale senza posizione o fortuna. Ora, dopo le guerre napoleoniche, il capitano Wentworth ha guadagnato rango e denaro, e il caso li ha fatti ritrovare. Anne \u00e8 costretta a confrontarsi con dei pensieri su ci\u00f2 che sarebbe potuto essere mentre osserva Wentworth corteggiare la sorella di suo cognato, Louisa. Ma un incidente induce Wentworth a rendersi conto di chi veramente ha a cuore e segue Anne fino a Bath. Ma anche suo cugino William, l'erede di Kellynch Hall, la insegue e si vocifera che sia fidanzato con Anne. La ragazza sar\u00e0 quindi spinta a superare quest'ultimo ostacolo prima di poter convincere il capitano Wentworth a conoscere la vera natura dei suoi affetti."}
{"id": "1828900", "revid": "436907", "url": "https://it.wikipedia.org/wiki?curid=1828900", "title": "Musica senza musicisti", "text": "Musica senza musicisti \u00e8 il primo album in studio del cantautore italiano Dargen D'Amico, pubblicato nel 2006 dalla Giada Mesi, etichetta discografica indipendente da lui fondata.\nIl disco.\nComposto da 23 tracce, in collaborazione con Frankie Gaudesi, Steno Fonda, Emiliano Pepe, DJ Phra (Crookers) e Two Fingerz, \"Musica senza musicisti\" \u00e8 il primo album ufficiale del rapper milanese dopo l'esordio nei Sacre Scuole, divenuti successivamente Club Dogo, ed \u00e8 ricco di sperimentazioni di musica elettronica e testi originali che si distaccano dai clich\u00e9 del rap italiano."}
{"id": "1828901", "revid": "287204", "url": "https://it.wikipedia.org/wiki?curid=1828901", "title": "Armando Spataro", "text": "Biografia.\nFiglio di un giudice istruttore, si laurea in Legge all\u2019Universit\u00e0 degli Studi di Bari. \u00c8 anche giocatore di pallanuoto nella Rari Nantes di Taranto, in Serie C, ed \u00e8 allenatore delle squadre giovanili.\nEntra in magistratura il 27 marzo 1975 e l'anno successivo \u00e8 destinato come Sostituto Procuratore presso la Procura della Repubblica di Milano dove ha svolto buona parte della sua carriera occupandosi prima di sequestri di persona e poi di terrorismo di sinistra coordinando tutte le inchieste milanesi fino al 1989.\nSpataro divenne noto al grande pubblico quando fu incaricato dell'inchiesta sull'incidente automobilistico che caus\u00f2 la morte di Ronnie Peterson, durante il Gran Premio d'Italia del 1978. Al termine delle indagini, avanz\u00f2 la richiesta della condanna a 8 mesi di reclusione per Riccardo Patrese, invece assolto con formula piena, per non aver commesso il fatto.\nIn seguito si \u00e8 occupato di criminalit\u00e0 organizzata, traffico internazionale di stupefacenti ed \u00e8 chiamato a partecipare alla Direzione distrettuale antimafia dal 1991 (anno della costituzione) al 1998, occupandosi soprattutto di indagini su 'ndrangheta e mafia siciliana. Dopo le dimissioni di Antonio Di Pietro, avvenute nel 1994, era stato chiamato dal procuratore generale di Milano Francesco Saverio Borrelli a fare parte del pool di \"Mani pulite\".\nNel luglio del 1998 \u00e8 stato eletto componente del Consiglio superiore della magistratura. Per questo si trasferisce a Roma fino alla scadenza del mandato (luglio 2002) quando ritorna alla procura di Milano con funzioni di procuratore della Repubblica aggiunto. Vi coordina, dal giugno 2003, il Dipartimento terrorismo ed eversione responsabile di indagini su terrorismo interno ed internazionale (in particolare di quello di matrice islamica, tra cui quelli sull'imam egiziano Abu Omar e su Mohammed Daki, noto per la sentenza di assoluzione pronunciata dal giudice Clementina Forleo, confermata in appello e rigettata dalla Cassazione).\n\u00c8 autore di numerosi saggi (anche di diritto processuale comparato), commenti a testi di legge e pubblicazioni varie di carattere scientifico (riguardante materia di criminalit\u00e0 organizzata e terroristica e di tecniche investigative) pubblicati su testi vari e su riviste specializzate. Ha pubblicato anche un'autobiografia professionale, \"Ne valeva la pena. Storie di terrorismi e mafie, di segreti di Stato e di giustizia offesa\" (Laterza, Roma-Bari 2010): nucleo centrale \u00e8 la vicenda dell\"'extraordinary rendition\" che ha avuto come vittima Abu Omar (2003) e che ha visto agenti della CIA agire con la collaborazione del Sismi. L'opposizione del segreto di Stato da parte dei governi Prodi e Berlusconi \u00e8 per Spataro l'occasione per riflettere sui rapporti tra politica e magistratura e sulla violazione dei diritti umani con il pretesto della sicurezza. Il libro \u00e8 valso a Spataro il premio Capalbio 2010 per la sezione Politica e istituzioni.\nIl 16 aprile 2014 gli \u00e8 stato conferito il Premio Art. 3 per il \"suo coraggioso, quotidiano impegno a custodia dei valori civili e morali che la nostra Carta costituzionale detta\".\nDal 30 giugno 2014 \u00e8 procuratore della Repubblica di Torino, nominato dal plenum del CSM con 16 voti a favore su 24.\nIl 9 settembre 2017 muore per una malattia incurabile il figlio Andrea, avvocato penalista di 36 anni.\nAll'inizio di dicembre 2018 si scontra sui social con il Ministro dell'Interno Matteo Salvini, a cui il leader della Lega risponde di \"andare in pensione al pi\u00f9 presto\". Armando Spataro decider\u00e0 effettivamente di entrare in pensione il 17 dicembre 2018, seppur con la volont\u00e0 di continuare la sua attivit\u00e0 dall'esterno, cos\u00ec come dichiarato nel programma televisivo Piazzapulita su LA7 esattamente un mese dopo."}
{"id": "1828902", "revid": "1935652", "url": "https://it.wikipedia.org/wiki?curid=1828902", "title": "Roberto Busti", "text": "Biografia.\nNasce a Busto Arsizio, in provincia di Varese ed arcidiocesi di Milano, il 22 novembre 1940.\nFormazione e ministero sacerdotale.\nEntrato nel seminario arcivescovile di Masnago al termine degli studi elementari, frequenta il ginnasio a Seveso e a Venegono Inferiore il liceo classico.\nIl 27 giugno 1964 \u00e8 ordinato presbitero, nella cattedrale di Milano, dal cardinale Giovanni Colombo.\nDopo l'ordinazione diventa coadiutore della parrocchia dei Santi Ambrogio e Simpliciano in Carate Brianza, dove assiste il prevosto Giovanni Saldarini. Da sempre impegnato nella cura del mondo giovanile, prima a livello parrocchiale poi a livello regionale, nel 1981 l'arcivescovo Carlo Maria Martini lo incarica di riorganizzare le iniziative dell'arcidiocesi riguardanti le comunicazioni sociali. \u00c8 poi nominato portavoce dello stesso arcivescovo, ruolo che gli permette di mettere in evidenza le proprie attitudini verso il giornalismo e la comunicazione in generale.\nRicopre questo ruolo fino al 1999 quando assume gli incarichi di prevosto mitrato di Lecco, prefetto del venerando capitolo, parroco di San Nicol\u00f2 e decano delle ventotto parrocchie che formano il decanato di Lecco.\nMinistero episcopale.\nIl 13 luglio 2007 papa Benedetto XVI lo nomina vescovo di Mantova; succede ad Egidio Caporello, dimessosi per raggiunti limiti di et\u00e0. Il 22 settembre dello stesso anno riceve l'ordinazione episcopale, nella cattedrale di Milano, dal cardinale Dionigi Tettamanzi, coconsacranti il cardinale Attilio Nicora e il vescovo Egidio Caporello. Il 7 ottobre successivo prende possesso della diocesi.\nRicopre anche il ruolo di membro della Commissione episcopale per la cultura e le comunicazioni sociali della Conferenza Episcopale Italiana (CEI).\nIl 24 novembre 2013 indice nella basilica concattedrale di Sant'Andrea il sinodo diocesano.\nIl 3 giugno 2016 papa Francesco accoglie la sua rinuncia, presentata per raggiunti limiti di et\u00e0; gli succede Gianmarco Busca, del clero di Brescia. Rimane amministratore apostolico della diocesi fino all'ingresso del successore, avvenuto il 2 ottobre.\nFa ritorno a Carate Brianza, dove risiedono alcuni parenti tra cui la sorella. Abita in un appartamento nell'edificio che ospitava una comunit\u00e0 di suore canossiane.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nNella letteratura.\nRoberto Busti compare come personaggio nel romanzo fantapolitico di Ferruccio Parazzoli \"1994 - La nudit\u00e0 e la spada\"."}
{"id": "1828907", "revid": "767487", "url": "https://it.wikipedia.org/wiki?curid=1828907", "title": "Un mese in campagna (film)", "text": "Un mese in campagna (\"A Month in the Country\") \u00e8 un film del 1987 diretto da Pat O'Connor, tratto dall'omonimo romanzo di Joseph Lloyd Carr.\n\u00c8 stato presentato nella sezione Un Certain Regard al 40\u00ba Festival di Cannes.\nTrama.\nBirkin, un reduce della Prima guerra mondiale, si ritrova in un piccolo paese di campagna chiamato dal reverendo del luogo per compiere il restauro di un affresco sacro.\nDurante la permanenza conoscer\u00e0 un altro reduce di guerra, Moon, ancora fortemente traumatizzato dall'esperienza bellica, e la moglie del reverendo, della quale si innamora."}
{"id": "1828908", "revid": "92723", "url": "https://it.wikipedia.org/wiki?curid=1828908", "title": "Vicariato apostolico di Dari\u00e9n", "text": ""}
{"id": "1828914", "revid": "123346", "url": "https://it.wikipedia.org/wiki?curid=1828914", "title": "V.E. Tatlin", "text": ""}
{"id": "1828918", "revid": "1705737", "url": "https://it.wikipedia.org/wiki?curid=1828918", "title": "Michail F\u00ebdorovi\u010d Larionov", "text": "Di nascita ucraina, agli inizi del secolo fu uno dei leader e il pi\u00f9 attivo organizzatore del futurismo e della nascente avanguardia russa. Tra i suoi pi\u00f9 stretti collaboratori ed amici figuravano K. Malevi\u010d, V.E. Tatlin (che lo considerava suo maestro) e i fratelli Burljuk.\nEmigrato quindi in Francia, si dedic\u00f2 principalmente all'attivit\u00e0 teatrale.\nBiografia.\nNato in Bessarabia nella famiglia di un infermiere militare, Larionov aveva frequentato a Mosca la Scuola di pittura, scultura e architettura di Mosca (MU\u017dVZ), dove era stato allievo di Isaak Il'i\u010d Levitan, Valentin Aleksandrovi\u010d Serov, Konstantin Alekseevi\u010d Korovin.\nDurante gli studi conobbe Natal'ja Sergeevna Gon\u010darova, giovane pittrice sua coetanea, pronipote di Natal'ja Nikolaevna Gon\u010darova, moglie di Pu\u0161kin, che diventer\u00e0 una delle cosiddette amazzoni dell'avanguardia russa; insieme dettero inizio a un lungo solidalizio artistico e affettivo durato tutta la vita; si sposarono solo in tarda et\u00e0. Dall'Istituto venne tuttavia espulso per aver organizzato una manifestazione studentesca contro i metodi d'insegnamento.\nDopo un primo periodo \u2013 agli inizi del 900 \u2013 di attivit\u00e0 all'insegna del tardo impressionismo (\"Cespuglio rosa\", \"Il giardino\", \"Pesci al tramonto\", tutti del 1904) e, in seguito a un primo soggiorno in Francia, del Fauvismo, dal 1907 fu, con la moglie, uno dei fondatori del Neoprimitivismo russo, dipingendo opere, di tipo spesso caricaturale, caratterizzate da un recupero, non solo delle tradizioni popolaresche e contadine, ma anche delle tecniche del disegno infantile (le serie dei \"Dandy\" e dei \"Parrucchieri\"; 1907-1910; \"Il riposo del soldato\", 1911; \"Ussaro al galoppo\", 1911; \"Primavera\", 1912).\nI due si legarono ben presto ai nascenti circoli avanguardisti. Nel 1908 parteciparono a Kiev alla prima mostra allestita dalla Gileja, (il pi\u00f9 influente gruppo fondatore del Futurismo russo) assieme, tra gli altri, ad Aleksandra Aleksandrovna \u0116kster (organizzatrice della stessa), V. Baranov, A. Bogomazov, P. Bromirskij, i fratelli Burljuk e A. Lentulov. A San Pietroburgo e a Mosca Larionov partecip\u00f2 a tre mostre allestite dalla rivista \"Zolotoe runo\" (\"Vello d'oro\"), e ne organizz\u00f2 per la stessa una sulla pittura d'avanguardia francese, che ebbe ampia risonanza.\nQuindi, sempre in coppia con Gon\u010darova, fu, con Malevi\u010d e Kandinskij, uno dei principali animatori dei primi circoli avanguardisti moscoviti (in cui era molto forte la componente d'origine ucraina), e contribu\u00ec notevolmente all'affermazione delle nuove tendenze, tanto che in patria verr\u00e0 poi definito \"Il padre del futurismo russo\".\nFu, in particolare, tra i costitutori del gruppo \"Fante di quadri\" (dal nome ripreso da una locuzione francese, indicate irriverenza, e caratterizzato dall'avversione per lo stile accademico), comprendente artisti quali P. P. Kon\u010dalovskij, A. V. Kuprin, A .V. Lentulov, V. V. Ro\u017edestvenskij, R. R. Fal'k, A. A. \u0116kster. All'omonima mostra Larionov fece scalpore con la tela \"Il pane\" (1910) che ricordava l'insegna di un fornaio. Dal \"Fante di quadri\" Larionov e Gon\u010darova uscirono polemicamente nel 1912, organizzando la celebre esposizione La coda dell'asino (in sostanziale polemica con l'eccessivo ossequio alla pittura occidentale) e fondando l'omonimo gruppo assieme, tra gli altri, a Malevi\u010d. In essa Larionov espose l'irriverente serie dei \"Soldati\". L'anno successivo organizzarono un'altra mostra (con nascita di un nuovo gruppo): Il bersaglio (prima esposizione di opere raggiste), in cui, oltre ai loro, furono esposti quadri di Malevich, Chagall, A.V. \u0160ev\u010denko; e nel 1914 la mostra \"N\u00b0 4\" (cos\u00ec denominata perch\u00e9 la quarta organizzata dal gruppo) in cui si presentavano assieme opere \u00abfuturiste, raggiste e na\u00eff\u00bb e dove Larionov suscit\u00f2 scandalo con le sue \"Veneri\" e le tele delle 4 stagioni, esposti accanto a opere raggiste come \"Il gallo e la gallina\".\nNella sua ricerca volta a riscoprire le tradizioni locali popolari e contadine Larionov in quegli anni si occup\u00f2 pure ampiamente, al pari della Gon\u010darova e di Malevich, delle immaginette dei lubki (immagini popolari, tipo vignette, sui pi\u00f9 svariati temi: religioso, moralisticheggiante, storico, favolistico, geografico, scientifico-divulgativo, satirico, illustrativi di favole o canzoni), facendone ricerche e producendone egli stesso. Nel 1913 ne organizz\u00f2 due mostre: una, con D. N. Vinogradov, raffrontante stampe popolari russe, orientali e occidentali; e l'altra (contemporanea e contestuale a \"Il bersaglio\") che presentava assieme immagini popolari, icone autentiche, insegne e oggettistica tradizionale contadina e urbana.\nDal 1912 Larionov si occup\u00f2 pure di grafica, emettendo serie di cartoline litografiche riproducenti sue opere, e di illustrazione di volumi, in particolare di raccolte di versi di poeti futuristi quali Aleksej Eliseevi\u010d Kru\u010d\u00ebnych, Velimir Chlebnikov, Konstantin Aristarhovi\u010d Bol'\u0161akov.\nSempre nel 1912 Larionov lanci\u00f2, ancora una volta assieme alla moglie, il primo movimento d'arte non figurativa d'origine russa, il raggismo, di cui scrisse \u2013 con prassi mutuata dai futuristi - il \"Manifesto\", pubblicato poi l'anno successivo, nel 1913, in occasione della prima volta che venivano presentate al pubblico opere raggiste. Oltre che teorico, Larionov fu anche uno dei maggiori interpreti del raggismo, delle cui tecniche continu\u00f2 ad avvalersi anche dopo la virtuale scomparsa del movimento (\"Il Bue-Raggismo\", 1910; \"Gallo. Studio raggista\", 1912; \"Raggismo rosso\", 1913; \"Raggismo blu\", 1915; \"Composizione raggista\", 1917; \"Autoritratto\").\nData la sua tensione verso il recupero delle tradizioni locali (\"orientali\" rispetto all'Europa) il suo rapporto con il Futurismo assumeva talvolta tratti un po' burrascosi (tanto da fargli preferire al termine \"futurist\" l'equivalente, dalla radice russa, \"budu\u0161\u010dnik\"). In occasione del viaggio a Mosca di Marinetti, nel 1914, Larionov, che nonostante la fama di \"scansafatiche\" era contraddistinto da un carattere ribelle, pare avesse minacciato di accogliere il \"Buddha del Futurismo\" con un lancio di uova marce. La cosa fu smentita sulla stampa e origin\u00f2 plateali dimostrazioni pubbliche di amicizia e reciproca stima tra i due artisti, che pare abbiano avuto concreto seguito nei loro successivi rapporti.\nNel 1914 Larionov fu richiamato sotto le armi. Ferito al fronte fu per\u00f2 congedato quasi subito.\nDa l\u00ec a poco avvenne nella sua vita una svolta radicale. Seguendo la moglie, invitata da Sergej Djagilev a curare l'allestimento de \"Il gallo d'oro\" di Rimskij-Korsakov, Larionov inizi\u00f2 una stretta collaborazione con l'impresario dei Balletti russi (che conosceva gi\u00e0 dal 1904 e che aveva gi\u00e0 presentato opere sue e della Gon\u010darova a Parigi), che proseguir\u00e0 praticamente fino alla di lui morte, avvenuta a Venezia nel 1929. Il centro della sua attivit\u00e0 si spost\u00f2 quindi all'estero, tra Svizzera, Francia e Italia, tanto che dal 1919 si trasfer\u00ec stabilmente in Francia, sede della compagnia di Djagilev, dove ottenne la cittadinanza nel 1938.\nMa il suo ruolo di pittore d'avanguardia prosegu\u00ec. Tra l'altro, contribu\u00ec sensibilmente a rafforzare i legami tra i due maggiori movimenti futuristi: quello italiano e quello russo. In particolare, durante un prolungato soggiorno della troupe di Djagilev a Roma nel 1917 Larionov (Marinetti organizz\u00f2 anche una cena in suo onore) esercit\u00f2 un notevole influsso sul gruppo futurista romano, soprattutto su Balla e Depero (anche se con questi ebbe un serio diverbio, in quanto gli avrebbe trafugato disegni di costumi di scena, spacciandoli poi per propri).\nPer Djagilev Larionov cur\u00f2, per lo pi\u00f9 assieme alla moglie, l'allestimento e i costumi di vari balletti, e negli anni '20 ne divenne il principale consulente artistico, assistendolo nel coinvolgere artisti d'avanguardia nell'attivit\u00e0 teatrale.\nPer quanto riguarda l'attivit\u00e0 artistica di Larionov, all'estero si affievol\u00ec sensibilmente la carica che lo aveva contraddistinto. Oltre ai costumi e allestimenti teatrali (e probabilmente in relazione ad essi), nella sua produzione si ridusse drasticamente la pittura a cavalletto, e prevalsero i disegni, schizzi, guazzi per lo pi\u00f9 su cartoncino o cartone. Dopo la scomparsa dei \"Balletti russi\" Larionov si dedic\u00f2 ampiamente all'attivit\u00e0 letteraria, scrivendo memorie e saggi.\nNel 1950 un colpo apoplettico ridusse fortemente le sue capacit\u00e0 lavorative ed egli visse nella quasi completa indigenza fino alla morte, avvenuta nel 1964 a Fontenay-aux-Roses, una cittadina a sud di Parigi."}
{"id": "1828919", "revid": "647919", "url": "https://it.wikipedia.org/wiki?curid=1828919", "title": "Michel Larionov", "text": ""}
{"id": "1828922", "revid": "287204", "url": "https://it.wikipedia.org/wiki?curid=1828922", "title": "Natal\u2019ja Gon\u010darova", "text": ""}
{"id": "1828923", "revid": "123346", "url": "https://it.wikipedia.org/wiki?curid=1828923", "title": "I.I. Levitan", "text": ""}
{"id": "1828924", "revid": "123346", "url": "https://it.wikipedia.org/wiki?curid=1828924", "title": "V.A. Serov", "text": ""}
{"id": "1828926", "revid": "2146591", "url": "https://it.wikipedia.org/wiki?curid=1828926", "title": "Lovro Monti", "text": "Vita.\nMonti fu un dalmata italiano, il cui nonno lott\u00f2 per la Repubblica di Venezia contro l'invasione napoleonica del 1797.\nLorenzo Monti si laure\u00f2 nel 1859 a Padova in Legge, esercitando la carriera prima a Spalato e poi nella sua Tenin. Apparteneva ad un'agiata famiglia veneto-dalmata con molte propriet\u00e0 terriere nella Dalmazia centrale.\nMonti fu uno dei fondatori del Partito Popolare Croato (\"Narodna stranka\") e del Movimento Illirico, che auspicavano l'unione della Dalmazia alla nascente Croazia. Per questa sua posizione politica Monti fu criticato dalla maggioranza dei dalmati italiani dell'epoca (tra cui Antonio Bajamonti), che volevano invece una Dalmazia autonoma per non essere sopraffatti dalla maggioranza serbocroata.\nIl pensiero politico di Monti era rivolto a formare un'armoniosa integrazione tra le varie etnie della Dalmazia (croati, serbi, italiani, ecc.) all'interno di un ideale illirico-croato, allo scopo ultimo di evitare che la comunit\u00e0 italofona venisse distrutta dalla maggioranza slava col sorgere dei nazionalismi ottocenteschi. Questo suo ideale era dovuto alla constatazione di quanto pochi erano gli italiani (in molti casi benestanti istruiti e latifondisti, circondati da masse di contadini slavi molto poveri ed incolti) nella sua Tenin e dintorni (Sebenico), per cui riteneva opportuno associarsi alla comunit\u00e0 pi\u00f9 forte della Dalmazia, quella croata, per sopravvivere.\nLorenzo Monti nel 1866 divenne podest\u00e0 di Tenin e fu eletto deputato nella Dieta della Dalmazia per 5 volte consecutive. Inoltre nella prima elezione a suffragio etnico universale in Dalmazia fu eletto nella Dieta provinciale dalmata e rieletto nel 1879 col voto di tutte le etn\u00ece locali.\nNel 1874 Monti (rinomato per la sua imparzialit\u00e0 ed onest\u00e0) difese il diritto degli italiani ad avere scuole italiane in Dalmazia, dichiarando nella Dieta che la met\u00e0 dei 100.000 abitanti delle citt\u00e0 dalmate parlavano l'italiano. Questo significava che 50.000 (cio\u00e8 il 12%) dei 457.000 abitanti della Dalmazia, secondo il censimento austriaco del 1871, erano dalmati italiani \nNel 1882, a causa del sorgere del nazionalismo croato col suo fanatismo contro italiani e serbi in Dalmazia, Monti si ritir\u00f2 dalla vita pubblica per protesta.\nLorenzo Monti mor\u00ec ricco e rispettato nella sua Tenin nel 1898."}
{"id": "1828928", "revid": "322321", "url": "https://it.wikipedia.org/wiki?curid=1828928", "title": "Petrus Codde", "text": "Biografia.\nPetrus Codde, o Pietro Codde, o Coddeo, Studi\u00f2 all'universit\u00e0 di Lovanio, entr\u00f2 nella Congregazione degli oratoriani e venne ordinato sacerdote nel 1672. Nel 1688 venne nominato, da Innocenzo XI, vicario apostolico della \"missione d'Olanda\" (\"Hollandse Zending\") e arcivescovo titolare di Sebastea. Questo incarico equivaleva a quello di arcivescovo di Utrecht, che non venne assegnato dal 1592 al 1853 per motivi politici in quanto nel 1580 la pratica della religione cattolica era stata proibita dai magistrati di Utrecht.\nIl precedente vicario apostolico Johannes van Neercassel, accusato di simpatie gianseniste, era stato convocato, per discolparsi, a Roma, dove aveva sottoscritto il \"formulario\" di papa Alessandro VII contro il Giansenismo. Un'accusa di Giansenismo in 26 punti venne rivolta anche a Petrus Codde nel 1697; Codde venne convocato a Roma, dove giunse nel 1699, e venne sottoposto a giudizio da una commissione presieduta dal futuro cardinale Giovanni Battista Bussi. Codde rifiut\u00f2 di sottoscrivere il \"formulario\" di Alessandro VII e se ne torn\u00f2 a Utrecht. Fu dapprima sospeso dal vicariato apostolico con decreto di Propaganda Fide (da cui dipendevano le missioni d'Olanda) del 7 maggio 1702, e sostituito dal pro-vicario Theodorus de Cock (1650-1720) con breve del 7 aprile 1703. Infine, il Sant'Uffizio, con decreto del 3 aprile 1704, condann\u00f2 due apologie di Codde, il quale venne scomunicato e rimosso. Codde, tuttavia, continu\u00f2 a considerarsi arcivescovo, sia pure al di fuori della comunione con la Curia di Roma, fino alla fine dei suoi giorni.\nGenealogia episcopale.\nLa genealogia episcopale \u00e8:"}
{"id": "1828933", "revid": "1793900", "url": "https://it.wikipedia.org/wiki?curid=1828933", "title": "Universit\u00e0 della California, Irvine", "text": "L'Universit\u00e0 della California, Irvine (conosciuta anche come UCI o UC Irvine) \u00e8 stata fondata nel 1965 nella contea di Orange, California, negli Stati Uniti.\nStruttura.\nIl \"campus\" principale si trova nella citt\u00e0 di Irvine, mentre la scuola di medicina (ospedale affiliato) si trova nella citt\u00e0 di Orange."}
{"id": "1828934", "revid": "2155314", "url": "https://it.wikipedia.org/wiki?curid=1828934", "title": "HMS Terror (1813)", "text": "La HMS Terror fu una bombarda britannica del XIX secolo. Costruita per la Royal Navy nei cantieri Davy di Devon, la nave era armata con due mortai e dieci cannoni. Dopo essere stata utilizzata in diverse operazioni durante la Guerra del 1812, ha partecipato all'esplorazione delle regioni polari. And\u00f2 perduta insieme alla gemella HMS Erebus e all'intero equipaggio durante la cosiddetta spedizione perduta di Franklin. \nIl 12 settembre 2016, a 170 anni dalla scomparsa, \u00e8 stato annunciato il ritrovamento del relitto sommerso dell\"HMS Terror\", individuato il 3 settembre nella piccola insenatura di Terror Bay, sull'isola di Re Guglielmo, a 50 km dal veliero gemello HMS \"Erebus\", rinvenuto nel 2014. Il relitto \u00e8 stato scoperto dall\"Arctic Research Foundation\" a 92 km a sud della posizione dove la nave fu abbandonata.\nNave militare.\nLa \"Terror\" prese parte alla guerra del 1812 contro gli Stati Uniti. Sotto il comando di John Sheridan partecip\u00f2 al bombardamento di Stonington del 9-12 agosto 1814 e di Fort McHenry nella battaglia di Baltimora del 13-14 settembre dello stesso anno. Nel gennaio 1815, sempre sotto il comando di Sheridan la \"Terror\" interviene nell'attacco a St. Marys.\nDopo la fine delle ostilit\u00e0 la nave venne tenuta in porto sino al 1828 quando \u00e8 dislocata nel Mediterraneo. Il 18 febbraio 1828 la nave si arena nei pressi di Lisbona. Dopo essere stata recuperata e riparata la Royal Navy decide di ritirarla dal servizio.\nIn Artide.\nLe bombarde erano navi molto resistenti perch\u00e9 dovevano essere in grado di sopportare il rinculo dei mortai che trasportavano. Questa caratteristica rendeva la \"Terror\" adatta al servizio nelle regioni polari, caratterizzate spesso da iceberg alla deriva. Nel 1836 il comando della nave viene assegnato a George Back che conduce una missione nella parte settentrionale della baia di Hudson. Back aveva intenzione di entrare nella baia Repulse e di effettuare una spedizione via terra per determinare la natura di isola o di penisola della Boothia. Tuttavia la \"Terror\" non riesce a raggiungere la baia Repulse e resiste a malapena all'inverno nei pressi dell'isola di Southampton. Nella primavera 1837 la nave viene ulteriormente danneggiata da un iceberg. Nonostante le pessime condizioni dello scafo, Back decide di azzardare la navigazione oceanica e raggiunge Lough Swilly sulle coste dell'Irlanda.\nLa spedizione di Ross.\nDopo le dovute riparazioni, la \"Terror\" si unisce alla HMS \"Erebus\" per una spedizione in Antartide organizzata da James Clark Ross. La nave viene assegnata al comando di Francis Crozier che per tre stagioni (dal 1840 al 1843) la guider\u00e0 nei mari antartici attraversando per due volte il mare di Ross e navigando per mare di Weddell a sud delle isole Falkland.\nIl vulcano Terror sull'isola di Ross \u00e8 stato intitolato alla nave.\nLa spedizione di Franklin.\nNel 1845 sia la \"Terror\" che la \"Erebus\" vengono equipaggiate con un motore da 20 CV ed i loro scafi rinforzati con placche di acciaio in preparazione alla spedizione in Artide di John Franklin. Il capitano della \"Terror\" \u00e8 sempre Francis Crozier e l'obiettivo della missione \u00e8 di raccogliere dati sul magnetismo nell'Artico canadese e di attraversare il passaggio a nordovest da est ad ovest.\nLa spedizione salpa da Greenhithe il 19 maggio 1845 e le navi sono viste entrare nella baia di Baffin in agosto.\nLa sparizione della spedizione di Franklin mise in moto una estesa ricerca in Artide, ma il destino dei membri dell'equipaggio venne rivelato soltanto con una serie di esplorazioni tra il 1848 ed il 1866. Entrambe le navi rimasero bloccate dal pack ed abbandonate dall'equipaggio che per\u00ec poi nel vano tentativo di raggiungere a piedi Fort Resolution, un avamposto della compagnia della Baia di Hudson, oltre 900 km pi\u00f9 a sud. Successive spedizioni che si sono protratte sino ai tardi anni ottanta del XX secolo che hanno incluso autopsie sui corpi dei membri dell'equipaggio hanno rivelato che le razioni in scatola della nave avevano provocato un'epidemia di saturnismo e botulismo. I racconti orali degli Inuit del luogo narrano anche di alcuni casi di cannibalismo.\nNei primi giorni di settembre del 2016 ne \u00e8 stato annunciato il ritrovamento del relitto nella Terror Bay, una piccola insenatura dell'isola di Re Guglielmo, a pi\u00f9 di 50 chilometri di distanza dalla \"Erebus\". La nave, in perfetto stato, si trova a pochi metri di profondit\u00e0, tant'\u00e8 vero che la localizzazione \u00e8 stata possibile attraverso le testimonianze di alcuni Inuit riguardo alla cima dell'albero principale che emergerebbe periodicamente dalle acque. Le foto subacquee mostrarono intatta l'intera struttura, in particolare la campana di bordo e la ruota del timone.\nAdattamenti.\nL'ultima spedizione della nave \u00e8 anche al centro di un romanzo di fantasia scritto nel 2007 dallo scrittore statunitense Dan Simmons che, pur basandosi su tutte le fonti verificate a disposizione, ha ipotizzato sviluppi di carattere anche soprannaturale per le parti rimaste ignote della tragica vicenda. Il romanzo si intitola \"The Terror\" (tradotto in italiano con il titolo \"La scomparsa dell'Erebus\").\nSulla base di questo romanzo \u00e8 stata tratta una mini serie di 10 episodi trasmessa in Italia sulla piattaforma streaming Amazon Prime Video a partire dal 27 marzo 2018. Uno dei produttori esecutivi della serie \u00e8 Ridley Scott."}
{"id": "1828935", "revid": "486946", "url": "https://it.wikipedia.org/wiki?curid=1828935", "title": "Viktor Vekselberg", "text": ""}
{"id": "1828936", "revid": "92723", "url": "https://it.wikipedia.org/wiki?curid=1828936", "title": "Drohoby\u010d", "text": "Drohoby\u010d (, , , traslitterazione anglosassone Drohobych) \u00e8 una citt\u00e0 ucraina, situata nell'oblast' di Leopoli \u00e8 il secondo centro economico dell'area dopo il capoluogo dell'Oblast', Leopoli dal quale dista circa cento chilometri, in direzione sud-ovest, alla confluenza fra i fiumi Tysmenycja e Seret, un affluente del primo. La popolazione stimata \u00e8 di circa 77.049 persone (dal 2005).\nPopolazione.\nDopo la Seconda guerra mondiale, la composizione etnica di Drohoby\u010d ha subito un notevole cambiamento. Gli ebrei e polacchi, che rappresentavano i tre quarti della popolazione, prima della guerra, ora non sono che una ristretta minoranza, sostituiti dalla maggior parte dei russi e ucraini."}
{"id": "1828941", "revid": "28592", "url": "https://it.wikipedia.org/wiki?curid=1828941", "title": "Uezda", "text": ""}
{"id": "1828942", "revid": "1355461", "url": "https://it.wikipedia.org/wiki?curid=1828942", "title": "Uezd", "text": "L'uezd o uezdy (, pronuncia: [\u028a\u02c8jest]), era una suddivisione amministrativa di secondo livello in uso a partire dal XIII secolo, poi nel Granducato di Mosca, nell'Impero russo e per un certo periodo anche nella Repubblica Socialista Federativa Sovietica Russa. Corrisponde, grosso modo, alla contea britannica o alla provincia italiana o al cantone elvetico.\nTali enti territoriali, all'origine, prevedevano la presenza di un'assemblea composta da delegati dei proprietari terrieri e da rappresentanti delle varie comunit\u00e0.\nCon la riforma amministrativa sovietica, 1923-1929, la maggior parte degli uezdy (\u0443\u0435\u0437\u0434\u044b) fu trasformata in rajony (distretti). In Ucraina, invece, si tramutarono in quaranta okrug che tra il 1925 e il 1930, rappresentavano il livello principale della divisione amministrativa."}
{"id": "1828944", "revid": "767487", "url": "https://it.wikipedia.org/wiki?curid=1828944", "title": "Paki &amp; Paki", "text": "Paki &amp; Paki sono stati un duo musicale beat attivo durante gli anni sessanta.\nStoria.\nPasquale Canzi e Pasquale Andriola si conoscono a Milano, citt\u00e0 dove vivono, ed essendo entrambi appassionati di musica, decidono di formare un duo nei primi anni '60, creandosi un repertorio di twist e shake.\nDopo alcune esibizioni nei locali milanesi, riescono ad ottenere un contratto discografico per La voce del padrone e incidono il primo singolo \"Lascia stare Susy\". In seguito partecipano alla prima edizione del Festivalbar 1964 con \"Ragazzi come noi\", che si classifica al secondo posto nella categoria \"Giovani\" (dietro a Pilade).\nNel 1965 incidono la sigla del programma di Mike Bongiorno \"La fiera dei sogni\", il brano \"Allegria!\", che trae spunto dal celebre slogan del presentatore. Una loro canzone, \"La ballata di Veronique\", viene inoltre scelta per la colonna sonora del film \"La lunga notte di Veronique\", per la regia di Gianni Vernuccio.\nI due Paki, per\u00f2, hanno obiettivi musicali diversi: il duo quindi, dopo un altro 45 giri, si scioglie, ed Andriola firma per la CAR Juke Box per cui incide anche un album; in seguito si dedicher\u00e0 alle sigle televisive dei cartoni animati (sua \u00e8 la voce della canzone \"Il gruppo TNT\" della trasmissione televisiva Supergulp!).\nCanzi, invece, con altri musicisti, forma un complesso con cui incide ancora un 45 giri per La voce del padrone con la denominazione \"Paki &amp; Paki e i Nuovi Angeli\", per poi passare alla Durium ed iniziare una lunga carriera con I Nuovi Angeli."}
{"id": "1828949", "revid": "124123", "url": "https://it.wikipedia.org/wiki?curid=1828949", "title": "Stefano Olivari", "text": "Biografia.\nLaureato in Economia e Commercio all'Universit\u00e0 Bocconi di Milano, dopo il servizio militare nell'Arma dei Carabinieri e varie collaborazioni con radio e giornali della provincia di Milano, nel 1994 inizia a scrivere su \"La Voce\" diretta da Indro Montanelli. Dopo la chiusura della Voce la carriera giornalistica prosegue con \"la Repubblica\", \"Mediaset\", \"Tuttosport,\" RAI, l\"'Agenzia Ansa, il Giornale del Popolo e il Guerin Sportivo.\"\nNel 1997 fonda e dirige il primo portale calcistico italiano, \"Calciatori.com\", nato come sito web dell'Associazione Italiana Calciatori e gestito fino al 2012. Nel 2000 nasce, sempre sul web, \"Indiscreto\", sito di retroscena sportivi e mediatici, diventato presto un punto di riferimento sia per gli addetti ai lavori sia per gli appassionati. Su Indiscreto hanno scritto, nel corso degli anni, tanti giornalisti di primo piano ed il successo di pubblico \u00e8 stato raggiunto grazie anche all'allargamento ad economia e cultura pop. Punto di forza di Indiscreto rimane la sua community di commentatori e polemisti, che ne fa uno dei siti pi\u00f9 letti nel mondo dei media.\nDifensore dei diritti degli animali e appassionato di scommesse, \u00e8 anche autore di sei libri: \"Cosa rimarr\u00e0 di Atene\" (2004), sui Giochi Olimpici del 2004, \"Notizie da Cialtronia\", collezione di retroscena sui misfatti del calcio e del mondo giornalistico che gravita intorno al pallone e \"L'altra Milano - Dall'oratorio a Jura, la generazione della pallacanestro\", sulla storia del basket italiano e milanese degli anni sessanta e settanta, \"L'importanza dei paninari\", romanzo ambientato nella Milano degli anni Ottanta, \"Gli anni di Drazen Petrovic\" (2015), biografia del grande campione jugoslavo e croato, \"Non \u00e8 da Inter - L'anno di Gabigol\" (2017). "}
{"id": "1828952", "revid": "279889", "url": "https://it.wikipedia.org/wiki?curid=1828952", "title": "Quad-band", "text": ""}
{"id": "1828953", "revid": "8596", "url": "https://it.wikipedia.org/wiki?curid=1828953", "title": "Robin Hood (film 1938)", "text": ""}
{"id": "1828954", "revid": "767487", "url": "https://it.wikipedia.org/wiki?curid=1828954", "title": "La grande strada bianca", "text": "La grande strada bianca (\"Alexander's Ragtime Band\") \u00e8 un film del 1938 di Henry King.\nTitolo.\nIl titolo inglese \u00e8 quello della canzone \"Alexander's Ragtime Band\" di Irving Berlin che scrisse anche il soggetto della pellicola insieme a Richard Sherman.\nTrama.\nAttraverso le vicende di un giovane di buona famiglia che vuole fare il musicista scandalizzando i suoi genitori, si racconta la storia della musica \"jazz\" nei primi anni del Novecento, dagli anni dieci agli anni trenta.\n\"Tagline\".\n\"An american cavalcade!\" (\"Una cavalcata americana!\")\nRiconoscimenti.\n1939 - Il film ricevette sei \"nomination\" al Premio Oscar aggiudicandosi quello per la migliore colonna sonora.\nRiprese.\nil film venne girato negli studi della Fox, allo Stage 2, 20th Century Fox Studios - 10201 Pico Blvd., Century City di Los Angeles. Le riprese, iniziate il 16 agosto 1938, terminarono a met\u00e0 aprile 1938.\nDistribuzione.\nIl copyright del film, richiesto dalla Twentieth Century-Fox Film Corp., fu registrato l'11 agosto 1938 con il numero LP8322.\nIl film venne distribuito dalla Twentieth Century Fox Film Corporation che lo fece uscire in sala il 16 agosto 1938. La versione USA durava 106 minuti, mentre in Argentina durava 109 minuti. In Italia usc\u00ec nelle sale nel 1948."}
{"id": "1828955", "revid": "438678", "url": "https://it.wikipedia.org/wiki?curid=1828955", "title": "La citt\u00e0 dei ragazzi", "text": "La citt\u00e0 dei ragazzi (\"Boys Town\") \u00e8 un film del 1938 diretto da Norman Taurog.\nCon l'interpretazione di padre Edward J. Flanagan in questo film, Spencer Tracy si aggiudic\u00f2 l'Oscar al miglior attore protagonista nel 1939, il secondo consecutivo dopo \"Capitani coraggiosi\" l'anno precedente. L'attore don\u00f2 poi la statuetta al vero padre Flanagan come segno della sua riconoscenza. Nonostante la trama del film sia opera di fantasia, essa \u00e8 infatti direttamente ispirata all'esperienza del centro di accoglienza per l'infanzia abbandonata \"Boys Town\", fondato appunto da padre Flanagan nel 1917 vicino a Omaha (Nebraska).\nAccanto a Spencer Tracy, recita nel film un folto gruppo di attori bambini e adolescenti guidato da Mickey Rooney. Del gruppo fanno parte Gene Reynolds, Frankie Thomas, Jimmy Butler, Bobs Watson, Martin Spellman, Mickey Rentschle, Edwin Brian, e molti altri.\nNel 1941 Norman Taurog diresse un seguito di questo film (intitolato \"Gli uomini della citt\u00e0 dei ragazzi\") nel quale Spencer Tracy e Mickey Rooney tornarono ad interpretare i due personaggi principali.\nTrama.\nPadre Flanagan, appena abbracciata la veste sacerdotale, decide di consacrare il proprio apostolato costruendo un centro per ospitare i ragazzi orfani e abbandonati. Ben presto per\u00f2 si accorger\u00e0 che l'affluenza dei giovani sar\u00e0 incontenibile, il che porter\u00e0 alla creazione di una vera e propria \"Citt\u00e0 dei Ragazzi\". Ma anche quando tutto sembra scorrere a meraviglia, ecco che qualcuno \u00e8 sempre pronto a mettere il bastone fra le ruote, e padre Flanagan si vedr\u00e0 costretto ad affrontare un giovane teppista che tenta di ostacolarlo."}
{"id": "1828956", "revid": "80598", "url": "https://it.wikipedia.org/wiki?curid=1828956", "title": "Da stasera", "text": ""}
{"id": "1828957", "revid": "80598", "url": "https://it.wikipedia.org/wiki?curid=1828957", "title": "La vita vista da un aereo", "text": ""}
{"id": "1828960", "revid": "729019", "url": "https://it.wikipedia.org/wiki?curid=1828960", "title": "Da stasera/La vita vista da un aereo", "text": "Da stasera/La vita vista da un aereo \u00e8 il secondo 45 giri di Luca Barbarossa.\nIl disco.\nDopo il successo ottenuto al Festival di Sanremo 1981 da \"Roma spogliata\", la Fonit Cetra fa partecipare Barbarossa alla Mostra Internazionale di Musica Leggera di Venezia con la canzone \"Da stasera\": musicalmente il brano \u00e8 distante dal successo precedente, \u00e8 infatti una ballata romantica, introdotta dal pianoforte, con un bel testo d'amore.\nLa canzone viene pubblicata su 45 giri e nella prima ristampa del primo album, mentre sul retro del singolo viene inserita \"La vita vista da un aereo\", canzone in stile West Coast che descrive come a volte si riesca ad osservare meglio le cose ed il mondo da lontano.\nIl disco riscuote comunque un successo inferiore rispetto al precedente, e ci\u00f2 contribuisce ad incrinare i rapporti tra il cantautore e la sua casa discografica.\nEntrambi i brani sono inclusi nell'album \"Luca Barbarossa\"."}
{"id": "1828979", "revid": "36426", "url": "https://it.wikipedia.org/wiki?curid=1828979", "title": "Vescovo di Acqui", "text": ""}
{"id": "1828982", "revid": "1516566", "url": "https://it.wikipedia.org/wiki?curid=1828982", "title": "HMS Terror", "text": "Il nome HMS \"Terror\" \u00e8 stato portato da varie unit\u00e0 della Royal Navy "}
{"id": "1828993", "revid": "287204", "url": "https://it.wikipedia.org/wiki?curid=1828993", "title": "Galassia starburst", "text": "Una galassia starburst (o galassia dello starburst) \u00e8 una galassia in cui il processo di formazione stellare \u00e8 eccezionalmente violento, se comparato al normale tasso di formazione nella gran parte delle galassie. Le galassie mostrano un picco nella formazione di nuove stelle specialmente dopo una collisione o un incontro ravvicinato con altre galassie. Questo tasso di formazione stellare \u00e8 talmente elevato per una galassia che ne va incontro, che, se il tasso \u00e8 sostenuto, le sue riserve di gas si esauriranno molto pi\u00f9 in fretta rispetto a quella che \u00e8 la normale scala evolutiva della galassia ospitante; per questa ragione, si pensa che i fenomeni di starburst siano temporanei. Galassie starburst molto note sono M82, le Galassie Antenne, IC 10 e la Galassia Baby Boom.\nDefinizione.\nEsistono alcune definizioni del termine \"starburst\", non c'\u00e8 una definizione univoca su cui tutti gli astronomi sono d'accordo. In generale, esiste un accordo su alcuni punti fondamentali:\nLe definizioni comunemente usate includono:\nMeccanismi di innesco dello starburst.\nAffinch\u00e9 scatti un fenomeno di starburst, \u00e8 necessario concentrare una grande quantit\u00e0 di gas molecolare freddo in un piccolo volume. Si sospetta che queste concentrazioni e perturbazioni siano la causa principale dei fenomeni di starburst nella gran parte dei fenomeni di fusione fra galassie, sebbene l'esatto meccanismo non sia del tutto chiaro.\nOsservazioni condotte sulle galassie dello starburst hanno da tempo mostrato che c'\u00e8 spesso una \"combustione\" di un disco di formazione stellare e una coppia di galassie in fusione fra loro. Si crede anche che le vicine interazioni fra galassie che non arrivano alla fusione completa possano provocare delle forti instabilit\u00e0 rotazionali della galassia, come l'instabilit\u00e0 della barra (nelle galassie spirali barrate), che causa un deflusso del gas nelle regioni attorno al nucleo, dove inizia a precipitare su se stesso, dando luogo ad un violento fenomeno di formazione stellare attorno al nucleo.\nTipi di starburst.\nCreare delle categorie di starburst non \u00e8 semplice, in quanto le galassie dello starburst non rappresentano una tipologia specifica di galassie. Lo starburst pu\u00f2 avvenire nel disco galattico, ma anche le galassie irregolari mostrano fenomeni di starburst. Tuttavia, si possono individuare alcuni differenti sottotipi di galassie dello starburst:\nCondizioni per lo starburst.\nInnanzitutto, uno starburst deve avere un grande afflusso di gas disponibile per formare le stelle. Il fenomeno pu\u00f2 essere provocato da incontri ravvicinati con altre galassie (come M81 e M82), una collisione con un'altra galassia (come le Antenne) o un altro processo che spinge il materiale verso il centro della galassia (come una barra di stelle).\nAll'interno l'ambiente \u00e8 estremo; la grande mole di gas indica che sono in formazione stelle molto massicce. Queste stelle giovani e calde iniziano a ionizzare il gas (principalmente idrogeno) tutt'attorno, creando regioni H II. I gruppi di stelle molto calde sono noti come associazione OB. Queste stelle bruciano il loro idrogeno molto violentemente (diventando molto brillanti) e molto rapidamente, evolvendo velocemente ed esplodendo come supernovae.\nDopo l'esplosione di supernova, il materiale espulso si espande, diventando un resto di supernova; questi resti interagiscono con l'ambiente circostante all'interno dello starburst (il mezzo interstellare).\nLo studio delle galassie dello starburst pi\u00f9 vicine ci pu\u00f2 aiutare a determinare la storia della formazione delle galassie e la loro evoluzione. Una buona parte delle galassie pi\u00f9 lontane osservate, come ad esempio quelle del Campo profondo di Hubble, sono note per essere galassie dello starburst; tuttavia, queste galassie sono troppo lontane per poter essere osservate nel dettaglio. Osservando invece gli esempi meno remoti e indagando le loro caratteristiche, \u00e8 possibile avere un'idea di cosa accadde nell'Universo primordiale, poich\u00e9 la luce che arriva da queste lontane galassie lasciarono la loro galassia madre quando l'Universo era pi\u00f9 giovane (vedi Spostamento verso il rosso). Sfortunatamente per\u00f2 le galassie dello starburst sembrano essere molto rare nel nostro settore dell'Universo, mentre sembrano essere pi\u00f9 comuni in altre zone pi\u00f9 lontane (ossia, dunque, anche indietro nel tempo, alcuni miliardi di anni fa). Tutte le galassie erano all'epoca molto pi\u00f9 vicine fra loro ed \u00e8 quindi logico pensare che le interazioni fra galassie fossero molto pi\u00f9 comuni.\nGalassie dello starburst ben conosciute.\nM82 \u00e8 l'archetipo delle galassie dello starburst. Il suo elevato tasso di formazione stellare \u00e8 dovuto alla recente interazione con la galassia spirale M81. Mappe delle sue regioni ottenute tramite i radiotelescopi mostrano dei grandi getti di idrogeno neutro che collegano le due galassie, anche come conseguenza del loro incontro. Immagini radio delle zone centrali di M82 mostrano anche un gran numero di resti di supernove, ad indicare che molte stelle della prima generazione dello starburst si sono gi\u00e0 evolute e sono gi\u00e0 esplose. Le Galassie Antenne sono un altro sistema ben noto di galassia dello starburst, reso famoso dall'immagine del Telescopio Spaziale Hubble resa pubblica nel 1997 (vedi immagine in alto in questa voce)."}
{"id": "1828994", "revid": "262457", "url": "https://it.wikipedia.org/wiki?curid=1828994", "title": "Buddha \u015a\u0101kyamuni", "text": ""}
{"id": "1828995", "revid": "282877", "url": "https://it.wikipedia.org/wiki?curid=1828995", "title": "Uezdy", "text": ""}
{"id": "1828999", "revid": "109885895", "url": "https://it.wikipedia.org/wiki?curid=1828999", "title": "Capomandamento", "text": "Il capomandamento \u00e8 una personalit\u00e0 rappresentativa di alto livello di \"Cosa nostra\". Eletto per votazione, egli diviene il punto di riferimento di un gruppo di tre famiglie confinanti tra loro, riunite per l'appunto in un mandamento.\nLa famiglia, anche detta \"cosca\", \u00e8 l'unit\u00e0 principale della mafia siciliana sul territorio. Ad essa va il compito di governare una determinata zona, dalla quale prende il nome.\nTutti i capimandamento della provincia di Palermo, riuniti, formano la Commissione provinciale, detta anche \"Cupola\", che ha in s\u00e9 il potere direttivo e deliberativo dell'organizzazione al fine di evitare conflitti tra le famiglie. La Commissione \u00e8 presieduta da uno dei capimandamento, inizialmente chiamato \"segretario\", eletto direttamente dagli altri membri.\nSalvatore \"Cicchiteddu\" Greco, incaricato di dirigere la prima Commissione nel 1957, defin\u00ec insieme ad altri mafiosi le regole fondamentali di quest'ultima: il capomandamento, scelto da due o tre cosche contigue, doveva essere un personaggio di secondo rango all'interno della cosca di appartenenza e non il capofamiglia. Egli avrebbe rappresentato il proprio mandamento all'interno della Commissione, deliberando insieme agli altri capimandamento gli atti coercitivi dell'organizzazione, come ad esempio l'uccisione di \"uomini d'onore\" e di soggetti esterni, togliendo ai capi delle singole cosche il potere di vita e di morte sugli altri mafiosi del territorio. Tuttavia, l'originale divieto di congiungere in una sola persona il ruolo di capofamiglia e quello di capomandamento non venne rispettato da tutti."}
{"id": "1829007", "revid": "775372", "url": "https://it.wikipedia.org/wiki?curid=1829007", "title": "Aeroporto di Kiev-Boryspil'", "text": "LAeroporto di Kiev-Boryspil' conosciuto anche come Aeroporto Internazionale Boryspil' \u00e8 un aeroporto civile internazionale situato vicino alla citt\u00e0 di Boryspil', 29\u00a0km ad est di Kiev. L'aeroporto Boryspil' \u00e8 il principale aeroporto dell'Ucraina: da qui parte e arriva la maggior parte dei voli internazionali da e per il paese. Quello di Boryspil' \u00e8 anche lo scalo aeroportuale principale di Kiev. L'aeroporto Internazionale Boryspil' fa parte dellAirport Council International.\nStoria.\nIl 22 giugno 1959 il Consiglio dei ministri della RSS Ucraina decise l'istituzione di voli civili regolari nell'allora aeroporto militare vicino Boryspil.\nIl 7 luglio 1959, al nuovo aeroporto denominato Kiev-Centralnyj (in italiano: Aeroporto di Kiev-Centrale), atterr\u00f2 il primo volo civile ufficiale. Si trattava di un Tupolev Tu-104 della Aeroflot proveniente da Mosca, con a bordo 100 passeggeri e un carico di 1.600\u00a0kg. Le prime rotte attivate furono la Mosca-Kiev-Mosca e la Leningrado-Kiev-Leningrado; negli anni successivi vennero attivate altre rotte ma sempre verso citt\u00e0 dell'Unione Sovietica.\nNel novembre 1960 una prima flotta costituita da Tu-104 e Antonov An-10 venne assegnata stabilmente all'aeroporto. Un nuovo Terminal Passeggeri venne aperto nel 1965 e nello stesso anno venne installato un primo sistema di assistenza per l'atterraggio strumentale (ILS).\nNel 1963 l'Amministrazione Territoriale Ucraina dell'Aviazione Civile inaugur\u00f2 una sede comprendente l'aeroporto e la flotta; questa crebbe notevolmente fra gli anni 60 e 70. Nel 1974 consisteva di quattro flotte di aerei a turboventola (del tipo Tu-104, Tu-134, Tu-154) e due flotte di aerei a turboelica (Ilyushin Il-18).\nDurante gli ultimi decenni della Guerra Fredda, l'Aeronautica Militare sovietica mantenne qui un suo distaccamento, l'1 VTAP (primo reggimento trasporto dell'aviazione militare) formato da jet cargo Ilyushin Il-76.\nSolo negli anni ottanta l'aeroporto inizi\u00f2 a ricevere un numero limitato di voli internazionali e vennero quindi costruite le infrastrutture per la dogana e i relativi controlli. Come \u00e8 noto per\u00f2 i cittadini sovietici all'epoca non potevano espatriare, ma solamente viaggiare verso gli aeroporti di Mosca.\nNel 1993 il Ministro dei Trasporti della neo-indipendente Ucraina riorganizz\u00f2 l'aeroporto come Aeroporto Internazionale di Stato Boryspil e cre\u00f2 una sede locale della compagnia aerea di bandiera Air Ukraine. L'aeroporto venne quindi aperto a tutti i voli ed a tutti i passeggeri. Da allora il numero di voli e di passeggeri \u00e8 sempre aumentato.\nNei primi anni dal 2000 Boryspil' \u00e8 diventato uno hub essendo attrezzato anche per voli in transito di compagnie straniere. La politica di sviluppo dell'aeroporto mira ad accentuare sempre pi\u00f9 questo ruolo poich\u00e9 la domanda per i voli nazionali cresce poco rispetto alle potenzialit\u00e0 del traffico internazionale di passaggio.\nNel 2002 l'aeroporto ha ottenuto la certificazione ISO 9001 per la qualit\u00e0 della gestione aziendale.\nAd oggi l'aeroporto \u00e8 uno dei pi\u00f9 grandi dell'Europa orientale con pi\u00f9 di otto milioni di passeggeri l'anno e pi\u00f9 del 60% di tutto il traffico commerciale ucraino.\nIl 28 maggio 2012 \u00e8 stato inaugurato il Terminal D dell'aeroporto Boryspil'.\nSviluppo.\nL'aeroporto internazionale di Boryspil gestisce la maggior parte del traffico internazionale ucraino. Il Terminal KBP-B aveva solo undici punti d'imbarco di cui due a passerella e non era sufficiente a gestire tutto il traffico internazionale dell'aeroporto. Per questo nel 2005 sono iniziati i lavori per l'ingrandimento del terminal, la cui prima fase si \u00e8 conclusa nel 2006.\nEsistono diversi progetti di ulteriore espansione con la costruzione di nuovi terminal. Il governo ha contattato i proprietari dei terreni circostanti per acquistarli in vista dell'espansione dell'aeroporto. La costruzione del Terminal KBP-D \u00e8 stata approvata nella primavera 2008 e dovrebbe essere completata entro il 2011. Avr\u00e0 una capacit\u00e0 di 1.500 passeggeri per ora e coprir\u00e0 una superficie di 44,9 ettari. Dal 1\u00ba novembre 2010 \u00e8 in funzione il nuovo Terminal F, e fra il 2012 e il 2014 \u00e8 prevista la realizzazione di una nuova pista. Entro il 2020, se tutti i piani procedono, l'aeroporto dovrebbe avere una capacit\u00e0 di 18 milioni di passeggeri all'anno. Saranno anche aperti due nuovi hotel: un hotel Hilton nel 2008 e un hotel Radisson nel tardo 2009.\nStruttura.\nL'aeroporto ha tre terminal operativi:\nIn aggiunta \u00e8 pianificato un quinto terminal:\nLo storico Terminal A, dedicato ai voli nazionali, \u00e8 stato chiuso il 15 settembre 2011 ed \u00e8 in fase di ricostruzione."}
{"id": "1829009", "revid": "486946", "url": "https://it.wikipedia.org/wiki?curid=1829009", "title": "Aeroporto Internazionale di Boryspil", "text": ""}
{"id": "1829019", "revid": "3831", "url": "https://it.wikipedia.org/wiki?curid=1829019", "title": "Galleria d'Arte Moderna &quot;Ricci Oddi&quot;", "text": ""}
{"id": "1829020", "revid": "133248", "url": "https://it.wikipedia.org/wiki?curid=1829020", "title": "University of California, Irvine", "text": ""}
{"id": "1829023", "revid": "767487", "url": "https://it.wikipedia.org/wiki?curid=1829023", "title": "Porpora di Bateman", "text": "La porpora di Bateman \u00e8 un quadro emorragico che colpisce soprattutto gli anziani, la cui causa scatenante \u00e8 quasi sempre di tipo traumatico, anche se risulta sufficiente anche il pi\u00f9 piccolo evento.\nEpidemiologia.\nSi sviluppa quasi esclusivamente negli anziani che hanno subito una cura a base di corticosteroidi a dosaggio prolungato nel tempo.\nClinica.\nI sintomi e i segni clinici presentano suffusione emorragiche, nel corpo si mostrano sovente nel dorso delle mani, si accompagna ad atrofia generalizzata della cute, si formano nel corpo quelle che vengono chiamate le pseudocicatrici stellari spontanee di Colomb (ovvero si formano sulla cute delle piccole caratteristiche cicatrici bianche)."}
{"id": "1829026", "revid": "204012", "url": "https://it.wikipedia.org/wiki?curid=1829026", "title": "Sindrome di Moschkowitz", "text": ""}
{"id": "1829027", "revid": "204012", "url": "https://it.wikipedia.org/wiki?curid=1829027", "title": "Malattia di Moschkowitz", "text": ""}
{"id": "1829031", "revid": "22475", "url": "https://it.wikipedia.org/wiki?curid=1829031", "title": "Gerolanuova", "text": "Gerolanuova \u00e8 una frazione del comune di Pompiano, in provincia di Brescia.\nFu comune autonomo fino all'8 giugno 1928, quando fu aggregato al comune di Pompiano.\nStoria.\nA seguito dell'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Gerolanuova ed i 663 abitanti che vi risiedevano, fu incluso nel terzo mandamento di Orzinuovi, circondario II di Chiari, provincia di Brescia. \nAlla costituzione nel 1861 del Regno d'Italia, il comune aveva una popolazione residente di 733 abitanti. Nel 1924 il comune risultava incluso nel circondario di Chiari della provincia di Brescia. In seguito alla riforma dell'ordinamento comunale disposta nel 1926 il comune veniva amministrato da un podest\u00e0. Nel 1928 il comune di Gerolanuova venne aggregato al comune di Pompiano (R.D. 18 novembre 1928, n. 2736).\nOrigine del nome.\nSino al 1863 il comune era chiamato semplicemente Gerola, successivamente a tale data il comune assunse la denominazione di Gerolanuova (R.D. 8 febbraio 1863, n. 1192).\nIn base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio."}
{"id": "1829036", "revid": "28592", "url": "https://it.wikipedia.org/wiki?curid=1829036", "title": "Isla Saona", "text": ""}
{"id": "1829041", "revid": "1305772", "url": "https://it.wikipedia.org/wiki?curid=1829041", "title": "Irgiz", "text": "Irgiz \u00e8 un toponimo russo che si riferisce a tre fiumi:"}
{"id": "1829046", "revid": "666668", "url": "https://it.wikipedia.org/wiki?curid=1829046", "title": "Campionato estone di calcio a 5", "text": "La Futsal Meistriliiga o Saalijalgpalli Meistriliiga \u00e8 la massima competizione estone di calcio a 5 organizzata dalla Federazione calcistica dell'Estonia.\nIl campionato estone \u00e8 giunto nel 2007/2008 alla sua seconda edizione, la prima dall'istituzione del girone unico che ha visto la partecipazione di otto squadre di cui la maggioranza della capitale Tallinn. Nell'ultima stagione la vittoria \u00e8 andata al Tallinna FC Betoon che \u00e8 giunta davanti ai campioni uscenti del FC Anzhi Tallinn.\nIn Estonia non si \u00e8 ancora disputata nessuna edizione della Coppa nazionale."}
{"id": "1829052", "revid": "309289", "url": "https://it.wikipedia.org/wiki?curid=1829052", "title": "Malyj Irgiz", "text": "Il Malyj Irgiz ((), \"Piccolo Irgiz\") \u00e8 un fiume della Russia europea sud-orientale (oblast' di Saratov), affluente di sinistra del Volga.\nNasce e scorre nella pianura stepposa semiarida della riva sinistra del basso Volga, con direzione mediamente occidentale; sfocia nel Volga in corrispondenza del bacino di Saratov. Il fiume, dal momento che attraversa zone aride, ha un regime peculiare; gelato nei mesi invernali (in media, da dicembre a fine marzo-met\u00e0 aprile), vede una certa portata d'acqua solo in primavera, seguita da magre molto accentuate d'estate (nell'alto e medio corso, a monte del villaggio di Seleznicha, il fiume secca completamente in un anno normale). In media, si hanno circa 300 giorni l'anno senza una portata d'acqua superficiale.\nIl Malyj Irgiz tocca il villaggio di Ivanteevka, capoluogo dell'Ivanteevskij rajon."}
{"id": "1829053", "revid": "80339", "url": "https://it.wikipedia.org/wiki?curid=1829053", "title": "Maly Irgiz", "text": ""}
{"id": "1829066", "revid": "115914165", "url": "https://it.wikipedia.org/wiki?curid=1829066", "title": "Achille Passoni", "text": "Biografia.\nElezione a senatore.\nAlle elezioni politiche del 2008 viene eletto al Senato della Repubblica, in regione Toscana, nelle liste del Partito Democratico. \u00c8 membro dell'11\u00aa Commissione permanente (Lavoro e previdenza sociale) e del Comitato Parlamentare per la Sicurezza della Repubblica.\nIn vista delle elezioni politiche del 2013 si candida alle primarie del Partito Democratico per la scelta dei propri parlamentari in Toscana (regione in cui era stato eletto nel 2008, pur vivendo a Roma), non ottenendo tuttavia i voti necessari per essere inserito in lista, di conseguenza non viene ricandidato. In un secondo momento viene direttamente candidata Valeria Fedeli, moglie di Passoni ed anch'ella sindacalista di lungo corso per la CGIL, quale capolista del PD al Senato della Repubblica in Toscana, che verr\u00e0 eletta ed assumer\u00e0 il ruolo di Vicepresidente vicario del Senato della Repubblica e successivamente di ministro dell'Istruzione nel governo Gentiloni.\nVita privata.\n\u00c8 sposato con l'ex ministro dell'istruzione Valeria Fedeli e vive a Roma."}
{"id": "1829067", "revid": "39884", "url": "https://it.wikipedia.org/wiki?curid=1829067", "title": "Web mail", "text": ""}
{"id": "1829068", "revid": "1557426", "url": "https://it.wikipedia.org/wiki?curid=1829068", "title": "Benemeriti della scuola, della cultura e dell'arte", "text": ""}
{"id": "1829069", "revid": "3831", "url": "https://it.wikipedia.org/wiki?curid=1829069", "title": "Piove, governo ladro", "text": ""}
{"id": "1829071", "revid": "486946", "url": "https://it.wikipedia.org/wiki?curid=1829071", "title": "Benemeriti della scienza e della cultura", "text": ""}
{"id": "1829074", "revid": "762947", "url": "https://it.wikipedia.org/wiki?curid=1829074", "title": "The King and I", "text": "The King and I (\"Il re ed io\") \u00e8 un musical con musiche di Richard Rodgers e libretto di Oscar Hammerstein II, debuttato a Broadway nel 1951. Quinta collaborazione tra Rodgers e Hammerstein, il musical \u00e8 tratto dal romanzo storico di Margaret Landon \"Anna e il re\" (1944), a sua volta basato sull'autobiografia di Anna Leonowens \"The English Governess at the Siamese Court\" (1870). Cos\u00ec come i libri da cui \u00e8 tratto, il musical narra l'esperienza di Ms Anna Leonowens come istitutrice dei figli del Re del Siam Mongkut e del suo tentativo di modernizzare culturalmente il sovrano e tutto il Paese. Debuttato al Teatro Saint-James di New York il 29 marzo 1951, \"The King and I\" rimase in scena per tre anni \u2013 diventando quindi il quarto musical pi\u00f9 longevo nella storia di Broadway, all'epoca \u2013 e fu successivamente riproposto sulle scene statunitensi in numerosi revival e tour, oltre a godere di un grande successo internazionale.\nIl successo iniziale del musical fu ulteriormente consolidato dall'omonimo adattamento cinematografico ad opera di Walter Lang (1956), con Deborah Kerr nel ruolo di Ms Anna e Yul Brynner in quello del Re del Siam. Il film vinse cinque Premi Oscar e Brynner, che aveva gi\u00e0 interpretato il ruolo nella produzione originale di Broadway (vincendo il Tony Award al miglior attore non protagonista in un musical) e nel primo tour statunitense, vinse l'Oscar al miglior attore. In seguito, Brynner torn\u00f2 a interpretare il Re anche nel tour statunitense del 1976 e nei revival di Londra del 1979 e di Broadway nel 1977 e 1985: in totale, ricopr\u00ec i panni del Re del Siam per 4625 repliche.\nFonti storiche.\nMongkut ascese al trono siamese all'et\u00e0 di quarantasette anni, nel 1851, dopo aver passato gran parte della propria vita come monaco buddhista. La sua formazione e vita religiosa lo aiutarono a costruirsi una vasta cultura, uno stile di vita ascetico e una buona conoscenza delle lingue occidentali, tutte doti che gli tornarono utili dopo la morte del fratello, re Rama III. Asceso al trono di un periodo di turbolenza politica e mentre Gran Bretagna e Stati Uniti spostarono le proprie mire economiche nel Sud-est asiatico, Mongkut riusc\u00ec a garantire e mantenere l'indipendenza della propria nazione, pur aprendosi in parte alla cultura occidentale. Nel 1861, Mongkut ordin\u00f2 a Tan Kim Ching, politico siamese di stanza a Singapore, di trovargli una governante e istitutrice britannica per i suoi figli. La comunit\u00e0 inglese a Singapore era ancora ridotta, ma Ching riusc\u00ec a trovare Anna Leonowens, giunta due anni prima nella colonia. Leonowens era la figlia anglo-indiana di un soldato dell'esercito indiano e della vedova di Thomas Owens; giunta a Singapore, Ms Anna afferm\u00f2 di essere la vedova di un ufficiale e giustific\u00f2 la carnagione scura dicendo di venire dal Galles. La bugia fu scoperta solo molti anni dopo la morte della donna, quando il musical era gi\u00e0 stato scritto.\nDopo aver ricevuto l'invito del re, Ms Anna mand\u00f2 la figlia Avis in Inghilterra, perch\u00e9 ricevesse i benefici di un'istruzione inglese, e port\u00f2 con s\u00e9 a Bangkok il figlio di 5 anni, Louis. Dopo una richiesta iniziale di 150$ mensili nella valuta di Singapore, il re e Ms Leonowens si accordarono per 100$ al mese e Anna ricevette anche un'abitazione vicino alla corte, perch\u00e9 potesse mantenersi in contatto con la comunit\u00e0 europea. Il re aveva gi\u00e0 provato ad affidare l'educazione dei figli e dell'harem a dei missionari cristiani, ma li licenzi\u00f2 quando scopr\u00ec che in realt\u00e0 stavano solo tentando di convertirli. Nel 1867, Ms Anna prese sei mesi di licenza per visitare la figlia Avis in Inghilterra e trovare un collegio in Irlanda per Louis. Tuttavia, a causa di diversi rimandi, Anna si trovava ancora nel Regno Unito quando Mongkut si ammal\u00f2 e mor\u00ec nel 1868. Anna Leonowens non torn\u00f2 mai in Siam, ma rest\u00f2 in contatto con il re Chulalongkorn, il suo ex-studente, per tutta la vita.\nCreazione e sviluppo.\nNel 1950 Fanny Holtzmann, agente e legale di Gertrude Lawrence, stava cercando un nuovo successo per la sua cliente, che \u2013 all'epoca cinquantunenne \u2013 era considerata in declino e che non recitava in un musical dalla chiusura di \"Lady in the Dark\" nel 1943. Quando l'agente di Margaret Landon le mand\u00f2 una copia di \"Anna e il re del Siam\", la Holtzmann lo consider\u00f2 perfetto per la sua cliente, che acquist\u00f2 i diritti per un adattamento teatrale del romanzo. La Holtzmann propose a Cole Porter di scrivere la colonna sonora, ma il compositore declin\u00f2. La seconda scelta dell'avvocato era No\u00ebl Coward, ma i suoi piani cambiarono quando incontr\u00f2 Dorothy Hammerstein, la moglie di Oscar, a Manhattan. Hotzmann chiese alla signora Hammerstein di far leggere al marito il libro della Landon e di chiedergli di scrivere un musical per Gertrude Lawrence. Sia Dorothy Hammerstein che Dorothy Rodgers avevano gi\u00e0 il letto il libro nel 1944 e lo avevano gi\u00e0 suggerito ai rispettivi mariti come base per un musical. Dorothy Hammerstein era anche amica della Lawrence, con cui aveva recitato a Broadway e in tourn\u00e9e nel 1925, in \"Andr\u00e9 Charlot's London Revue of 1924\".\nRodgers e Hammerstein avevano gi\u00e0 scartato il libro della Landon, ritenendolo troppo episodico per un musical, ma cambiarono idea dopo aver visto il film di John Cromwell \"Anna e il re del Siam\" (1946) con Rex Harrison e Irene Dunne: il film infatti risolse molti dei problemi della struttura del romanzo su cui era basato, unendo gli episodi della Landon in una trama coerente. Il duo era anche preoccupato all'idea di scrivere uno spettacolo specificamente per una star, dato che la Lawrence richiedeva stipendi elevati, aveva un carattere difficile e, con il passare degli anni, la sua voce era peggiorata e stonava spesso. Tuttavia, erano entrambi fan del grande talento della Lawrence e, pur di recitare nel musical, l'attrice rinunci\u00f2 al suo potere di veto sul casting e sulregista, lasciando tutto il controllo creativo nelle mani di Rodgers e Hammerstein. Nel rimaneggiare il romanzo, Hammerstein rinunci\u00f2 alla possibilit\u00e0 di creare una tensione romantica tra il Re ed Anna, relegando quindi la storia d'amore nella sub-plot: l'amore segreto tra Tuptin e Lun Tha non solo diede una dimensione emotiva pi\u00f9 profonda al musical, ma permise a Rodgers di scrivere canzoni pi\u00f9 complesse che la Lawrence non sarebbe stata in grado di cantare. Un altro importante cambiamento rispetto al romanzo della Landon fu concludere il musical con la morte del Re. Hammerstein cominci\u00f2 a scrivere il libretto a Londra, mentre seguiva il primo allestimento inglese del musical \"Carousel\".\nRodgers decise di non includere musica Thai nel musical, temendo che il pubblico americano la trovasse poco accessibile, e scrisse una colonna sonora \u201corientaleggiante\u201d, ricorrendo soprattutto alla quinta giusta. Hammestein, intanto, si occup\u00f2 di ricreare il modo di parlare del Re in modo che riflettesse il suo carattere: frasi brevi e brusche, molte domande, uno stile enfatico. Il carattere del Re fu anche addolcito rispetto al romanzo della Landon e al film del 1946: nel musical sono assenti la tortura e il rogo di Tuptin e Lun Tha. Hammerstein fin\u00ec il libretto prima che Rodgers, tormentato da dolori alla schiena, finisse la colonna sonora e contatt\u00f2 lo scenografo Jo Mielziner e la costumista Irene Sharaff affinch\u00e9 cominciassero a lavorare al progetto. Grazie alla consulenza dello stilista Jim Thompson, la Sharaff si fece mandare dei tessuti dalla Thailandia e, basandosi su fonti storiche, ricre\u00f2 abiti tipici siamesi del diciannovesimo secolo. Il produttore Leland Hayward, che aveva gi\u00e0 collaborato con Rodgers e Hammerstein per \"South Pacific\", contatt\u00f2 Jerome Robbins perch\u00e9 coreografasse il balletto ispirato alla capanna dello zio Tom e, entusiasta del progetto, Robbins chiese di coreografare anche il resto del musical. Gli autori avevano previsto pochi momenti danzati, ma Robbins ottenne i permessi necessari e le sue coreografie nei numeri \"The Small House of Uncle Thomas\" e \u201cMarch of the Royal Siamese Children\" ottennero grandi plausi. Robert Russell Bennett fu ingaggiato per orchestrare le musiche di Rodgers, mentre a Trude Rittmann spett\u00f2 il compito di arrangiare la musica per i balletti.\nAnche se originariamente concepito come un ruolo secondario e subalterno a Ms Anna, Rodgers e Hammerstein volevano un nome noto nel ruolo del Re del Siam. Le prime scelte degli autori erano Rex Harrison, gi\u00e0 protagonista del film del 1946, e No\u00ebl Coward, ma entrambi erano gi\u00e0 impegnati. Alfred Drake, protagonista di \"Oklahoma!\", il primo successo di Rodgers e Hammerstein, fu scartato perch\u00e9 troppo esoso e, poco prima dell'inizio delle prove, Mary Martin propose agli autori Yul Brynner, che era stato sua collega nel musical \"Lute Song\" nel 1946. L'audizione di Brynner colp\u00ec molto favorevolmente gli autori, che lo assunsero al termine della stessa; Alfred Drake avrebbe poi sostituito Brynner nel corso delle repliche a Broadway. Le prove cominciarono nel gennaio 1951 e un regista fu trovato solo all'ultimissimo momento. Hammerstein avrebbe voluto Josh Logan alla regia, come era gi\u00e0 successo per \"South Pacific\", ma Logan declin\u00f2 l'offerta. Alla fine, John William Van Druten fu scelto per dirigere il musical. Il budget del musical era altissimo per l'epoca, duecentocinquantamila dollari (che nel 2017 sarebbero 2360000$), e tra gli investitori figuravano Hammerstein, Rodgers, Logan, Martin, Billy Rose ed Hayward. I numerosi bambini nei ruoli dei giovani principi e principesse venivano da diversi background etnici, inclusi italiani e portoricani, ma nessuno ero thai. Johnny Stewart fu il primo interprete dell'erede al trono Chulalongkorn, ma lasci\u00f2 la produzione dopo soli tre mesi e venne sostituito da Ronnie Lee. Furono presi nel cast anche Sandy Kennedy nel ruolo di Louis e il veterano di Broadway Larry Douglas in quello di Lun Tha. Poco prima dell'inizio delle prove, Rodgers fece sentire a Gertrude Lawrence tutte le canzoni, incluse le sue, cantate da Doretta Morrow, che interpretava Tuptim. La Lawrence ascolt\u00f2 educatamente, ma il giorno seguente fu molto fredda con il compositore, dato che aveva creduto che Rodgers la volesse umiliare mostrandole le doti canore di una cantante ben pi\u00f9 dotata di lei. Nonostante la diffidenza iniziale, Rodgers e Hammerstein furono molto colpiti dalla Lawrence, il cui talento da attrice riusciva anche a colmare le lacune del canto. La costumista, intanto, riusc\u00ec a convincere Brynner a radersi il capo, creando il look che l'attore avrebbe sfoggiato per il resto della sua carriera. Il cancro al fegato che alla fine l'avrebbe uccisa aveva gi\u00e0 cominciato a creare problemi alla Lawrence, che perse numerose prova tra cui la prova generale prima del debutto nel periodo di rodaggio a New Haven. La prima rappresentazione, dalla durata di quasi quattro ore, and\u00f2 in scena il 27 febbraio 1951 e, nonostante la laringite della primadonna, lo spettacolo fu un successo. Rodgers e Hammestein tagliarono quasi quarantacinque minuti, tra cui \"Now You Leave\" di Lady Thiang, \u201cWho Would Refuse?\u201d (l'unico assolo del Kralahome) e \u201cWaiting\u201d, un terzetto tra Anna, il Re e il Kralahome. Rimasto senza canzoni, Mervyn Vye abbandon\u00f2 il cast e John Juliano lo sostitu\u00ec nel ruolo del Kralahome.\nTrama.\nPrimo Atto.\nBangkok, 1862. Anna Leonowens, una vedova e istitutrice gallese, arriva in Siam su richiesta del re Mongkut per insegnare l'Inglese e gli usi e i costumi occidentali ai principi e alla consorti reali. Approdati al porto di Bangkok, Anna e il figlio Louis vengono accolti dal Kralahome, il primo ministro siamese. Il ragazzino \u00e8 spaventato dall'aspetto minaccioso del funzionario, ma la madre lo incoraggia e gli consiglia di fischiettare per scacciare la paura (\"I Whistle a Happy Tune\"). Il Kralahome vuole portarli a palazzo, ma Ms Anna si indigna: questa \u00e8 una chiara violazione del contratto, dato che le era stata promessa una casa in separata sede dalla corte. La donna considera la possibilit\u00e0 di tornarsene a Singapore, ma alla fine segue il Kralahome. Dopo alcune settimane, Louis e Anna sono ancora ospiti del Re a palazzo e il sovrano riceve una delegazione birmana che gli regala la schiava Tuptim, per farne la sua sposa. Tuptim \u00e8 innamorata di Lun Tha, un accademico birmano della delegazione, e i due vivono una relazione clandestina: rimasta sola, Tuptim afferma che il Re potr\u00e0 anche avere il suo corpo, ma non il suo cuore (\"My Lord and Master\"). Anna viene finalmente presentata al Re, che le espone il suo piano per modernizzare il Paese, ma che ignora le proteste della donna sulla casa che le era stata promessa. Le mogli del sovrano sono incuriosite dalla vita e dall'abbigliamento della nuova tutrice e Ms Anna racconta loro del marito Tom (\"Hello, Young Lovers\"). Il Re presenta ad Anna i suoi figli, che sfilano davanti a loro in una lunga processione: tra loro anche Chulalongkorn, figlio di Lady Thiang ed erede al trono (\"March of the Royal Siamese Children\").\nAnna non ha ancora rinunciato all'idea di possedere una casa propria e, per ripicca, insegna ai bambini filastrocche e canzoni che esaltano le virt\u00f9 domestiche. Il Re \u00e8 irritato, ma gli impegni politici gli impediscono di discutere anche con l'insegnante, dato che le mire economiche dell'Inghilterra gli danno gi\u00e0 abbastanza preoccupazioni (\"A Puzzlement\"). Mentre i principini e le regine studiano l'inglese (\"The Royal Bangkok Academy\"), scoprono con grande disappunto che il Siam \u00e8 solo un minuscolo stato sulla carta geografica che Ms Anna mostra loro (\"Getting to Know You\"). Il principe Chulalongkorn si mette a polemizzare con l'insegnante e in quel momento il Re irrompe in classe, seccato dal disordine e dalla mancanza di \"metodi scientifici\". Ordina ai figli di credere a tutto quello che Anna insegna loro ma, in privato, rimprovera la donna per la sua insistenza sulla casa. Anna insiste e, forte del contratto e della promessa fattale dal Re per lettere, minaccia di lasciare il Siam; il sovrano si infuria e le ordina di obbedire, dato che anche lei \u00e8 una delle sue serve. Anna rigetta aspramente la definizione e si ritira nei suoi alloggi, mentre il Re pone fine alla lezione. Louis e Chulalongkorn sono sorpresi dal comportamento dei genitori e sospettano che neanche gli adulti sappiano quale sia la cosa giusta da fare (\"A Puzzlement - Reprise\"). Fingendo di aspettare Ms Anna, Tuptim resta da sola nell'ombra, dove viene raggiunta da Lun Tha (\"We Kiss in the Shadow\").\nSola nella sua camera, Anna ripensa alla discussione avuta col Re e si infuria (\"Shall I Tell You What I Think of You?\"). Lady Thiang, capo dell'harem e madre dell'erede al trono, spiega ad Anna che il Re \u00e8 preoccupato per il modo in cui lui e il suo regno vengono descritti in Occidente e teme che il Regno Unito voglia trasformare il Siam in un protettorato. Anna \u00e8 turbata dal fatto che in Europa il Re venga considerato un barbaro dato che, anche se furiosa con lui, non condivide il giudizio; Lady Thiang allora chiede ad Anna di aiutare il Re, un uomo difficile ma meritevole d'amore (\"Something Wonderful\"). Anna va dal Re, che le rivela che un'ambasciata britannica sta per giungere in Siam e dal suo incontro con i delegati inglesi dipende il futuro del Siam. Anna suggerisce al Re di accogliere i visitatori in stile europeo, con le mogli vestite all'occidentale e intrattenimenti adatti al pubblico inglese: Tuptim ha scritto un adattamento teatrale di un libro che Anna le ha prestato, \"La capanna dello zio Tom\", e quella sarebbe la perfetta occasione per metterlo in scena. Il Re accetta il suggerimento - spacciandolo per proprio - e riunisce la famiglia reale per pregare per la buona riuscita del piano (\"Buddhist Prayer/Act 1 Finale\").\nSecondo Atto.\nMentre le donne si lamentano dei nuovi abiti occidentali (\"Western People Funny\"), Anna realizza di non aver pensato a della biancheria per loro. Questa mancanza diventa evidente all'arrivo della delegazione inglese: le mogli, spaventate dal monocolo di Sir Edward Ramsey - un vecchio amico di Anna - si sollevano le sottane e corrono via. Sir Edward ignora l'incidente e chiede a Ms Anna di ballare in memoria dei vecchi tempi ma il Re, geloso, li interrompe e ricorda loro che le danze sono per dopo la cena. Mentre si prepara ad andare in scena, Tuptim incontra Lun Tha e gli ordina di tenersi pronto a scappare, dato che lei ha ideato un piano di fuga da attuare subito dopo la fine dello spettacolo (\"I Have Dreamed\"). Anna li trova da soli nel corridoio e dice a Tuptim di preparasi per lo spettacolo; rimasto solo con l'insegnante, Lun Tha le rivela il loro piano e Ms Anna gli fa i migliori auguri (\"Hello, Young Lovers - Reprise\").\nLo spettacolo narrato da Tuptim \u00e8 un trionfo: il romanzo di Harriet Beecher Stowe \u00e8 stato riadattato sotto forma di un balletto tipico siamese e riletto in chiave buddista. Tuttavia, il sentimento anti-schiavista dello spettacolo urta il Re, che si rivede nella figura di Simon Legree. I britannici per\u00f2 sono stati favorevolmente colpiti e, al termine della cena, Sir Edward rivela che il rischio che il Siam diventi un protettorato \u00e8 svanito. La notizia non riesce ad allietare il Re, ancora turbato dallo spettacolo di Tuptim. Tuttavia, il Re \u00e8 grato a Ms Anna per tutto quello che ha fatto per lui e le regala un anello come simbolo della propria riconoscenza. La polizia segreta informa il Re che Tuptim \u00e8 sparita ed il sovrano intuisce che Ms Anna era a conoscenza della fuga della giovane sposa. L'insegnante risponde di non capire perch\u00e9 al Re dovrebbe importare della ragazza, dato che per lui \u00e8 solo una delle tantissime mogli. Il Re \u00e8 deliziato dal fatto che Anna stia finalmente entrando nell'ottica siamese e ribadisce la sua visione sulle donne (\"Song of the King\"). Il Re chiede ad Anna di insegnargli a ballare la polka, la danza che le ha visto ballare con Sir Edward, e la tutrice gli spiega i passi e balla con lui (\"Shall We Dance?\"). L'arrivo del Kralahome interrompe la danza e il suo annuncio guasta l'atmosfera: Lun Tha \u00e8 morto e Tuptim \u00e8 stata catturata. La ragazza nega la relazione con il birmano, ma il Re decide di punirla ugualmente. Tuttavia, sotto lo sguardo furente di Ms Anna, il Re non riesce a frustare la ragazza; ordina quindi alle guardie di portare via Tuptim, che giura di uccidersi. Il Kralahome accusa Anna di aver fatto rammollire il Re e la donna, furiosa e delusa, gli ordina di restituire l'anello al Re, lo informa che salir\u00e0 sulla prima barca che approder\u00e0 al porto e rimpiange di essere venuta in Siam.\nSono passati alcuni mesi ed Anna ed il Re non hanno avuto alcun rapporto. Mentre si congeda dai suoi studenti prima di imbarcarsi, Ms Anna riceve una lettera da Lady Thiang, una lettera scritta dal Re nel suo letto di morte: malato di tempo al cuore, il Re non vuole morire senza aver espresso la sua gratitudine a Ms Anna. La famiglia reale e l'istitutrice si riuniscono al capezzale del Re, che convince Anna a riprendersi l'anello e a restare in Siam per assistere il futuro Re. Il sovrano chiede allora a Ms Anna di trascrivere gli ordini del nuovo Re, come aveva fatto un tempo per lui, e Chulalongkorn ordina l'abolizione della pratica del kowtow, cos\u00ec odiata da Anna. Il Re brontola, ma accetta la decisione del figlio e si spegne mentre Chulalongkorn prescrive inchini all'occidentale per uomini e donne. Nonostante i nuovi ordini, tutti i presenti si prostrano per onorare il Re scomparso e l'inizio del regno di uno nuovo (\"Finale\").\nNumeri musicali.\nPrimo Atto\nSecondo Atto\nProduzioni.\nIl debutto internazionale.\nBroadway, 1951.\nDopo un breve rodaggio a New Haven, \"The King and I\" debutt\u00f2 a Broadway il 29 marzo 1951. Entrambi gli autori erano tesi, temendo non solo che il musical potesse essere un flop (come \"Allegro\", pochi anni prima), ma anche che pubblico e critica lo considerassero inferiore al loro grande trionfo \"South Pacific\", premiato con il Premio Pulitzer alcuni anni prima. Un violento acquazzone colp\u00ec Manhattan il pomeriggio della prima, ma cess\u00f2 prima che gli invitati arrivassero in tempo per lo spettacolo serale; Margaret Landon non fu invitata. I dubbi di Rodgers e Hammerstein furono dissipati dalla recensioni, che acclamarono il musical e la Lawrence, oltre a riconoscere in Brynner una nuova grande star. Il cast, preoccupato per la salute della Lawrence, fu rincuorato dal momento della sua prima apparizione in scena, in cui la diva trasudava il suo caratteristico carisma. Infatti, la sua performance nel ruolo di Ms Anna fu un grande successo personale per Gertrude Lawrence, che gi\u00e0 pianificava di riprendere il ruolo anche nella prima londinese del musical e in un futuro adattamento cinematografico. A giugno il musical vinse cinque prestigiosi Tony Award: miglior musical, miglior attrice (Lawrence), miglior attore non protagonista (Brynner), miglior scenografia e migliori costumi.\nTuttavia, il ruolo di Ms Anna grav\u00f2 sulla salute gi\u00e0 precaria della Lawrence (che ancora non sapeva di avere il cancro): l'abito del secondo atto pesava 34kg, ogni rappresentazione le richiedeva di camminare o ballare sul palco per un totale di 6,4km nelle tre ore e mezza della durata del musical. Il ruolo sfianc\u00f2 l'attrice cinquantaduenne, che non riusc\u00ec pi\u00f9 ad apparire in tutte le otte repliche settimanali, soprattutto nei mesi estivi: Constance Carpenter, la sua sostituta, interpret\u00f2 Ms Anna nelle due pomeridiane settimanali per quasi tutta l'estate. Con l'arrivo dell'autunno, Gertrude Lawrence, allora cinquantaduenne, si riprese e torn\u00f2 a recitare in tutte otto le repliche settimanali, ma gi\u00e0 a Natale la sua salute cedeva nuovamente. Fu ricoverata in ospedale per una settimana per affaticamento cronico e pleurite, ma gli esami non rivelarono la presenza del cancro per cui sarebbe morta nove mesi dopo. Nel febbraio 1952 la bronchite la costrinse a lasciare la produzione per un'altra settimana e il marito, Richard Aldrich, chiese a Rodgers e Hammerstein se fosse possibile chiudere lo show durante la settimana santa per permettere all'attrice di riposarsi. Gli autori rifiutarono, ma le lasciarono sei settimane di pausa quando chiamarono Celeste Holm (gi\u00e0 protagonista di \"Oklahoma!\" a Broadway) ad interpretare Ms Anna durante l'estate. La qualit\u00e0 delle performance della Lawrence declinava a causa della malattia, creando malcontento nel pubblico e negli autori. Rodgers e Hammerstein si prepararono a licenziarla, scrivendo una lettera in cui le dicevano che stava deludendo 1500 spettatori otto volte a settimana, ma la salute della Lawrence li batt\u00e9 sul tempo. Svenuta dopo una pomeridiana in agosto, la Lawrence fu portata al New York\u2013Presbyterian Hospital, dove entr\u00f2 in coma e mor\u00ec il 6 settembre 1952. Solo l'autopsia rivel\u00f2 che soffriva di cancro al fegato. In suo onore, la replica di \"The King and I\" del giorno del suo funerale fu cancellata e le luci di Broadway e del West End londinese furono spente per un minuto in sua memoria. Fu sepolta con addosso l'abito da sera del secondo atto del musical.\nConstance Carpenter assunse il ruolo di Anna a tempo pieno e lo interpret\u00f2 per un totale di 620 repliche. Altre attrici a ricoprire il ruolo dell'istitutrice britannica furono Celeste Holm, Annamary Dickey e Patricia Morison. Pur vantandosi di non aver mai mancato a uno show, Brynner perse alcune repliche a causa di un'appendicite e di un naso fratturato per sbaglio da un servo di scena con un pezzo di scenografia. Sal Mineo fu assunto dapprima come comparsa, poi come sostituto e infine nel ruolo del principe Chulalongkorn. Con il passare delle repliche, Dorothy Sarnoff fu sostituita da Terry Saunders nel ruolo di Lady Thiang, un ruolo che ricopr\u00ec anche nell'acclamato adattamento cinematografico del 1956. \"The King and I\" chiuse il 20 marzo 1954, dopo essere rimasto in cartellone per 1246 repliche. Il primo tour statunitense part\u00ec appena due giorni dopo, il 22 marzo, dal Community Theatre di Hershey, Pennsylvania. Brynner interpretava il Re, Patricia Morison Anna. Il tour and\u00f2 in scena in trenta citt\u00e0 e chiuse il 17 dicembre 1955 allo Shubert Theatre di Filadelfia.\nA Londra e nel mondo.\nLa prima londinese avvenne l'8 ottobre 1953 al Theatre Royal Drury Lane, con grandi plausi di critica e pubblico, e il musical rimase in scena per 946 repliche. Jerome Whyte curava la regia e il cast comprendeva: Valerie Hobson (Ms Anna), Herbert Lom (Re), Muriel Smith (Lady Thiang) e Martin Benson nel ruolo del Kralahome, un ruolo che avrebbe interpretato anche nel film. Allo scadere dei loro contratti, la Hobson e Lom furono sostituiti rispettivamente da Eve Lister e George Pastell. Le loro interpretazioni furono meno apprezzate, ma il \"New York Times\" fece notare che il musical era talmente buono da poter sopravvivere anche a un cast mediocre.\nPoco dopo la prima londinese, \"The King and I\" debutt\u00f2 anche in Giappone, Australia e nel resto dell'Europa.\nI primi revival.\nLa New York City Center Light Opera Company mise in scena il primo revival newyorchese di \"The King and I\" per tre settimane nell'aprile e maggio 1956; John Fearnley curava la regia, June Graham ricre\u00f2 le coreografie di Robbins e Jan Clayton e Zachary Scott interpretavano i due protagonisti. Muriel Smith torn\u00f2 ad interpretare Lady Thiang, un ruolo gi\u00e0 ricoperto a Londra, mentre Patrick Adiarte interpret\u00f2 Chulalongkorn, come nel film. La medesima compagnia ripropose il musical per tre settimane quattro anni dopo, nel maggio 1960, con Barbara Cook (Anna), Farley Granger (Re), Joy Clements (Tuptim) ed Anita Darian (Lady Thiang). Particolarmente apprezzata fu la performance di Barbara Cook, che interpret\u00f2 Anna come pi\u00f9 dignitosa delle interpreti precedenti, una dote che divenne un punto di forza nelle scene con il Re. City Center produsse un terzo allestimento diretto da Fearnley nel 1963, con Eileen Brennan nel ruolo di Ms Anna, Manolo Fabregas in quello del Re e Clements e Darian nei ruoli gi\u00e0 interpretati tre anni prima. La quarta e ultima produzione della City Center and\u00f2 in scena nel 1968, con Michael Kermoyan nel ruolo del Re e Constance Towers in quello di Anna. Nelle tre produzioni degli anni 60, Yuriko (l'originale Eliza a Broadway) ricre\u00f2 le coreografie di Jerome Robbins.\nRodgers produsse un revival in scena al Lincoln Center per cinque settimane nel 1964. Edward Greenberg curava la regia, Yuriko ricreava la coreografie di Robbins, Irene Sharaff curava i costumi (come aveva gi\u00e0 fatto a Broadway nel 1951 e nel film del 1956) e il cast comprendeva: Ris\u00eb Stevens (Anna), Darren McGavin (Re), Michael Kermoyan (Kralahome), Frank Poretta (Lun Tha), Lee Venora (Tuptim) e Patricia Neway (Lady Thiang).\nIl primo revival londinese rimase in scena all'Adelphi Theatre per 260 repliche dal 10 ottobre 1973 al 25 maggio 1974, con la regia di Roger Redfarn e le coreografie di Sheila O'Neill. La produzione, nata come una tourn\u00e9e delle province inglesi nella primavera 1973, aveva come protagonisti Sally Ann Howes e Peter Wyngarde e ricevette recensioni contrastanti: alcuni critici criticarono la messa in scena e lodarono i protagonisti, mentre altri identificarono Howes e Wyngarde come gli anelli deboli della produzione.\nTour e revival con Yul Brynner.\nAll'inizio del 1976, i produttori Lee Gruber e Shelly Gross offrirono a Yul Brynner la possibilit\u00e0 di tornare a interpretare in un tour statunitense e a Broadway il ruolo che lo aveva lanciato venticinque anni prima. La tourn\u00e9e fu inaugurata a Los Angeles il 26 luglio 1976, con Constance Towers nel ruolo di Anna, e la sera della prima Brynner soffr\u00ec di una laringite cos\u00ec forte che si limit\u00f2 a mimare le parole mentre il figlio Rock cantava e recitava i dialoghi dalla buca dell'orchestra. Il tour registr\u00f2 il tutto esaurito in numerose citt\u00e0 statunitensi prima di debuttare all'Uris Theatre di Broadway il 2 maggio 1977. Yuriko curava la regia e ricreava il lavoro di Robbins, mentre il resto del cast comprendeva Martin Vidnovic (Lun Tha) e June Angela (Tuptim), con Michael Kermoyan ancora una volta nel ruolo del Kralahome. Il musical rimase in scena a Broadway per 696 repliche (quasi due anni) e i due protagonisti si presero tre settimane di vacanze nel 1978, in cui vennero rispettivamente sostituiti da Michael Kermoyan e Angela Lansbury.\nAl termine delle repliche newyorchese, il tour and\u00f2 avanti con Brynner e Tower attraverso gli Stati Uniti. Il 12 giugno 1979 la produzione debutt\u00f2 al London Palladium di Londra con Brynner, Virginia McKenna (Anna), June Angela (Tuptim) e John Bennett (Kralahome); il musical rimase in scena fino al 27 settembre 1980 e la McKenna vinse il Laurence Olivier Award alla miglior attrice in un musical. Al termine delle repliche londinesi, Brynner si prese alcuni mesi di pausa, prima di ritornare a interpretare il Re del Siam nel tour statunitense inaugurato all'inizio del 1981. Mitch Leigh produsse e diresse il tour, mentre Rebecca West ricreava la coreografia di Robbins e danzava nel ruolo di Simon nella sequenza tratta dalla capanna dello zio Tom. Patricia Marand interpretava Anna, Michael Kermoyan il Kralahome e Patricia Welch Tuptim. Verso la fine dell'anno Kate Hunter Brown sostitu\u00ec la Marand nel ruolo di Anna e recit\u00f2 la parte per oltre diciotto mesi.\nNel 1983 Mary Beth Peil si un\u00ec al cast nel ruolo di Anna e il 13 settembre dello stesso anno Yul Brynner celebr\u00f2 la sua quattromillesima replica nel ruolo del Re. Lo stesso giorno gli fu diagnosticato un cancro inoperabile ai polmoni. Il tour fu sospeso per alcuni mesi per permettere a Brynner di ricevere la radioterapia, che si rivel\u00f2 inefficace. Il gennaio 1985 \"The King and I\" torn\u00f2 a Broadway con Brynner, Peil, Welch e Kermoyan, e rimase in scena per 191 repliche. La quarta moglie di Brynner, Kathy Lee Brynner, interpretava Eliza. Per facilitare il lavoro a Brynner, la canzone \u201cA Puzzlement\u201d fu cancellata per quella che fu spacciata al pubblico per un'infezione alla gola del primattore. La performance dello storico interprete del Re del Siam fu comunque un grandissimo successo e l'attore vinse uno speciale Tony Award; Mary Beth Peil fu candidata al Tony Award alla miglior attrice non protagonista in un musical per la sua Ms Anna. L'ultima rappresentazione si tenne la domenica 30 giugno 1985, che coincise con la replica numero 4625 di Brynner. L'attore mor\u00ec quattro mesi dopo, il 10 ottobre 1985.\nDall'agosto 1989 al marzo 1990, un nuovo tour diretto da Arthur Storch e con le coreografie di Robbins attravers\u00f2 il Nord America. Rudolf Nureyev interpretava il Re del Siam, mentre Liz Robertson vestiva i panni di Ms Anna. La performance di Nureyev fu stroncata unanimemente dai critici, che gli rimproverarono le scarse abilit\u00e0 nella recitazione. \nJames Hammerstein cur\u00f2 la regia di un breve revival del musical al Sadler's Wells di Londra, rimasto in cartellone dal 12 febbraio al 30 marzo 1991. Susan Hampshire interpretava Ms Anna, Sandra Browne cantava il ruolo di Lady Thiang e Matsumoto Haku\u014d II, noto attore kabuki, recitava nel ruolo del Re del Siam; le coreografie erano di Yuriko. Nonostante la breve permanenza in cartellone, il revival ottenne una candidatura ai Laurence Olivier Award: la Browne ricevetta infatti una \"nomination\" al Laurence Olivier Award alla miglior performance in un ruolo non protagonista in un musical. Durante l'estate lo stesso allestimento fu riproposto al teatro dell'opera di Manchester.\nL'influenza di Renshaw (1991-2002).\nLa prima produzione ad allontanarsi drasticamente dallo spirito e dall'estetica dell'allestimento originale fu il revival australiano del 1991, diretto dal regista britannico Christopher Renshaw e con Hayley Mills nel ruolo di Ms Anna. Ignorando le direzioni sceniche del libretto di Hammestein, Renshaw tent\u00f2 di avvicinare il musical alla cultura thai e di enfatizzare lo scontro culturale tra Anna ed il Re: il suo Siam divenne pi\u00f9 sinistro e meno fiabesco, la sua Anna meno elegante e pi\u00f9 forte, il Re pi\u00f9 giovane. Gli allestimenti di Renshaw portarono alla luce anche la tensione erotica tra il Re e la tutrice, in un modo rimasto pi\u00f9 sotteso negli allestimenti precedenti. Renshaw elimin\u00f2 alcune battute e ne fece tradurre altre in thailandese per rafforzare l'idea di essere in un paese straniero, oltre ad insistere fortemente che tutti i personaggi siamesi venissero interpretati da attori asiatici. Collabor\u00f2 con Lar Lubovitch e Jerome Robbins nel creare balletti pi\u00f9 spirituali per l'entrata in scena del Re nel primo atto e per la processione del sacro elefante bianco nel secondo, i costumi di Roger Kirk si attennero strettamente alla moda siamese del diciannovesimo secolo e cos\u00ec anche le scenografie di Brian Thompson. Centinaia di immagine di elefanti furono scolpite ovunque sul set e nel primo atto un enorme Buddha di Smeraldo incombeva dal fondo del palcoscenico. In un musical fortemente improntato sull'incontro/scontro tra due culture, Renshaw consider\u00f2 il libretto troppo datato e viziato dall'orientalismo degli anni 50, con una visione quasi stereotipica del Siam e, soprattutto, del suo regnante. L'approccio di Renshaw era caratterizzato da una profonda sensibilit\u00e0 verso la cultura, tradizione e religione thailandese, che infuse nella sua rilettura del musical. La storica del teatro Eileen Blumenthal critic\u00f2 la posizione di Renshaw, accusandolo di dirigere un \"King and I\" per l'epoca del politicamente corretto; pur riconoscendo l'insensibilit\u00e0 dell'Oriente ricreato da Hammerstein, la professore Blumenthal sostenne che il musical era avanti rispetto ad altre rappresentazioni degli anni 50, caratterizzate da un orientalismo esasperato e da un'eccessiva esoticizzazione di personaggi asiatici. Soprattutto, secondo la Blumenthal, il musical non ha mai voluto ricreare una rappresentazione realistica del Sud-est asiatico, ma evidenziare la mentalit\u00e0 europeista dell'occidente creando un Oriente fantastico ed esotico.\nLa produzione di Renshaw debutt\u00f2 al Neil Simon Theatre di Broadway l'11 aprile 1996, con Donna Murphy nel ruolo di Anna e Lou Diamond Phillips in quello del Re. Accanto a loro nel cast, Jose Llana (Lun Tha), Joohee Choi (Tuptim), Taewon Yi Kim (Lady Thiang) e Jenna Ushkowitz al suo debutto a Broadway nel ruolo di una delle principessine. Apprezzatissime furono le interpretazioni di Phillips, Kim e Murphy, che vinse il suo secondo Tony Award alla miglior attrice protagonista in un musical (il primo lo aveva vinto l'anno prima per \"Passion\"). Allo scadere del suo contratto, la Murphy fu sostituita da Faith Prince e poi da Marie Osmond, mentre Kevin Gray rimpiazz\u00f2 Phillips. Il revival rest\u00f2 in scena per 780 repliche e, dopo aver chiuso a Broadway, part\u00ec in un tour statunitense. Hayley Mills torn\u00f2 a recitare nel tour statunitense, accanto al Re di Victor Talmadge; allo scadere del suo contratto la Mills fu sostituita da Marie Osmond, Sandy Duncan, Stefanie Powers e Maureen McGovern, che chiuse la tourn\u00e9e a Chicago nel giugno 1998.\nLa produzione di Renshaw and\u00f2 in scena a Londra nel 2000, con le coreografie di Lubovitch, le scene di Thompson e i costumi di Kirk. Il revival debutt\u00f2 il 3 maggio 2000 al London Palladium, con la primadonna del teatro inglese Elaine Paige nel ruolo di Anna e Jason Scott Lee in quello del Re, mentre Taewon Yi Kim riprese il suo ruolo di Lady Thiang. La produzione fu un enorme successo commerciale e vendette oltre biglietti per un valore di otto milioni di sterlina prima ancora di andare in scena. Alcuni critici lamentarono una mancanza di chimica tra Paige e Lee e la Thiang di Kim ottenne le recensioni migliori, oltre a venir candidata al Laurence Olivier Award alla miglior performance in un ruolo non protagonista in un musical. L'allestimento chiuse il 5 gennaio 2002.\nProduzioni pi\u00f9 recenti.\nBaayork Lee, che recit\u00f2 nella produzione originale all'et\u00e0 di cinque anni, diresse il tour statunitense del 2004, coreografato da Susan Kikuchi su modello dei movimenti di Robbins. Martin Vidnovic (Lun Tha a Broadway nel 1977) interpretava il Re, mentre Sandy Duncan interpret\u00f2 Anna per un anno. Stefanie Powers rimpiazz\u00f2 la Duncan all'inizio del 2005 e continu\u00f2 ad interpretare il ruolo fino a novembre. La regia della Lee fu lodata soprattutto per essere stata capace di smussare gli angoli del libretto di Hammerstein, soprattutto quelli legati alla questione Oriente-Occidente: con il passare degli anni, infatti, la versione di Hammerstein \u00e8 diventata sempre pi\u00f9 discussa e l'orientalismo del musical \u00e8 stato accostato a del vero e proprio razzismo.\nNel 2009 Jeremy Sams ha diretto e Kikuchi ha coreografato una produzione andata in scena per una settimana alla Royal Albert Hall, con Maria Friedman nel ruolo di Ms Anna e Daniel Dae Kim in quello del Re. Nel dicembre 2010 Paul Kerryson ha diretto un revival di \"The King and I\" in scena al Curve Theatre di Leicester con Janie Dee e Chook Sibtain, accolto freddamente dalla critica. Nel dicembre 2011 un tour inglese del musical ha debuttato ad Edimburgo ed \u00e8 rimasto in tourn\u00e9e fino al maggio 2011 con Josefina Gabrielle nel ruolo di Anna e Ramon Tikaram in quello del Re.\nNel giugno 2014 Lee Blakely ha diretto una produzione in inglese del musical al Th\u00e9\u00e2tre du Ch\u00e2telet di Parigi, con Susan Graham nel ruolo di Anna, Lambert Wilson nella parte del Re e Lisa Milne in quello di Lady Thiang; la produzione fu accolta entusiasticamente sia dalla critica francese che da quella internazionale. Un mese prima, l'Opera Australia aveva riprosposto l'allestimento di Renshaw, che questa volta fu criticata per dipingere la corte siamese come un luogo di barbarie. Lisa McCune e Teddy Tahu Rhodes interpretavano i ruoli principali.\nBartlett Sher ha diretto il quarto revival di Broadway, debuttato al Vivian Beaumont Theatre del Lincoln Center il 16 aprile 2015, con anteprime a partire dal 12 marzo. Il cast era composto da: Kelli O'Hara (Anna), Ken Watanabe (Re), Ruthie Ann Miles (Lady Thiang), Conrad Ricamora (Lun Tha), Ashley Park (Tuptin). Le coreografie, basate su quelle di Robbins, erano di Christopher Gattelli, i costumi di Catherine Zuber, le scenografie di Michael Yeargan e le luci di Donald Holder. Le recensioni furono unanimemente eccellenti e lodarono l'eccellenza del cast e la regia di Sher, capace di ribilanciare gli equilibri del libretto. Hool Lee, Jose Llana e Daniel Dae Kim sostituirono Watanabe nel ruolo del Re, mentre Marin Mazzie rimpiazz\u00f2 O'Hara nella parte di Ms Anna. Il revival chiuse il 26 giugno 2016 dopo 538 repliche. Nel novembre 2016 part\u00ec un tour statunitense del musical con Laura Michelle Kelly, mentre nel giugno 2018 il revival di Sher debutta al London Palladium con Kelli O'Hara e Ken Watanabe nei ruoli gi\u00e0 interpretati a Broadway. Le recensioni sono state ancora una volta positive - per quanto alcuni critici abbiano sollevato una visione troppo romanticizzata dell'imperialismo britannico - e unanimi sono state le lodi per Kelli O'Hara. Dall'aprile 2019 all'aprile 2010 la produzione di Sher \u00e8 andata in tour nel Regno Unito con Jose Llana nel ruolo del Re del Siam ed Annalene Beechey, la sostituta di Kelli O'Hara a Londra, in quello di Anna. Nell'estate del 2019 Kelli O'Hara e Ken Watanabe tornato a recitare nella produzione di Sher, questa volta per una stagione limitata in scena al Tokyu Theatre Orb di Tokyo.\nAdattamenti.\nNel 1956 Walter Lang diresse l'acclamato omonimo adattamento cinematografico del musical, con Yul Brynner nel ruolo del Re, Deborah Kerr nel ruolo di Anna (doppiata nel canto da Marni Nixon), Rita Moreno nella parte di Tuptin (doppiata nel canto da Leona Gordon); Martin Benson (Kralahome), Terry Saunder (Lady Thiang) e Patrick Adiarte (Chulalongkorn) tornarono a ricoprire i ruoli gi\u00e0 interpretati a teatro, mentre Alan Mowbray interpret\u00f2 l'ambasciatore inglese. Alcune canzoni vennero eliminate, ma il film \u00e8 fedele al libretto di Hammestein; lo storico del teatro musicale Thomas S. Hischak ha definito il film il miglior adattamento cinematografico di qualunque opera di Rodgers e Hammerstein. \"Il re ed io\" fu candidato a nove premi Oscar e ne vinse cinque: miglior attore protagonista a Yul Brynner, migliore scenografia a Lyle R. Wheeler, John DeCuir, Walter M. Scott e Paul S. Fox, migliori costumi \"a\" Irene Sharaff (gi\u00e0 premiata costumista a Broadway nel 1951), miglior sonoro a Carlton W. Faulkner, miglior colonna sonora a Alfred Newman e Ken Darby. Ottennero candidature all'Oscar anche il film, la regia di Lang, Deborah Kerr e la fotografia di Leon Shamroy. Il film fu accusato di lesa maest\u00e0 in Thailandia: la sua proiezione fu impedita, cos\u00ec come la messa in scena del musical.\nNel 1972, la CBS produsse una serie televisiva non musicale tratta dal musical, di cui seguiva fedelmente la trama, e Yul Brynner torn\u00f2 ad interpretare il Re accanto all'Anna di Samantha Eggar. La serie, intitolata \"Anna ed io\", fu un flop e venne cancellata dopo 13 episodi. Facevano parte del cast anche Keye Luke (Kralahome), Eric Shea (Louis Owens), Brian Tochi (Chulalongkorn) e Rosalind Chao (Principessa Serena). Margaret Landon si sent\u00ec offesa dal trattamento riservato al suo lavoro e fece causa, senza successo, per violazione di copyright.\nLa rivista \"Jerome Robbins' Broadway\" and\u00f2 in scena a Broadway per 688 repliche tra il febbraio 1989 e il settembre 1990; in essa veniva celebrata l'opera del coreografo Jerome Robbins, ricostruita da Yuriko, e scene da \"The King and I\" furono ricreate come nella produale di Broadway del 1951. Tra esse \"Shall We Dance\" e \"The Small House of Uncle Thomas\".\nLa Crest Animation Productions e Morgan Creek Entertainment Group ha prodotto un film d'animazione tratto dal romanzo della Landon e con le musiche di Rodgers e Hammerstein, \"Il re ed io\". Diretto da Richard Rich, il cartone animato non era fedele al musical, ma anzi includeva elementi fantastici come cuccioli di drago e altro. Diverse canzoni del musical furono utilizzate e cantate da Christiane Noll nel ruolo di Anna e Martin Vidnovic in quello del Re; Vidnovic aveva recitato anche nel musical, nel ruolo di Lun Tha a Broadway nel 1977. Durante i titoli di cosa, Barbra Streisand canta un medley di \"I Have Dreamed\", \"We Kiss in a Shadow\" e \"Something Wonderful\". Il film fu un flop a livello critico e commerciale e la Rodgers &amp; Hammerstein Organization ha espresso rammarico per aver concesso i diritti.\nMusica e incisioni discografiche.\nColonna sonora.\nRichard Rodgers tent\u00f2 di ricreare suoni orientaleggianti nella partitura, ricorrendo a semitoni diatonici in \"A Puzzlement\", una melodia al flauto in \"We Kiss in the Shadow\" e alla quinta giusta. La musical per \"The Small House of Uncle Thomas\" fu scritta in gran parte da Trude Rittmann, arrangiatrice musicale dei balletti, anche se nella lunga sequenza musicale vengono citati \"Hello, Young Lovers\" e \"A Puzzlement\". Prima che Rodgers e Hammestein cominciassero a scrivere insieme la forma dominante delle canzoni dei musical seguivano la cosiddetta \"AABA song form\", ma in \"The King and I\" Rodgers apport\u00f2 diverse variazioni al tema. \"I Have Dreamed\", per esempio, consiste di numerose diverse variazioni dello stesso teme fino alla fine, dove si aggiunge una nuova melodia.\nWilliam Hyland, il biografo di Rodgers, ha affermato che la colonna sono di \"The King and I\" \u00e8 legata pi\u00f9 strettamente all'azione drammatica rispetto ai suoi musical precedenti, tra cui il grande successo \"South Pacific\", in cui le canzoni servivano pi\u00f9 che altro da intrattenimento. Ad esempio, \"I Whistle a Happy Tune\", la canzone che apre il musical, esprime la paura di Anna nell'entrare in un paese straniero con il figlio, ma la melodia allegra suggerisce la sua determinazione nel superare le avversit\u00e0. Lo storico del teatro musicale William G. Hyland ha fatto notare che \"Hello, Young Lovers\" \u00e8 canzone in puro stile Rodgers: nelle prime otto battute si alternano solo due diversi accordi, ma la canzone resta commovente nella sua semplicit\u00e0.\nIncisioni discografiche.\nLa Decca Records rilasci\u00f2 la colonna sonora cantata dal cast originale di Broadway nel 1951 e l'album fu inserito nella Grammy Hall of Fame Award nel 2000. Il critico John Kenrick ha fatto notare che i punti forti dell'album sono il calore della Lawrence e le performance vocali della coppia secondaria, Larry Douglas e Doretta Morrow, ma si lament\u00f2 del fatto che \"Shall We Dance?\" fosse stata accorciata per la registrazione e che nell'album nessun bambino cantasse: nei momenti corali di \"Getting to Know You\", infatti, solo le mogli del Re cantano con Anna e non i principini. Thomas S. Hischak, parlando dell'incisione del cast londinese del 1953, ha evidenziato come la performance vocale di Valerie Hobson non sia superiore a quella della Lawrence, ma che la Lady Thiang di Muriel Smith regalava una vera gemma con la sua \"Something Wonderful\"; Hischak ha lamentato anche gli eccessivi tagli alla partitura. Al contrario, Hischak ha molto apprezzato la colonna sonora dell'adattamento cinematografico e, in particolare, la voce di Marni Nixon che doppiava Deborah Kerr nel canto; Kenrick, invece, pur apprezzando la voce della Nixon, non riteneva gli altri interpreti all'altezza.\nAlle prime tre incisioni discografiche Kenrick prefer\u00ec quella del Lincoln Center del 1964, di cui apprezz\u00f2 molto le interpretazioni di Ris\u00eb Stevens nel ruolo di Anna e Patricia Neway in quello di Lady Thiang. La novit\u00e0 di questo album \u00e8 stato includere \" \"The Small House of Uncle Thomas\", una scelta che, a causa del fatto che un LP potesse contenere solo cinquanta minuti di musica, port\u00f2 all'eliminazione di altre canzoni. Secondo Kenrick la migliore incisione discografica del musical \u00e8 l'album del revival del Broadway del 1977: non solo Yul Brynner era vocalmente al suo meglio, ma la Anna di Constance Towers era \"grande\" e le performance in ruoli minori di Martin Vidnovic, June Angela e del resto del cast erano \"favolose\". Tuttavia, ancora una volta si lament\u00f2 dei tagli e, soprattutto, di quello del balletto. Al contrario di Kenrick, Hischak non am\u00f2 la performance di Brynner, di cui prefer\u00ec le incisioni precedenti perch\u00e9 \"pi\u00f9 vibranti\". Kenrick lod\u00f2 l'album in studio del 1992 e defin\u00ec la performance di Julie Andrews \"pura magia\", ed apprezz\u00f2 anche il cast recording di Broadway del 1996: lod\u00f2 le interpretazioni di Donna Murphy e fece presente che Lou Diamond Phillips \u00e8 l'unico Re ad allontanarsi dall'ombra di Brynner. Hischak apprezz\u00f2 l'Anna di Christiane Noll e il Re di Martin Vidnovic nella colonna sonora del film d'animazione del 1999, considerando l'album migliore del film stesso. L'album del revival di Broadway del 2015 con Kelli O'Hara e Ken Watabe fu candidato al Grammy Award al miglior album di un musical teatrale."}
{"id": "1829075", "revid": "287204", "url": "https://it.wikipedia.org/wiki?curid=1829075", "title": "Football Club An\u017ei Tallinn", "text": "Il Tallinna FC Anzhi, meglio conosciuto come FC Anzhi Tallinn, \u00e8 un club estone di calcio a 5 con sede a Tallinn. Nella stagione 2007/2008 disputa la massima divisione del Campionato estone di calcio a 5, ed \u00e8 stata la prima squadra estone a partecipare alla UEFA Futsal Cup in quanto primo campione nazionale d'Estonia, titolo conquistato alla fine della stagione 2007/2008 durante il primo campionato d'Estonia."}
{"id": "1829076", "revid": "174925", "url": "https://it.wikipedia.org/wiki?curid=1829076", "title": "Cameraman", "text": ""}
{"id": "1829078", "revid": "118292337", "url": "https://it.wikipedia.org/wiki?curid=1829078", "title": "Esbj\u00f6rn Svensson", "text": "Biografia.\nSvensson cominci\u00f2 a suonare molto presto nella vita spinto dalla madre, una pianista classica, e dal padre, appassionato di jazz. Dapprima mostr\u00f2 interesse per la musica classica. Durante l'adolescenza si appassion\u00f2 al rock e, insieme ad alcuni compagni di scuola, diede vita ad un gruppo. Torn\u00f2 successivamente alla musica classica per approdare definitivamente al jazz. A 16 anni cominci\u00f2 a prendere lezioni di piano. Pi\u00f9 tardi frequent\u00f2 l'Universit\u00e0 di Stoccolma per 4 anni.\nNel 1990 Svensson fond\u00f2 il suo primo gruppo con l'amico di infanzia Magnus \u00d6str\u00f6m alle percussioni. Nel 1993 si aggiunse il bassista Dan Berglund e cos\u00ec nacque lo Esbj\u00f6rn Svensson Trio (E.S.T.).\nNel 1993 fu pubblicato il loro primo album \"When Everyone Has Gone\". A met\u00e0 degli anni novanta il trio cominci\u00f2 ad essere famoso e nel 1995 e nel 1996 in Svezia Svensson fu nominato Musicista Jazz dell'Anno. Nel 1999 il gruppo acquis\u00ec notoriet\u00e0 internazionale con l'album \"From Gagarin's Point Of View\".\nCon la pubblicazione dell'album \"Good Morning Susie Soho\" (2000) e \"Strange Place For Snow\" (2002), il trio cominci\u00f2 ad essere conosciuto negli Stati Uniti. Nel 2002 il gruppo fece un tour di 9 mesi in Europa, negli Stati Uniti e in Giappone. I loro album successivi \"Seven Days Of Falling\" (2003), \"Viaticum\" (2005) e \"Tuesday Wonderland\" (2006) ebbero una buona accoglienza sia dalla critica che dal pubblico.\nNel numero di maggio 2006 la rivista specializzata americana Down Beat dedic\u00f2 al gruppo la copertina. L'ultimo album \"E.S.T. Live in Hamburg\", pubblicato nel 2007, \u00e8 la registrazione del concerto tenuto nell'autunno 2006 ad Amburgo in Germania durante il Tuesday Wonderland Tour.\nPrima della morte di Svensson, avvenuta a causa di un incidente subacqueo, il trio stava lavorando all'integrazione della musica elettronica nelle sonorit\u00e0 proprie del gruppo. Oltre alle registrazioni con l'E.S.T., Svensson registr\u00f2 album con Nils Landgren e Viktoria Tolstoy.\nIl 14 giugno 2008, Svensson \u00e8 morto durante una sessione di immersioni subacquee a Ingar\u00f6, fuori Stoccolma, in Svezia. I suoi compagni di immersione, tra cui un istruttore e suo figlio di 14 anni, alla fine lo trovarono sdraiato privo di sensi sul fondo del mare. Dopo aver subito gravi ferite, \u00e8 stato portato d'urgenza all'ospedale universitario Karolinska in elicottero, ma non \u00e8 stato possibile salvarlo. Era sposato e padre di due figli."}
{"id": "1829080", "revid": "395572", "url": "https://it.wikipedia.org/wiki?curid=1829080", "title": "Continuum linguistico", "text": ""}
{"id": "1829081", "revid": "7336", "url": "https://it.wikipedia.org/wiki?curid=1829081", "title": "Settima di dominante", "text": ""}
{"id": "1829086", "revid": "123168791", "url": "https://it.wikipedia.org/wiki?curid=1829086", "title": "Dampiro", "text": "Un dampiro \u00e8 una creatura leggendaria del folclore rom, secondo il quale essa sarebbe la progenie di un vampiro e di una donna umana. Una descrizione accurata della figura del dampiro \u00e8 stata fornita dall'antropologo Tatomir Vukanovi\u0107. Alcune tradizioni specificano i segni con cui il figlio di un vampiro pu\u00f2 essere riconosciuto: le leggende serbe dicono che ha una chioma selvaggia di capelli scuri o neri e non ha un'ombra. Nel folklore bulgaro, le indicazioni possibili includono l'essere \"molto sporco\" e \"un segno profondo sulla schiena, come una coda \". Allo stesso modo, un naso pronunciato era considerato un segno, come anche orecchie, denti o occhi pi\u00f9 grandi del normale.\nNomenclatura.\nIn Lingua albanese ghega \"Dham-(dente)+Pirs(che beve)\" significa\"che beve per mezzo del dente\". \nIl termine \"dampiro\" \u00e8 associato al folclore del popolo rom dei Balcani, i cui credi sono stati descritti da Vukanovi\u0107. Nel resto della regione, sono usate parole come il serbo \"vampirovi\u0107\", \"vampijerovi\u0107\", \"vampiri\u0107\" (cos\u00ec come il bosniaco \"lampijerovi\u0107\", ed altri) che letteralmente significano \"figlio di un vampiro\". Nel folclore bulgaro, numerosi termini come \"glog\" (letteralmente \"biancospino comune\"), \"vampirdzhiya\" (\"vampiro\" + \"nomen agentis\" suffisso), \"vampirar\" (\"vampiro\" + \"nomen agentis\" suffisso), \"dzhadadzhiya\" e \"svetocher\" sono utilizzati in riferimento ai bambini e ai loro discendenti, oltre a cacciatori di vampiri specializzati.\nInfluenza culturale.\nNella letteratura, secondo J. Gordon Melton, dal suo libro \"The Vampire: The Encyclopedia of the Undead\", in alcune aree, un vero dampiro possiede un \"corpo, scivoloso e gelatinoso e vive solo una breve vita\", o come in \"L'Accademia dei Vampiri.\"\nLa figura del dampiro \u00e8 stata ampiamente ripresa nella cultura popolare moderna; la si trova per esempio: nei fumetti Marvel (\"Blade\"), Bonelli Editore (\"Dampyr\"), manga e anime (\"Vampire Hunter D\", \"Castlevania\"), videogiochi (\"Castlevania\", ', ' e \"Vampire Night\"), film e letteratura."}
{"id": "1829097", "revid": "228587", "url": "https://it.wikipedia.org/wiki?curid=1829097", "title": "All the Way", "text": ""}
{"id": "1829105", "revid": "334064", "url": "https://it.wikipedia.org/wiki?curid=1829105", "title": "Riduzione di Birch", "text": "La riduzione di Birch \u00e8 una riduzione organica di un anello aromatico con sodio e un alcol in ammoniaca liquida a formare l'1,4-cicloesadiene. La reazione venne riportata dal chimico Arthur John Birch (1915\u20131995) nel 1944. Questa reazione fornisce un'alternativa all'idrogenazionecatalitica, che generalmente riduce completamente l'anello a cicloesano: dopo l'iniziale riduzione a cicloesadiene, la riduzione catalitica dei restanti doppi legami (non aromatici) \u00e8 molto pi\u00f9 facile.\nLitio e potassio possono sostituire il sodio; gli alcoli pi\u00f9 usati sono etanolo e t-butanolo.\nUn esempio \u00e8 la riduzione del naftalene:\nMeccanismo di riduzione.\nUna soluzione di sodio in ammoniaca forma un sale elettruro [Na(NH3)x]+ e-, che d\u00e0 un intenso colore blu alla soluzione. Gli elettroni solvatati si aggiungono all'anello aromatico a dare un radicale anionico. L'alcolo aggiunto fornisce un protone al carbanione. Per molti substrati l'ammoniaca non \u00e8 abbastanza acida:"}
{"id": "1829106", "revid": "599013", "url": "https://it.wikipedia.org/wiki?curid=1829106", "title": "Venusia Paliotti", "text": "Carriera.\nClub.\nHa giocato nella Fiammamonza, con la quale ha vinto lo scudetto nel 2006, e con la nazionale italiana.\nHa disputato sei campionati tra Serie D e Serie C regionali con la squadra femminile dell'A.C.F. Pavia. Giunta alla , si \u00e8 trasferita la successiva stagione al per poi tornare, dopo tre campionati, alla squadra monzese.\nNelle stagioni 2008-2009 e 2009-2010 \u00e8 in forza al per passare, nelle due stagioni successive al , societ\u00e0 con la quale decide di cessare l'attivit\u00e0 agonistica al termine della stagione 2011-2012."}
{"id": "1829112", "revid": "647919", "url": "https://it.wikipedia.org/wiki?curid=1829112", "title": "Michail Fedorovich Larionov", "text": ""}
{"id": "1829113", "revid": "647919", "url": "https://it.wikipedia.org/wiki?curid=1829113", "title": "Michail Larionov", "text": ""}
{"id": "1829119", "revid": "31886", "url": "https://it.wikipedia.org/wiki?curid=1829119", "title": "Salicilismo", "text": "Il salicilismo \u00e8 una sindrome che si verifica in seguito all'assunzione di un eccesso di acido salicilico.\nL'acido salicilico \u00e8 di per s\u00e9 un blando antinfiammatorio non steroideo (FANS), tuttavia il principio pi\u00f9 noto ad esso correlato \u00e8 l'acido acetilsalicilico, un FANS pi\u00f9 potente. Quest'ultimo pu\u00f2 essere deacetilato ad acido salicilico per reazione spontanea o a seguito di interazione con enzimi plasmatici (esterasi); pu\u00f2 quindi esser anch'esso fonte di salicilismo.\nDescrizione.\nIl salicilismo \u00e8 uno stato di tossicit\u00e0 intermedio, si verifica infatti per dosi superiori a quelle comunemente usate in terapia (a cui sono associati i primi effetti collaterali, come l'ulcera gastrica e l'asma da aspirina, tipici negli individui predisposti) ma per dosi nettamente inferiori a quelle che portano agli eventi pi\u00f9 gravi (epatotossicit\u00e0, insufficienza renale, tossicit\u00e0 pancreatica). I sintomi del salicilismo sono nausea, vomito, acufeni (o tinnito) e vertigini.\nTrattamento.\nIn genere \u00e8 sufficiente abbassare la dose del farmaco senza sospendere la terapia, se la sindrome persiste si cerca un farmaco alternativo.\nFonti.\n\"Farmacologia Generale e Clinica\", 9\u00aa edizione, B.G. Katzung"}
{"id": "1829124", "revid": "2078053", "url": "https://it.wikipedia.org/wiki?curid=1829124", "title": "Patto territoriale", "text": "In Italia viene inteso per patto territoriale un accordo che lega i comuni, la provincia ed, eventualmente, la regione, nonch\u00e9 le parti sociali e altri soggetti pubblici o privati appartenenti a una certa area geografica. L'entit\u00e0 dell'area geografica interessata dipende da varie concause ma, generalmente, si attesta a porzioni del livello provinciale. Il patto territoriale \u00e8 uno degli strumenti della cosiddetta programmazione negoziata\nIl patto territoriale ha come scopo quello del raggiungimento di determinati obiettivi di sviluppo locale.\nFino al 1996 erano attivati dai comuni su iniziativa volontaristica. Da quella data in poi lo Stato italiano (legge 662/1996, commi 203 e successivi) li ha sostenuti ed incentivati attraverso il Gruppo di azione locale (GAL), che \u00e8 un gruppo composto da soggetti pubblici e privati allo scopo di favorire lo sviluppo locale."}
{"id": "1829125", "revid": "1086846", "url": "https://it.wikipedia.org/wiki?curid=1829125", "title": "Genoa Cricket and Football Club 2007-2008", "text": "Stagione.\nLa stagione 2007-08 \u00e8 quella del ritorno in A per il Genoa, che vi aveva militato l'ultima volta nel 1994-95. Il debutto avviene in casa contro il Milan, 12 anni dopo i fatti di Vincenzo Spagnolo: i rossoneri vincono per 3-0. La prima vittoria arriva alla 5\u00aa giornata, quando la tripletta di Borriello permette di sconfiggere l'Udinese. Con altre due vittorie contro Napoli e Cagliari, la squadra sale al 5\u00ba posto ma nelle successive nove partite fa solo quattro punti e si ritrova al 15\u00ba posto. Il girone d'andata si conclude nel modo positivo con 3 vittorie in altrettante giocate.\nNel girone di ritorno, la squadra ligure \u00e8 protagonista di un buon campionato che, nonostante i risultati sfavorevoli nei derby contro la Sampdoria, e le sconfitte con tutte le prime quattro classificate (tranne un 1-1 contro i campioni d'Italia l'Inter). Infatti, malgrado la sconfitta nel derby di ritorno, il Genoa parve lottare per un posto in UEFA e raggiunse il settimo posto alla 25\u00aa giornata. Purtroppo, nelle restanti partite, la squadra vinse solo 4 volte e termina con il nono posto a quota 48 punti.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "1829126", "revid": "287204", "url": "https://it.wikipedia.org/wiki?curid=1829126", "title": "Genet", "text": "Una colonia clonale o genet \u00e8 un gruppo di individui geneticamente identici, come piante, funghi, o batteri, che sono cresciuti in un dato luogo, tutti originati vegetativamente, non sessualmente, da un singolo antenato.\nIn ecologia, il genet \u00e8 un organismo che inizia la propria vita come zigote unicellulare e che dar\u00e0 poi origine ad un organismo modulare (alghe, coralli, spugne, etc.), cio\u00e8 un organismo che si accresce mediante la ripetuta produzione di moduli a formare una struttura ramificata, complessa e difficilmente prevedibile.\nDunque, il \"modulo\" \u00e8 un membro di una unit\u00e0 modulare di un clone, non avente la capacit\u00e0 di condurre un'esistenza indipendente se separato dall'organismo parentale.\nInvece, si parla di \"ramet\" quando si vuole identificare un membro di una unit\u00e0 modulare di un clone, avente per\u00f2 la capacit\u00e0 di condurre un'esistenza indipendente se separato dall'organismo parentale: \u00e8 il caso della \"Lemna minor\", o lenticchia d'acqua."}
{"id": "1829128", "revid": "1776051", "url": "https://it.wikipedia.org/wiki?curid=1829128", "title": "Campionato finlandese di calcio a 5", "text": "La Futsal-liiga \u00e8 la massima competizione finlandese di calcio a 5 organizzata dalla Federazione calcistica della Finlandia.\nIl campionato finlandese si svolge dalla stagione 1997, mentre dalla stagione 2002/2003 si svolge il girone unico. La coppa nazionale \u00e8 stata attivata dalla stagione 2003/2004 mentre la supercoppa \u00e8 partita dalla stagione successiva.\nLe squadre pi\u00f9 titolate di finlandia sono l'Ilves FS di Tampere con tre titoli, una coppa e una supercoppa, e il FT Kemi-Tornio con tre titoli."}
{"id": "1829129", "revid": "1457965", "url": "https://it.wikipedia.org/wiki?curid=1829129", "title": "Nesima", "text": "N\u00e8sima (\"N\u00e8sima\" in dialetto catanese) \u00e8 un quartiere della citt\u00e0 di Catania della parte di nord-ovest, con oltre 20.000 abitanti. Esso \u00e8 inserito nella V Circoscrizione, risultata dall'accorpamento delle ex VII ed VIII Municipalit\u00e0, avvenuto nel 2013 (prima del quale infatti il quartiere era diviso fra le due Municipalit\u00e0), che include anche i quartieri di Monte Po, una parte di San Nullo, San Leone e Cur\u00eca.\nOrigini del nome.\nDal vocabolo di origine araba \"Nesima\", il cui significato \u00e8: \"brezza\", \"aria fresca\", \"alito di vento\". Con alcune lievi modifiche alle vocali ed alla pronuncia (\"Naseema\", \"Naseemah\", \"Nesimah\", \"Nesimeh\", \"Nessima\", \"Nessimah\") viene utilizzato come diffuso nome proprio femminile nei paesi di fede e cultura islamica.\nGeografia.\nIl quartiere confina a ovest con Monte Palma e a nord-ovest con Lineri, entrambe popolose frazioni del Comune di Misterbianco, a nord-est con San Nullo, ad est con il quartiere Sacra Famiglia, a sud-est con San Leone, a sud e a sud-ovest con i quartieri Monte Po, Nunziatella e Telegrafo Vecchio. Sorge sopra le lave dell'eruzione del 1669. L'altitudine \u00e8 compresa tra i 100 e i 160 m s.l.m. ed \u00e8 caratterizzato dall'ampia veduta dell'Etna, dell'entroterra etneo e dagli edifici pi\u00f9 alti si pu\u00f2 vedere anche il Mar Ionio. \nStoria e Urbanistica.\nFu costruito a partire dagli anni cinquanta in seguito al piano di edilizia pubblica INA-Casa, il quale nucleo originario \u00e8 identificabile tra le vie San Pio X, Leopoldo Nobili, Pitagora e la Circonvallazione, i cui isolati sono costituiti quasi totalmente da edifici di edilizia residenziale pubblica.\nViene suddiviso geograficamente in due zone: \"Nesima Superiore\" e \"Nesima Inferiore\".\nNesima Superiore ha il suo epicentro in piazza San Pio X Papa, dove si staglia l'imponente figura dell'omonima chiesa, sede il venerd\u00ec mattina di un mercato rionale. Il tessuto urbano \u00e8 quasi del tutto costituito da edilizia residenziale pubblica, ma \u00e8 anche la porzione del territorio meglio infrastrutturata con la presenza del nuovo Ospedale Garibaldi, parcheggio scambiatore con annesso capolinea autobus urbani AMT, fermata Metropolitana \"Nesima\", Cittadella dello Sport, stazione di superficie della FCE dove transitano treni provenienti dai comuni pedemontani del versante etneo occidentale diretti a Catania e viceversa. Sufficiente la presenza di esercizi commerciali e di servizi alla persona.\nNesima Inferiore gravita intorno a piazza Eroi d'Ungheria, dove ogni gioved\u00ec viene allestito un altro mercato rionale che per estensione, assortimento e frequentatori, si colloca subito dopo quello della celeberrima \"Fera 'o Luni\" di piazza Carlo Alberto. Il tessuto urbano \u00e8 costituito principalmente da condomini privati, palazzine e case basse, quest'ultime concentrate tra la piazza Guglielmo Marconi e via Palermo. Il rione \u00e8 ricco di esercizi commerciali delle pi\u00f9 svariate tipologie merceologiche, dislocati soprattutto lungo gli assi viari del viale Mario Rapisardi e corso Indipendenza.\nViabilit\u00e0 e trasporti.\nData la sua posizione di porta occidentale della citt\u00e0 il traffico veicolare \u00e8 una problematica che interessa l'intera porzione del territorio di Nesima. Il maggiore asse di penetrazione urbana \u00e8 la Circonvallazione catanese. Per mitigare il fenomeno, nell'ambito dell'ammodernamento di tale strada, negli anni duemila \u00e8 stato eliminato il semaforo che regolava l'incrocio con le vie Antonio Pacinotti e Filippo Eredia, sostituito dalla costruzione di due ampie rotonde: la prima in viale Lorenzo Bolano, intersecando via Francesco Miceli e via Carmelo Florio, quest'ultima funge da collegamento per il parcheggio scambiatore di via Michele Amari e il quartiere di San Nullo; la seconda rotatoria \u00e8 stata realizzata nelle adiacenze dell'ARNAS Garibaldi, in sostituzione del precedente incrocio a livelli sfalsati con relativo cavalcavia e regola il traffico nel nodo viario tra la Circonvallazione, via Palermo e via Lineri. Altri grandi assi viari che confluiscono nel quartiere sono viale Mario Rapisardi e corso Indipendenza.\nNodo di scambio \"Nesima\".\n\u00c8 stato inaugurato il 30 marzo 2017 il prolungamento della linea 1 della Metropolitana, il quartiere \u00e8 servito dalla stazione sotterranea in viale Lorenzo Bolano, collegata con l'attuale stazione di superficie della FCE e il parcheggio scambiatore munito del capilinea n\u00b06 dei bus urbani AMT, costituendo un'importante nodo intermodale permettendo ai pendolari provenienti dall'hinterland di lasciare la propria auto ed entrare in citt\u00e0 tramite il mezzo pubblico.\nLa zona \u00e8 servita da varie linee di autobus urbani gestiti da AMT ed FCE:\nIl quartiere \u00e8 attraversato anche da alcune linee extraurbane FCE ed AST che collegano la citt\u00e0 ai comuni pedemontani del versante occidentale etneo.\n\u00c8 gi\u00e0 stato appaltato un'ulteriore prolungamento direzione Misterbianco con la costruzione di altre due stazioni sotterranee sempre ricadenti nel territorio della V Circoscrizione, denominate rispettivamente \"Fontana\" sotto l'omonimo viale nel territorio di Nesima superiore, la quale sar\u00e0 collegata direttamente con l'Ospedale Garibaldi tramite un tunnel, e \"Monte Po\" a servizio dell'omonimo quartiere.\nNel 2013 era previsto l'avvio al servizio della nuova linea veloce in sede protetta denominata BRT2 con capolinea il parcheggio scambiatore di Nesima, avrebbe collegato questo alla stazione centrale attraversando per intero l'asse dei viali e viale Africa raggiungendo il capolinea di piazza Papa Giovanni XXIII. Il progetto attualmente \u00e8 fermo.\nLuoghi di culto.\nNesima superiore: \nNesima inferiore: "}
{"id": "1829135", "revid": "228587", "url": "https://it.wikipedia.org/wiki?curid=1829135", "title": "Primo martire", "text": "Agiografia.\nPoco sappiamo della storia di Primo, martirizzato davanti ai suoi familiari ai tempi dell'Imperatore Diocleziano. Forse era figlio di san Claudio e di santa Prepedigna - anch'essi martiri - e nipote di san Massimo e fratello di sant'Alessandro e sant'Aguzio. Certa per\u00f2 \u00e8 l'et\u00e0 del piccolo Primo, riportata sulla lapide della tomba ove fu rinvenuto il corpo: quattro anni e otto mesi.\nCulto.\nIl corpo fu scoperto nella catacomba di Sant'Ippolito a Roma il 28 dicembre 1831. Agli scavi era presente anche il gesuita padre Silvestro Iacopucci, il quale ottenne in dono il corpicciolo per poterlo portare al proprio paese, Casabasciana, localit\u00e0 presso Bagni di Lucca. Padre Silvestro mor\u00ec prematuramente e l'opera fu portata a termine dal fratello di questi, padre Carlo Antonio Iacopucci, anch'egli gesuita, che fece costruire un'urna per riporvi il corpo rivestito con abiti preziosi. L'urna con il corpo fu imbarcata su un vascello che da Civitavecchia faceva vela verso il porto di Viareggio; qui l'urna, dopo aver sostato nella chiesa dei francescani di quella citt\u00e0, fu caricata su un carro fino a Lucca dove le reliquie furono venerate nella chiesa degli Angeli Custodi. Da Lucca, finalmente, fu portato fino a Bagni di Lucca e da qui, a spalla, fino a Casabasciana. Era il 25 maggio 1833. Per l'occasione tutto il popolo festante accorse lungo le strade e in processione. La Pieve di San Quirico e Giulitta fu parata solennemente e molte persone dei paesi vicini accorsero alla cerimonia. \nDa allora in poi san Primo \u00e8 diventato protettore di quel paese e di quella gente. Ogni anno viene festeggiato la seconda domenica di agosto e una celebrazione particolare (e molto sentita dai paesani) viene celebrata nel pomeriggio del ferragosto con il canto dell'Inno proprio del Santo. Ogni 5 anni viene solennemente festeggiato e l'urna viene portata in processione per le vie del paese (solitamente l'urna rimane esposta alla venerazione dei fedeli sotto la mensa dell'altare maggiore)."}
{"id": "1829139", "revid": "71814", "url": "https://it.wikipedia.org/wiki?curid=1829139", "title": "Capo di partito", "text": ""}
{"id": "1829141", "revid": "363629", "url": "https://it.wikipedia.org/wiki?curid=1829141", "title": "Cangiante (Dungeons &amp; Dragons)", "text": ""}
{"id": "1829142", "revid": "287204", "url": "https://it.wikipedia.org/wiki?curid=1829142", "title": "Basilica cattedrale di Oria", "text": "La basilica di Santa Maria Assunta \u00e8 il pi\u00f9 importante luogo di culto cattolico di Oria ed \u00e8 la cattedrale della diocesi di Oria.\nStoria.\nLa forma attuale della basilica cattedrale la si deve al vescovo Castrese Scaja, che nel 1750 fece demolire la precedente chiesa medievale in stile romanico (pericolante a causa di un terremoto avvenuto il 20 febbraio 1743) facendo costruire la nuova cattedrale di gusto barocco.\nDurante l'edificazione della nuova cattedrale barocca, progettata dall'architetto Giustino Lombardi, per finanziare il nuovo progetto due colonne di marmo verde dell'antica cattedrale romanica furono acquistate per 8000 ducati dal re di Napoli per abbellire la cappella della Reggia di Caserta.\nLa cattedrale oritana, per volere di papa Giovanni Paolo II, nel 1992 ha ottenuto il riconoscimento di basilica minore.\nDi particolare interesse risulta la \"cripta delle mummie\" sottostante all'edificio, un oratorio cinquecentesco sulle cui pareti sono state ricavate nicchie che contengono i cadaveri mummificati di confratelli dell'Arciconfraternita della Morte.\nStruttura.\nLa facciata \u00e8 in carparo locale. A sinistra si erge la torre dell'orologio e, dietro, quella campanaria. Il tutto \u00e8 poi dominato dalla superba cupola rivestita da mattonelle policrome. La pianta, a croce latina, \u00e8 ripartita in tre navate. Per la forte somiglianza con la Basilica di San Pietro in Vaticano \u00e8 soprannominata \"la San Pietro in piccolo\".\nNei sotterranei della basilica sono inoltre visibili resti della preesistente citt\u00e0 messapica, e di una cisterna romana; qui sono inoltre state rinvenute alcune tombe.\nInterni.\nAll'interno sono presenti numerosi dipinti di gran pregio che vanno dal XVI secolo fino al XXI secolo. La grande pala, dal titolo L'Assunzione della Beata Vergine Maria al Cielo (larghezza 4 m - altezza 5 m), posta sull'altare maggiore in data 29 agosto 2005 in occasione dell'inizio del ministero episcopale di mons. Michele Castoro, \u00e8 ad opera dell'artista Salvatore Torretti.\nSono inoltre presenti pregiati marmi e stucchi, 4 candelabri in bronzo, e di particolar pregio sono diverse artistiche statue quali quelle dei santi medici di scuola veneziana e quella del protettore san Barsanofio di scuola napoletana.\nNei sotterranei sono inoltre presenti oltre che i gi\u00e0 citati resti della citt\u00e0 messapica e romana i resti architettonici della precedente chiesa medievale. Inoltre nei sotterranei vi sono le mummie di 11 confratelli che un tempo furono soldati che hanno combattuto a Otranto contro i Saraceni.\nNell'area ai piedi del presbiterio sono presenti ulteriori sotterranei dove sono sepolti alcuni vescovi di Oria. Nella basilica cattedrale sono inoltre presenti varie importanti reliquie tra cui alcune dei santi medici e il braccio del patrono san Barsanofio."}
{"id": "1829146", "revid": "2178", "url": "https://it.wikipedia.org/wiki?curid=1829146", "title": "Suomen Palloliitto", "text": ""}
{"id": "1829148", "revid": "270021", "url": "https://it.wikipedia.org/wiki?curid=1829148", "title": "Henry Ey", "text": "Scrittore fecondo (la sua bibliografia conta quasi 500 titoli), figura centrale nel panorama mondiale della psichiatria, \u00e8 molto noto in Italia per il suo \"Trattato di Psichiatria\" (in collaborazione con Bernard e Brisset, edito da Masson 1980).\nLa sua concezione della psichiatria gravita intorno al concetto di \"organodinamismo\" (fr. \"Organodynamisme\"), un approccio che cerca di integrare i contributi della psichiatria, della psicoanalisi e della neurofisiologia (ereditariet\u00e0, fisiopatologia, neuromediatori cerebrali etc.), seguendo la corrente di pensiero che si rif\u00e0 al celebre John Hughlings Jackson. Il suo lavoro pi\u00f9 conosciuto ed esplicativo di tale teoria resta \"Le Trait\u00e9 des Hallucinations\" (1973).\nI rapporti con la psichiatria del Giappone sin dagli anni '30 sono molto indicativi di questo suo desiderio di integrazione tra i vari aspetti dei problemi psichiatrici, tanto che secondo Fuyuhiko Furukawa (del \"Women's Medical College de Toky\"o), \"Henri Ey \u00e8 uno degli psichiatri pi\u00f9 conosciuti in Giappone\".\n\u00c8 anche noto per essere stato un grande amante della \"corrida\"."}
{"id": "1829151", "revid": "1762097", "url": "https://it.wikipedia.org/wiki?curid=1829151", "title": "All the Best", "text": ""}
{"id": "1829157", "revid": "237025", "url": "https://it.wikipedia.org/wiki?curid=1829157", "title": "Henri Ey", "text": ""}
{"id": "1829162", "revid": "6923", "url": "https://it.wikipedia.org/wiki?curid=1829162", "title": "Miroslav Radovi\u0107", "text": "Carriera.\nGi\u00e0 nel giro della Nazionale serba Under-21, dal 2006 gioca nel Legia Varsavia."}
{"id": "1829165", "revid": "78273", "url": "https://it.wikipedia.org/wiki?curid=1829165", "title": "Ospedale di Sant' Antonio Abate (Montevarchi)", "text": ""}
{"id": "1829166", "revid": "228587", "url": "https://it.wikipedia.org/wiki?curid=1829166", "title": "Giuseppe Castiglione", "text": ""}
{"id": "1829173", "revid": "767487", "url": "https://it.wikipedia.org/wiki?curid=1829173", "title": "Lukas Sinkiewicz", "text": ""}
{"id": "1829176", "revid": "124231557", "url": "https://it.wikipedia.org/wiki?curid=1829176", "title": "Aldo Vallone", "text": "Biografia.\nDopo gli studi liceali in Galatina, nel Salento, studia a Firenze e a Torino, dove si laurea nel 1940 con Francesco Pastonchi, sentendosi in realt\u00e0 allievo di Arturo Farinelli.\n\u00c8 stato prima docente nei licei, preside e poi provveditore agli studi e ispettore del Ministero della pubblica istruzione. Professore incaricato presso la facolt\u00e0 di Magistero di Lecce, diviene ordinario in quella di Bari, e infine passa alla Facolt\u00e0 di Lettere e Filosofia dell'Universit\u00e0 di Napoli, della quale \u00e8 stato Professore Emerito.\n\"Accanto ad altri temi ha sviluppato con assiduit\u00e0 lo studio dell'opera dantesca\". La sua produzione scientifica \u00e8 larghissima e conta pi\u00f9 di 750 titoli, ma pu\u00f2 suddividersi in alcuni filoni principali, ed anzitutto quello degli studi danteschi che costituiscono il suo contributo pi\u00f9 ricco e articolato, e fanno di lui uno dei maggiori dantisti del Novecento. Restano esemplari del suo pensiero il saggio del 1966 su \"Il latino di Dante\" e gli \"Studi su Dante medievale\", pubblicato nel 1965 da Olschki, che gi\u00e0 era stato, e sar\u00e0 anche in seguito, editore di suoi lavori su Dante, e sulla storia della critica dantesca. Segnano un punto di riflessione e di larga sintesi il volume su \"Dante\", edito nel 1971 dalla Vallardi nella collana della \"Storia letteraria d'Italia\", poi pi\u00f9 volte ristampato, e i due corposi volumi di \"Storia della critica dantesca\", editi nel 1981 ancora dalla Vallardi nella medesima collana. Deve essere anche indicata una fortunata edizione scolastica della Commedia, edita (1985-1988) da Ferraro a Napoli e curata con l'allievo Luigi Scorrano. Ha diretto per diversi decenni, insieme a Bruno Nardi, la rivista romana di studi danteschi \"L'Alighieri\". \nTra il 1986 e il 1987 collabor\u00f2 per la RAI a una lettura televisiva della \"Commedia\", di notevole successo, articolata in un commento di ogni singolo canto proposta da dantisti insigni, tra i quali, con Vallone, Giorgio Petrocchi, Silvio Pasquazi e altri, e seguita poi dalla lettura del canto medesimo ad opera di famosi attori come Giorgio Albertazzi, Giancarlo Sbragia ed Enrico Maria Salerno.\nInteresse egualmente vigile Vallone ha rivolto all'Ottocento (in particolare al Foscolo) e alla poesia e alla prosa del Novecento, con studi sui Crepuscolari, su Pirandello, e vari saggi sulla 'poesia italiana contemporanea'. I suoi corsi napoletani su \"La condizione operaia\" (1973) e \"La condizione impiegatizia\" (1974) nel romanzo novecentesco restano esemplari di un approccio non ideologico alla storia letteraria. Largo \u00e8 stato il suo interesse alla storia della letteratura meridionale intesa in nesso dialettico, ma unitario, con la letteratura toscana: se ne pu\u00f2 considerare frutto sintetico, dopo molti saggi e scritti analitici, la grande \"Storia della letteratura meridionale\" del 1996.\nNon minore attenzione Vallone ha dedicato alla letteratura della sua terra d'origine, il Salento. Nel 1959, incaricato nel neonato ateneo leccese, pubblicava dei pionieristici \"Studi e ricerche di letteratura salentina\", subito indicati come adesione, e lo erano, all'idea d'una letteratura regionale avanzata allora dal Dionisotti, ma che restano anche legati al modello della critica stilistica ed estetica e in particolare del Croce, con il quale il Vallone giovane fu in frequente contatto. Vanno indicati anche i due sostanziosi volumi sugli \"Illuministi salentini\", editi nel 1983 e 1984 nella \"Biblioteca di cultura salentina\" di M. Marti e D. Valli. Una raccolta di \"Scritti salentini e pugliesi \"\u00e8 stata edita, postuma, nel 2003, a cura del figlio Giancarlo, che nel 2013 ha anche curato la ristampa degli \"Studi e ricerche\" del 1959, arricchita di scritti collegati.\nUn bilancio critico della sua produzione scientifica \u00e8 affidato a scritti di vari autori, ed \u00e8 stato delineato sinteticamente nel volume \"La \"bella scola\" federiciana di Aldo Vallone\", a cura di Pasquale Sabbatino (Napoli, Edizioni Scientifiche Italiane, 2007)."}
{"id": "1829177", "revid": "599013", "url": "https://it.wikipedia.org/wiki?curid=1829177", "title": "Alberto Zapater", "text": "Caratteristiche tecniche.\n\u00c8 un mediano di temperamento, agisce prevalentemente davanti alla difesa e fa della corsa e del pressing le sue caratteristiche principali, si dimostra inoltre un abile tiratore di calci piazzati.\nCarriera.\nClub.\nReal Saragozza.\nAlberto Zapater comincia la carriera calcistica nelle file dell'SD Ejea, squadra della sua citt\u00e0 natale, Ejea de los Caballeros. Nel 2004 disputa un'ottima stagione nella formazione juniores del Real Saragozza nella \"Divisi\u00f3n de Honor Juvenil\". Nel corso di quell'annata gioca con la maglia numero 10 e segna 14 gol, ricoprendo il ruolo di centrocampista offensivo.\nL'allenatore V\u00edctor Mu\u00f1oz decide quindi di aggregarlo alla prima squadra nel precampionato. Zapater esordisce come titolare nella prima partita ufficiale della nuova stagione, a La Romareda contro il Valencia nell'andata della Supercoppa di Spagna. Nel 2004-2005 conquista il posto da titolare e partecipa alla Coppa UEFA. Nel 2005-2006 il suo rendimento migliora, cos\u00ec come quello dell'intera squadra, che giunge a disputare la finale di Coppa del Re. Nel 2007-2008 \u00e8 nominato vice-capitano della squadra aragonese, ma l'assenza del capitano Luis Carlos Cuartero fa s\u00ec che sia lui a rivestire il ruolo. Nel 2008-2009 Cuartero si ritira, cos\u00ec Zapater diventa il capitano della squadra.\nGenoa.\nNel luglio 2009 viene acquistato dal Genoa per 4,5 milioni di euro. Il 23 agosto 2009 debutta nel campionato italiano in Genoa-Roma (3-2), mettendo a segno il secondo gol dei liguri direttamente da calcio di punizione. Si ripete il 18 settembre nella prima partita della fase a gironi di UEFA Europa League contro lo Slavia Praga quando, ancora una volta su punizione, segna il primo gol in assoluto nella fase a gironi della nuova competizione. Sigla la sua seconda marcatura in campionato il 4 ottobre 2009 contro il Bologna su assist di Tomovi\u0107.\nSporting Lisbona.\nIl 30 luglio 2010 lo Sporting Lisbona, attraverso il proprio sito ufficiale, annuncia l'acquisto di Zapater in cambio di Miguel Veloso.\nLokomotiv Mosca.\nIl 3 agosto 2011 viene acquistato a titolo definitivo dal Lokomotiv Mosca.\nRitorno alla Real Saragozza.\nRimasto per due anni senza squadra, il 19 giugno 2016 torna al Real Saragozza, con cui firma un contratto biennale.\nNazionale.\nDebutta con la Nazionale spagnola Under-21 nel 2004 e partecipa al campionato mondiale di calcio Under-20 2005 nei Paesi Bassi.\nConta alcune presenze con la selezione di calcio dell'Aragona, l'ultima delle quali in Aragona- 1-0.\nStatistiche.\nPresenze e reti nei club.\n\"Statistiche aggiornate al 11 maggio 2019.\""}
{"id": "1829178", "revid": "195581", "url": "https://it.wikipedia.org/wiki?curid=1829178", "title": "Istituto Treccani", "text": ""}
{"id": "1829183", "revid": "78273", "url": "https://it.wikipedia.org/wiki?curid=1829183", "title": "Commedia all'improvviso", "text": ""}
{"id": "1829199", "revid": "962319", "url": "https://it.wikipedia.org/wiki?curid=1829199", "title": "Municipio di New York", "text": "Il Municipio di New York (\"New York City Hall\" in inglese) \u00e8 posto al centro del parco municipale, nel quartiere Civic Center della zona di Lower Manhattan tra Broadway, \"Park Row\" e \"Chambers Street\".\nIl palazzo \u00e8 il pi\u00f9 vecchio municipio degli Stati Uniti che ancora \u00e8 adibito alla sua funzione originaria.\nCostruito tra il 1803 e il 1812, \u00e8 incluso nella lista dei National Historic Landmark.\nStoria.\nIl primo municipio venne costruito nel XVII secolo in \"Pearl Street\". Venne successivamente sostituito da una nuova costruzione nella zona di Wall Street, che venne poi rinominata Federal Hall quando New York divenne la prima capitale degli Stati Uniti dopo la guerra civile.\nGi\u00e0 nel 1776 il consiglio comunale inizi\u00f2 a programmare la costruzione di un nuovo municipio, che sarebbe sorto in quello che allora era il limite nord della citt\u00e0, l'attuale City Hall Park, ma le difficolt\u00e0 economiche in cui versava la citt\u00e0 dopo la guerra fecero dilazionare l'inizio dei lavori.\nFinalmente nel 1802 la citt\u00e0 indisse un concorso per la progettazione. Il primo premio di 350 dollari venne assegnato a John McComb Jr. e Joseph Francois Mangin. \nTuttavia gli architetti dovettero modificare il progetto originario riducendolo di dimensioni, perch\u00e9 giudicato eccessivo dal consiglio comunale.\nI lavori vennero pi\u00f9 volte rallentati da dispute politiche e anche da un'epidemia di febbre gialla, finch\u00e9 il palazzo non apr\u00ec ufficialmente nel 1812.\nArchitettura.\nDal punto di vista architettonico la City Hall \u00e8 una combinazione di stile Rinascimentale Francese (all'esterno) e Americano (all'interno).\nIl palazzo \u00e8 composto da un padiglione centrale e due ali. L'originale facciata in marmo del Massachusetts \u00e8 stata completamente rifatta nel 1954.\nSotto all'antistante \"City Hall plaza\" era posizionata una stazione della metropolitana: in origine \"terminal\" della prima linea metropolitana di New York, era considerata una delle stazioni pi\u00f9 belle della rete cittadina. La stazione \u00e8 ancora esistente e attraversata dai treni, ma venne chiusa ai passeggeri a partire dal 31 dicembre 1945."}
{"id": "1829206", "revid": "118834", "url": "https://it.wikipedia.org/wiki?curid=1829206", "title": "Picaresco", "text": ""}
{"id": "1829210", "revid": "21880", "url": "https://it.wikipedia.org/wiki?curid=1829210", "title": "Phallusia mammillata", "text": "Phallusia mammillata, detta comunemente pigna di mare, \u00e8 un Ascidiacea della famiglia Ascidiidae.\nHabitat e distribuzione.\nMolto comune nel Mar Mediterraneo e nell'Oceano Atlantico orientale settentrionale, da Gibilterra al Canale della Manica, da pochi metri fino ad anche 250 metri di profondit\u00e0, su fondali mobili, spesso associata a \"Posidonia oceanica\".\nDescrizione.\nQues'ascidia solitaria ha il corpo ovale ed una base con cui si salda al substrato. \u00c8 di consistenza dura con numerosi tubercoli arrotondati e solchi distribuiti in maniera irregolare su tutto il corpo. La tunica \u00e8 traslucida con un colore biancastro con riflessi azzurri \u00e8 spesso ricoperta da piccoli puntini marroni. Raggiunge la lunghezza massima di 20 cm.\nLe sue funzioni vitali sono svolte attraverso due sifoni molto distanziati tra loro, situati l'uno (inalante) all'estremit\u00e0 superiore dell'animale e l'altro (esalante) a circa un terzo o a met\u00e0 del corpo. Il sifone inalante possiede delle ciglia che impediscono l'ingresso a particelle particolarmente grosse. \u00c8 un eccellente filtratore: un esemplare piccolo arriva a filtrare circa 200 litri di acqua al giorno.\nRiproduzione.\nSi riproduce tutto l'anno.\nAlimentazione.\nTipica specie filtratrice, si nutre di batterioplancton che viene fatto entrare assieme all'acqua marina dal sifone inalante, superiore, ed espulso da quello esalante, laterale."}
{"id": "1829211", "revid": "287204", "url": "https://it.wikipedia.org/wiki?curid=1829211", "title": "Mario Maffucci", "text": "Biografia.\nIl percorso in Rai.\nViene assunto in Rai nel 1968 con l'incarico di organizzare le trasmissioni pomeridiane per ragazzi. Si occupa contemporaneamente di trasmissioni scientifiche e culturali a carattere divulgativo. Nel 1980 passa alla prima rete, Rai Uno, dove viene destinato al settore dello spettacolo, trovandosi a capo della complessa macchina dei grandi programmi di variet\u00e0 della Rai. Allo spettacolo approda attraverso un percorso di televisione di \"attualit\u00e0 e costume\", fatto di trasmissioni di impegno sociale e culturale (che conduce anche in video) tra le quali \"Il pianeta dei dinosauri\", \"Droga, che fare?\" (1984), la prima trasmissione ad occuparsi di assistenza ai tossicodipendenti, condotta insieme a Piero Badaloni. \"Droga che fare\" diventa un libro con la presentazione del Presidente della Repubblica Sandro Pertini. Poi idea e conduce, insieme a Marco Zavattini, \"Apriti Sabato\" (1977-1982), dove debutta in televisione Heather Parisi.\nDiviene Capo Struttura nel 1987 e lancia insieme a Pippo Baudo trasmissioni come \"Domenica in\" e \"Fantastico\".\n\u00c8 stata sua l'idea di affidare la conduzione di \"Fantastico\" (1987) ad Adriano Celentano, e della parodia de \"I promessi sposi\" (1990), affidata al trio Marchesini, Lopez, Solenghi (trasmessa, per altro, poco dopo la riduzione televisiva del romanzo di Manzoni curata da Salvatore Nocita).\nPartorisce e gestisce l'idea televisiva di cabaret firmata da Pier Francesco Pingitore: \"Biberon\" (1987/89) che viene riproposto per alcuni anni in prima serata, e prosegue con titoli come: \"Creme Caramel\" (1990/92), \"Saluti e Baci\" (1993), \"Bucce di Banana\" (1994).\nLancia il \"game show\" \"Scommettiamo che...?\" (1991) che viene riproposto per dieci anni da diverse gestioni dell'azienda (e ancora in onda nella stagione 2007/2008).\nLancia la serie della trasmissione \"I cervelloni\" (1994), o quella di \"Beato tra le donne\" (1994), o ancora in quella di \"Fantastica italiana\" (1995) contenitori del \"variet\u00e0 della porta accanto\".\nMario Maffucci contribuisce al rilancio del Festival di Sanremo (dal 1982 al 2000 \u00e8 partner di Gianni Ravera, Carlo Andrea Bixio, Adriano Aragozzini e Pippo Baudo, prima di diventare in prima persona responsabile della Rassegna dal 1997 al 2001).\nRealizza numerosi concerti ed anteprime mondiali in Rai: si riconoscono in Rai Uno dal 1988 al 1991 Madonna (due concerti di cui il primo a Torino), Prince (Dortmund), Pink Floyd a Venezia, Lucio Dalla, Gianni Morandi, Vasco Rossi, Claudio Baglioni, per la prima volta in tv allo Stadio Olimpico.\nPorta in tv e rende istituzionale il Concerto del 1\u00ba maggio con i Sindacati a Piazza San Giovanni in Laterano.\nDopo aver dedicato la sua attivit\u00e0 nel settore dei grandi eventi in Rai gli eventi musicali \u00e8 sua l'idea di lanciare la grande moda, le pi\u00f9 prestigiose firme del made in Italy in cornici d'eccezione della Roma notturna su passerelle ideate dai pi\u00f9 noti architetti dell'italian design \"Notte della moda\" (dal 1987), che prima da Piazza di Spagna, poi da Piazza Navona e infine da Piazza del Popolo, porta in passerella l'eccellenza dell'italian style: \"Sotto il cielo di Roma\" Giorgio Armani, Valentino, Gianni Versace, Dolce&amp;Gabbana, Gianfranco Ferr\u00e9, Fendi.\nCon il Pavarotti &amp; Friends (1992) coniuga il pop e il rock dei nostri giorni con i duetti fra personalit\u00e0 artistiche molto diverse (Pavarotti con Bono, Michael Bolton, Zucchero Fornaciari, Ricky Martin, Sting, Irene Grandi, Elisa, Laura Pausini, ecc.).\nHa puntato su \"la musica pop nelle piazze d'arte\": un esempio per tutti \"Te voio bene assaie\" (1996), l'annuale omaggio a Caruso dalla Piazza del Plebiscito di Napoli. Si occupa della ristrutturazione dell'appuntamento di Miss Italia (1987). Dal 1992 Mario Maffucci realizza la Partita del cuore.\nModa e musica, ma anche attenzione all'arte che diventa intrattenimento di prima serata con \"Grandi mostre live\" (1995).\nTra i grandi eventi musicali ideati da Mario Maffucci merita una nota lo storico incontro del 27 settembre 1997 a Bologna, in preparazione del Giubileo, tra Giovanni Paolo II, artisti del circuito musicale internazionale e 400.000 giovani, in occasione della chiusura del 23\u00a0\u00b0C.E.I. Nel cast d'eccezione Bob Dylan, Adriano Celentano, Andrea Bocelli, Michael Petrucciani, Lucio Dalla, Gianni Morandi. Lo show viene trasmesso in mondovisione da Rai Uno.\nNel 1998 \u00e8 stato nominato vicedirettore di Rai Uno.\nDopo gli anni in Rai.\nHa lasciato la Rai nel marzo del 2000 per lavorare da libero professionista nell'area dell'informazione, della creativit\u00e0, della consulenza e della produzione multimediale.\nHa svolto per due anni dal 2003/2004 l'incarico di docente presso la Nuova Universit\u00e0 del Cinema e della Televisione in Cinecitt\u00e0 a Roma.\n\u00c8 l'ideatore di un Laboratorio di Tiv\u00f9 per le attivit\u00e0 giovanili del Comune di Bologna nel 2004 e 2005.\nCollabora nel 2005 con il Reggio Parma Festival, coordinando la Sezione Cinema e dirigendo il Format per il Concorso Lirico.\nNel 2006 tiene un Seminario presso l'Universit\u00e0 di Bologna con la Cattedra di Diritto dell'Informazione. \nCon la Societ\u00e0 Polivideo cura l'ideazione e la produzione di format originali. \u00c8 consulente per Regione Veneto e per Regione Calabria in alcuni progetti di promozione del territorio attraverso la televisione e per la trasmissione settimanale di Rai Educational \"Tv Talk\" 2007-2008.\nCollabora con la Bluimage Productions in veste di Coordinatore Generale.\n\u00c8 membro del Comitato Nazionale per i 500 anni della Basilica di San Pietro istituito dal Ministero per i Beni e le Attivit\u00e0 Culturali.\nVita privata.\nVive a Roma, sposato con due figli, uno dei quali, Matteo, \u00e8 il cantante degli Zero Assoluto."}
{"id": "1829214", "revid": "57342", "url": "https://it.wikipedia.org/wiki?curid=1829214", "title": "Paola Gassmann", "text": ""}
{"id": "1829222", "revid": "1987696", "url": "https://it.wikipedia.org/wiki?curid=1829222", "title": "Can I Sit Next to You, Girl", "text": "Can I Sit Next to You, Girl \u00e8 un singolo del gruppo australiano AC/DC, pubblicato nel 1974. Scritta da Angus Young e Malcolm Young, \u00e8 stata la prima canzone originale degli AC/DC. La b-side del singolo \u00e8 \"Rocking in the Parlour\". \nUna versione successiva fu poi pubblicata dagli AC/DC nell'album \"T.N.T.\" col cantante Bon Scott; il titolo appariva in una forma leggermente diversa, senza virgola (Can I Sit Next To You Girl)."}
{"id": "1829224", "revid": "1442080", "url": "https://it.wikipedia.org/wiki?curid=1829224", "title": "NBA Playoffs 1991", "text": "Gli NBA Playoffs 1991 si conclusero con la vittoria dei Chicago Bulls (campioni della Eastern Conference) che sconfissero i campioni della Western conference, i Los Angeles Lakers.\nEastern Conference.\nPrimo turno.\n(1) Chicago Bulls - (8) New York Knicks.\nRISULTATO FINALE: 3-0\nPRECEDENTI NEI PLAYOFF\n(2) Boston Celtics - (7) Indiana Pacers.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Detroit Pistons - (6) Atlanta Hawks.\nRISULTATO FINALE: 3-2\nPRECEDENTI NEI PLAYOFF\n(4) Milwaukee Bucks - (5) Philadelphia 76ers.\nRISULTATO FINALE: 0-3\nPRECEDENTI NEI PLAYOFF\nSemifinali.\n(1) Chicago Bulls - (5) Philadelphia 76ers.\nRISULTATO FINALE: 4-1\nPRECEDENTI NEI PLAYOFF\n(2) Boston Celtics - (3) Detroit Pistons.\nRISULTATO FINALE: 2-4\nPRECEDENTI NEI PLAYOFF\nFinale.\n(1) Chicago Bulls - (3) Detroit Pistons.\nRISULTATO FINALE: 4-0\nPRECEDENTI NEI PLAYOFF\nWestern Conference.\nPrimo turno.\n(1) Portland Trail Blazers - (8) Seattle SuperSonics.\nRISULTATO FINALE: 3-2\nPRECEDENTI NEI PLAYOFF\n(2) San Antonio Spurs - (7) Golden State Warriors.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Los Angeles Lakers - (6) Houston Rockets.\nRISULTATO FINALE: 3-0\nPRECEDENTI NEI PLAYOFF\n(4) Phoenix Suns - (5) Utah Jazz.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) Portland Trail Blazers - (5) Utah Jazz.\nRISULTATO FINALE: 4-1\nPRECEDENTI NEI PLAYOFF\n(3) Los Angeles Lakers - (7) Golden State Warriors.\nRISULTATO FINALE: 4-1\nPRECEDENTI NEI PLAYOFF\nFinale.\n(1) Portland Trail Blazers - (3) Los Angeles Lakers.\nRISULTATO FINALE: 2-4\nPRECEDENTI NEI PLAYOFF\nNBA Finals 1991.\nChicago Bulls - Los Angeles Lakers.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 29 giugno 2021\"."}
{"id": "1829226", "revid": "1543377", "url": "https://it.wikipedia.org/wiki?curid=1829226", "title": "Settimio Lucci", "text": "Carriera.\nGiocatore.\nClub.\nInizia a tirare i primi calci nella Vivace Grottaferrata prima di passare al settore giovanile della Lazio e successivamente a quello della Roma. Nell'ottobre del 1983 va in prestito all', con cui esordisce in Serie A e mette a segno un gol in 14 partite; nella stagione successiva rientra alla casa madre per giocare due stagioni da comprimario (17 presenze) agli ordini di Sven-G\u00f6ran Eriksson, chiuso nel suo ruolo di libero da Ubaldo Righetti. Sfiora lo scudetto nella stagione 1985-1986, ma vince la Coppa Italia giocando entrambe le partite di finale da titolare.\nTrovato poco spazio, si trasferir\u00e0 ad Empoli nell'ottobre del 1986: con i toscani (che ne riscatteranno l'intero cartellino un anno dopo) trova spazio come titolare disputando due stagioni di Serie A e conquistando il posto nella Nazionale Under 21. Nell'estate del 1988 il passaggio all', dove giocher\u00e0 tre stagioni da titolare conquistando, nel 1989, la promozione nella massima serie seguita da un'immediata retrocessione.\nNel mercato autunnale del 1991 viene acquistato dal , neopromosso in Serie B. Contribuisce alla salvezza degli emiliani nel campionato cadetto, e nella stagione successiva \u00e8 il libero titolare nella squadra che conquista la prima promozione in Serie A. Rimane al Piacenza fino al 1997, ereditando nel 1995 la fascia di capitano da Antonio De Vitis; in biancorosso disputa 198 partite di campionato e realizza un'unica rete, nell'ultima giornata del campionato di Serie A 1996-1997 su rigore contro il .\nDopo la salvezza conquistata allo spareggio contro il Cagliari, si trasferisce all'Hellas Verona, allenato da Luigi Cagni che lo aveva avuto nel Piacenza. Vi rimane per due stagioni, conquistando la promozione nella massima serie al termine del campionato di Serie B 1998-1999. Chiude la carriera con una stagione nella e una nell', entrambe in Serie B.\nNazionale.\nHa collezionato 8 presenze in Nazionale Under 21 a partire dal 1987.\nAllenatore.\nA fine carriera ha intrapreso la strada di allenatore, lavorando alle giovanili del Piacenza prima di assumere l'incarico di tecnico del Pizzighettone nel 2008, ove gi\u00e0 era tecnico della Berretti. In seguito ai risultati negativi della squadra, si dimette nel febbraio del 2009. Dal 2009 al 2011 allena la formazione Allievi del .\nIl 4 giugno 2011 diventa il nuovo allenatore del Fiorenzuola, in sostituzione di William Viali. La parentesi al Fiorenzuola \u00e8 negativa e la squadra chiude il campionato al penultimo posto retrocedendo in Eccellenza, cos\u00ec al termine della stagione Lucci viene sostituito da Alberto Mantelli.\nNel settembre 2014 subentra a Massimo Cornelli alla guida della Vigor Carpaneto, squadra piacentina militante in Promozione, con la quale vince il campionato e ottiene la promozione in Eccellenza. Viene esonerato nel gennaio 2016, a seguito di una striscia di risultati negativi.\nIl 15 aprile 2018 diventa collaboratore tecnico di Stefano Maccoppi al .. Nella stagione successiva resta come responsabile del settore giovanile, carica da cui si dimette il 12 dicembre 2018 a causa della crisi che interessa il secondo club piacentino.\nIl 7 ottobre 2019 diventa Direttore Tecnico della Vigor Carpaneto in serie D\nIl 1 Luglio 2020 diventa il Responsabile del settore giovanile dell' US Fiorenzuola"}
{"id": "1829227", "revid": "47767", "url": "https://it.wikipedia.org/wiki?curid=1829227", "title": "Camaele", "text": "Camaele (dal latino Camael, versione dell'ebraico \"Chamael\", \"Kemuel\", \"Kamuel\", \"Shemuel\", \"Chamuel\", \"Camiel\", \"Camniel\", \"Zamael\", \"Saraq\u00e2\u00eal\" o \"Cancel\") \u00e8 un angelo della mitologia giudaico-cristiana e viene spesso incluso della lista dei sette Arcangeli. \u00c8 conosciuto come il capo delle forze che espulsero Adamo ed Eva dal Paradiso Terrestre. Tuttavia \u00e8 conosciuto anche come l'arcangelo dell'amore puro, poich\u00e9 il nome \"Camael\" in ebraico significa \"Colui che vede Dio\".\nIl nome \"Camaele\" talvolta \u00e8 trasformato in \"Camillo\", col quale viene a volte citato l'Arcangelo, ma i due nomi hanno origine diversa. Nella kabala \u00e8 anche conosciuto come Samaele.\nViene citato anche nel libro di Enoch."}
{"id": "1829229", "revid": "124123", "url": "https://it.wikipedia.org/wiki?curid=1829229", "title": "Malgerio d'Altavilla (conte di Capitanata)", "text": "Giunse nel Mezzogiorno d'Italia col fratello Guglielmo e il fratellastro Goffredo intorno al 1053. Dal fratellastro Umfredo, conte di Puglia, ricevette la contea di Capitanata.\nNella primavera del 1060 occup\u00f2 la piazzaforte di Oria, cacciandone la guarnigione bizantina che la teneva, mentre il fratello Roberto prendeva Brindisi e Taranto. La controffensiva di Miriarca ad ottobre dello stesso anno li costrinse a lasciare i territori conquistati.\nMor\u00ec nel 1064 secondo il \"Breve Chronicon Northmannicum\" (\"Et mense septembri (1064) mortuus est Malgerus comes, ...\"). Il suo feudo pass\u00f2 al fratello Guglielmo, il quale a sua volta lo cedette a Goffredo (\"per amore fraterno\", secondo Goffredo Malaterra)."}
{"id": "1829234", "revid": "1418004", "url": "https://it.wikipedia.org/wiki?curid=1829234", "title": "La fine di un mistero", "text": "La fine di un mistero \u00e8 un film spagnolo del 2003 del regista Miguel Hermoso.\nPremiato al Moscow International Film Festival, \u00e8 l'ultimo film interpretato da Nino Manfredi.\nTrama.\nNel 1936, durante la Guerra Civile Spagnola, un pastorello salva dalla morte uno sconosciuto privo di memoria (Nino Manfredi), che verr\u00e0 successivamente ricoverato quarant'anni in un manicomio. Alla fine, grazie ad alcune ricerche, si scoprir\u00e0 finalmente la sua identit\u00e0: quella del poeta Federico Garc\u00eda Lorca, che la pellicola immagina miracolosamente sopravvissuto alla fucilazione ad opera dei Franchisti."}
{"id": "1829235", "revid": "349054", "url": "https://it.wikipedia.org/wiki?curid=1829235", "title": "Pozzo superprofondo di Kola", "text": "Il pozzo superprofondo di Kola () \u00e8 stato un progetto di perforazione della crosta terrestre condotto da un gruppo di scienziati sovietici dal maggio 1970 con l'obiettivo di studiare la geochimica e la geofisica dello strato di crosta sottostante.\nLa perforazione venne effettuata impiegando l'impianto di perforazione Uralma\u0161 4E e in seguito la Uralma\u0161 della serie 15000.\nIl sito di scavo si trova a breve distanza dalla cittadina di Zapoljarnyj, nella parte centro-occidentale della penisola di Kola (oblast' di Murmansk); costituito da una serie di perforazioni differenti, nel 1989 raggiunse la profondit\u00e0 di metri con un pozzo di 23 centimetri di diametro (perforazione SG-3), stabilendo un primato mondiale che, sebbene sia stato superato in quanto alla lunghezza del foro, rimane imbattuto per profondit\u00e0 verticale rispetto alla superficie terrestre.\nStoria.\nIl sito di scavo venne scelto perch\u00e9 nella penisola della Kola si trova lo scudo baltico e vicino alla superficie sono presenti rocce ignee con un'et\u00e0 di tre miliardi di anni. Questo tipo di rocce era meno studiato rispetto alle rocce sedimentarie, solitamente perforate alla ricerca dei giacimenti di petrolio.\nVista la presenza nella regione di depositi di rame e di nichel, la perforazione si prefiggeva anche di raccogliere informazioni sulla formazione dei depositi di tali minerali.\nLe operazioni di perforazione incominciarono il 24 maggio 1970 e il 6 giugno 1979 venne superata la profondit\u00e0 di 9,5 chilometri, battendo il record stabilito dal pozzo \"Bertha Rogers hole\", nella Contea di Washita in Oklahoma del 1974. \nNel 1983 il pozzo super\u00f2 la profondit\u00e0 di 12 chilometri, poi la perforazione fu interrotta per quasi un anno per conferenze e visite scientifiche e celebrative al sito di scavo. \n\u00c8 probabile che questo periodo di inattivit\u00e0 abbia contribuito alla rottura avvenuta alla ripresa dei lavori il 27 settembre 1984: dopo aver raggiunto la profondit\u00e0 di , una sezione di della colonna di perforazione si stacc\u00f2 e si incastr\u00f2, rimanendo all'interno del pozzo. Tutti i tentativi di recuperarla furono vani e la perforazione fu successivamente ripresa con una deviazione del foro a di profondit\u00e0.\nNel 1989 la perforazione raggiunse infine i di profondit\u00e0. Da quella quota i ricercatori speravano di raggiungere i entro il 1993, ma le temperature troppo alte (180\u00a0\u00b0C invece dei 100\u00a0\u00b0C che si aspettavano di trovare) e una minore densit\u00e0 delle rocce che incominciavano a comportarsi pi\u00f9 come un materiale plastico che come un solido, uniti ad alcuni incidenti, resero impossibile continuare oltre.\nLa perforazione fu interrotta nel 1992 e il sito abbandonato definitivamente nel 2005. L'edificio principale, la torre di perforazione, \u00e8 collassato per ragioni ignote nel luglio 2009.\nRisultati.\nLa perforazione del pozzo non ha raggiunto la profondit\u00e0 sperata, ma ha fornito agli scienziati importanti dati geologici sulla conformazione dello scudo baltico e della crosta terrestre. Una scoperta inaspettata \u00e8 stata la mancata presenza di rocce basaltiche. Infatti sulla base della diversa velocit\u00e0 di propagazione delle onde sismiche i ricercatori si aspettavano di trovare granito fino a una profondit\u00e0 di 3-6 chilometri e al di sotto di esso dei basalti, ma i campioni estratti dal pozzo invece hanno mostrato che le rocce di genesi granitica si spingevano fino a oltre 12 chilometri di profondit\u00e0. Ne risult\u00f2 che le riflessioni osservate sulle linee sismiche registrate in zona, non derivavano dalla presenza di strati di diversi tipi di rocce, ma dalle trasformazioni subite dalle rocce granitiche in seguito a processi metamorfici causati dalle alte pressioni e temperature.\nInoltre sono state scoperte 24 specie di plancton fossili a una profondit\u00e0 di circa 6 chilometri ed \u00e8 stato osservato che le rocce a questa profondit\u00e0 erano fessurate e sature d'acqua, forse originata dall'idrogeno e ossigeno presenti nelle rocce schiacciati dall'altissima pressione circostante, che non ha potuto salire in superficie per la presenza di strati di rocce impermeabili. Un deposito dei campioni di rocce estratte si trova nella vicina cittadina di Zapoljarnyj.\nRecord.\nI metri raggiunti dal pozzo di Kola rappresentarono per circa 20 anni il record come perforazione pi\u00f9 lunga del mondo. Nel maggio 2008 questo record fu battuto dalla perforazione in direzione laterale estesa BD-04A eseguita alla ricerca di petrolio da Transocean nell'Al Shaheen Oil Field in Qatar, che esegu\u00ec in soli 36 giorni una perforazione di metri di lunghezza, ottenendo anche il record come distanza orizzontale con metri.\nIl record di Transocean fu battuto nel gennaio 2011 da Exxon Neftegas Ltd. che, all'interno del progetto Sakhalin-I di ricerca di gas e petrolio al largo dell'isola russa di Sachalin, realizz\u00f2 una perforazione di metri, con uno spostamento orizzontale di metri. Questo record fu battuto nell'agosto dell'anno successivo dalla stessa Exxon Neftegas Ltd. all'interno del progetto Sakhalin-I con il pozzo Z-44 Chayvo, che ha raggiunto una lunghezza misurata di metri. \nSebbene sia il pozzo dell'Al Shaheen Oil Field sia i due pozzi sull'isola di Sachalin abbiano raggiunto una lunghezza totale maggiore, essi sono caratterizzati da un grande spostamento orizzontale. Per questo motivo il pozzo superprofondo di Kola, essendo una perforazione prevalentemente verticale, conserva il record per la maggiore profondit\u00e0 raggiunta.\nIl pozzo di Kola ha inoltre la caratteristica di essere stato perforato per fini scientifici e non alla ricerca di depositi di combustibili fossili.\nLeggende metropolitane.\nNel 1989 incominci\u00f2 a circolare la storia che da qualche parte in Siberia scienziati sovietici avessero scavato un buco che raggiungeva la profondit\u00e0 di 14,5\u00a0km, dove avrebbero trovato una cavit\u00e0. Sarebbe stato quindi calato nel buco un microfono che, prima di sciogliersi a causa della temperatura di , avrebbe registrato un audio di 17 secondi in cui si sarebbero udite grida umane, probabilmente le anime dei dannati condannati all'inferno. Durante la notte dal foro sarebbe uscita una vampata di gas luminoso seguita da un grande demone alato che avrebbe pronunciato le parole \"Io ho vinto\" prima di scomparire. Gli scienziati che avevano assistito al fatto ne sarebbero stati cos\u00ec sconvolti che dovettero prendere una pastiglia che cancell\u00f2 loro la memoria delle ore precedenti. \nNegli anni successivi la leggenda fu ripresa solo da alcuni giornali cristiani minori, che vi vedevano la dimostrazione dell'esistenza dell'inferno, ma incominci\u00f2 a diffondersi su larga scala con l'avvento di Internet. Dal momento che nel 1989 non esisteva nessun pozzo superprofondo in Siberia la leggenda fu associata con il pozzo di Kola, un articolo sul quale era apparso sulla rivista Science proprio nell'agosto 1989.\nGi\u00e0 nel 1990 altre riviste cristiane, scettiche sulla storia, pubblicarono degli articoli in cui dubitavano della sua autenticit\u00e0. In particolare il conduttore radiofonico americano Rich Buhler riusc\u00ec a risalire a un articolo di un lettore della rivista finlandese dedicata al paranormale Vaeltajat, nel quale si citava come fonte una fantomatica rivista chiamata Jewels of Jericho, della quale non riusc\u00ec a verificare l'esistenza."}
{"id": "1829238", "revid": "119800241", "url": "https://it.wikipedia.org/wiki?curid=1829238", "title": "Istmo di Tehuantepec", "text": "L'istmo di Tehuantepec \u00e8 un istmo della regione meridionale del Messico che si estende dalla baia di Campeche a nord al golfo di Tehuantepec a sud. Esso rappresenta localmente la distanza minima tra il golfo del Messico e l'oceano Pacifico. Il nome deriva dall'omonima citt\u00e0 nello Stato di Oaxaca, che a sua volta deriva dalla formazione naturale del tecuani-tepec (letteralmente la \"collina del giaguaro\").\nGeografia.\nL'istmo comprende la parte del Messico situata tra il 94\u00ba e il 96\u00ba meridiano di longitudine ovest. Comprende le parti sud-orientali degli Stati di Veracruz e Oaxaca, ivi comprese piccole zone del Chiapas e Tabasco. Gli Stati di Tabasco e Chiapas sono situati a est dell'istmo, Veracruz e Oaxaca a ovest.\nL'istmo misura nel punto minimo tra golfo e golfo, o se si prende in considerazione la Laguna Superior sulla costa del Pacifico, ed \u00e8 considerato il confine geografico fra Nord America e Centro America."}
{"id": "1829240", "revid": "80339", "url": "https://it.wikipedia.org/wiki?curid=1829240", "title": "Kola Superdeep Borehole", "text": ""}
{"id": "1829244", "revid": "1442080", "url": "https://it.wikipedia.org/wiki?curid=1829244", "title": "Maaya Sakamoto", "text": "Debutta nel 1992 con il ruolo di Chifuru nell'anime \"Little Twins\", ma \u00e8 doppiando il personaggio di Hitomi Kanzaki nel popolare anime \"I cieli di Escaflowne\" del 1996 che diviene conosciuta. In seguito a questa esperienza, la Sakamoto ha lavorato anche in \"Record of Lodoss War\", \"Kanon\", \"RahXephon\", \"Mobile Suit Gundam SEED Destiny\", \".hack//SIGN\", \"Tsubasa Chronicle\", \"Kuroshitsuji\" e molti altri.\nNel primo \"Seiyu Awards\", \u00e8 stata nominata come \"Miglior personaggio femminile\" per il ruolo di Haruhi Fujioka di \"Ouran High School Host Club\" e \"Miglior singolo\" per \"Loop\", ending di \"Tsubasa Chronicle\".\nParallelamente alla attivit\u00e0 di doppiatrice, Maaya Sakamoto porta avanti anche una carriera da cantante J-pop molto apprezzata soprattutto dal pubblico vicino al mondo dei cartoni animati. Ha inoltre una colonna mensile nella rivista \"Newtype\" chiamata \"Sakamoto Maaya no Manpukuron\".\nBiografia.\nNata a Tokyo nel 1980, Sakamoto cresce in una famiglia composta dai genitori e dal fratello maggiore. Si laurea in sociologia all'universit\u00e0 Toyo nel 2002. Ha fatto parte del duo seiyuu \"Whoops!!\" con Chieko Higuchi. Il 31 marzo 2010, nel giorno del suo trentesimo compleanno, ha tenuto un concerto presso il Nippon Budokan. \u00c8 sposata con il suo collega doppiatore Kenichi Suzumura.\nCollaborazioni.\nLa pi\u00f9 importante \u00e8 indubbiamente quella con Y\u014dko Kanno, a partire dal singolo di debutto \"Yakusoku wa iranai\" (lett. \"Non ho bisogno di promesse\"), usato come opening dell'anime \"I cieli di Escaflowne\". La collaborazione fra le due \u00e8 continuata sino al quinto album della Sakamoto, Y\u016bnagi Loop, privo di canzoni scritte dalla Kanno. Fra le altre collaborazioni si segnalano \"Wolf's Rain\", dove Sakamoto ha cantato tre canzoni (\"Gravity\", \"Tell Me What The Rain Knows\" e \"Cloud 9\"), RahXephon con l'opening \"Hemisphere\" e \"\" con \"Tune the Rainbow\" e \"The Garden of Everything\" (in duetto con Steve Conte).\nNel 2008 Sakamoto e Kanno hanno di nuovo collaborato per \"Triangler\", opening di \"Macross Frontier\". Sakamoto ha anche collaborato con HIDE per la canzone \"cream\", contenuta nel mini album \"be Human\" di \"\"."}
{"id": "1829247", "revid": "287204", "url": "https://it.wikipedia.org/wiki?curid=1829247", "title": "Il mercante di lana", "text": "Il mercante di lana \u00e8 il primo romanzo scritto da Valeria Montaldi, edito per la prima volta nel 2001 da Piemme. L'8 giugno 2011 \u00e8 uscita una nuova edizione tascabile BUR.\nTrama.\n\u201cSono tornata, frate Matthew, per dirti di non tormentare la tua anima con colpe che non hai\u2026 Andrai cercando un villaggio abitato da ricchi mercanti, fra monti tanto pi\u00f9 scoscesi di quanto tu ne abbia mai visti: lo chiamano Felik\u2026\u201d E frate Matthew parte lasciando il suo convento nella lontana Inghilterra, reo di aver offerto riparo a una giovane accusata di stregoneria. Un lungo viaggio lo attende, attraverso l'Europa del XIII secolo. Con s\u00e9 porta una sinistra profezia, talmente inquietante da far vacillare la sua fede. Incontrer\u00e0 briganti e prostitute, ladri e mercanti; conoscer\u00e0 l'ospitalit\u00e0 di ricchi castellani e di poveri contadini, sino a giungere alla valle che oggi chiamiamo di Gressoney. L\u00ec, ai piedi delle montagne di ghiaccio, vive la piccola comunit\u00e0 walser di Felik. Una strana a atmosfera regna su quel villaggio, dove il cuore di tutti sembra essersi inaridito. Fino al giorno in cui una fitta neve che pare tinta di rosso inizier\u00e0 a cadere."}
{"id": "1829251", "revid": "729019", "url": "https://it.wikipedia.org/wiki?curid=1829251", "title": "Porpora (medicina)", "text": "Per porpora in campo medico, si intende un insieme di malattie avente come caratteristica comune un quadro emorragico a livello dei tessuti caratterizzato da macchie di dimensioni variabili che non scompaiono alla digito-vitro-pressione. Il termine porpora deriva in effetti proprio (dal latino) dal colore che la cute assume per l'accumulo anomalo del sangue. Alcune forme in letteratura sono considerate psicogene.\nLa porpora \u00e8 comune in corso di febbre tifoide, cos\u00ec come pu\u00f2 essere presente nella meningite meningococcica o in setticemia. In particolare, Neisseria meningitidis cio\u00e8 il meningococco, che \u00e8 un Gram-negativo diplococco, rilascia endotossina quando si lisa. L'endotossina attiva il fattore di Hageman (fattore XII) della coagulazione, porta a coagulazione intravascolare disseminata, per cui si avr\u00e0 rash sull'individuo colpito.\nTerapia.\nLa terapia va adattata sulla base della causa scatenante alla base della porpora."}
{"id": "1829254", "revid": "729019", "url": "https://it.wikipedia.org/wiki?curid=1829254", "title": "Societ\u00e0 Generale Semiconduttori", "text": "Societ\u00e0 Generale Semiconduttori - SGS S.p.A. era una azienda italiana che operava nel settore della progettazione e costruzione di circuiti integrati in particolare diodi e transistor per la produzione di calcolatori e apparecchi per telecomunicazioni.\nStoria.\nLa SGS venne fondata nel 1957 da Olivetti e da Telettra in collaborazione con l'azienda statunitense Fairchild Semiconductor.\nL'impulso alla creazione della societ\u00e0 nacque dallo sviluppo dei mainframe Elea che richiedevano la presenza di molti transistor e diodi di qualit\u00e0. La sede venne stabilita ad Agrate Brianza.\nNel 1968 la Fairchild decise di uscire dalla partnership e Olivetti vendette la societ\u00e0 al gruppo IRI-STET. In seguito il 29 dicembre 1972 la SGS si fuse con ATES, dando vita a SGS-Ates Componenti elettronici che, in seguito, diverr\u00e0 SGS Microelettronica e poi STMicroelectronics."}
{"id": "1829255", "revid": "116020803", "url": "https://it.wikipedia.org/wiki?curid=1829255", "title": "NGC 1365", "text": "NGC 1365 (conosciuta anche come La Grande Galassia a spirale barrata) \u00e8 una galassia a spirale barrata visibile nella costellazione della Fornace.\nSi tratta di una delle galassie pi\u00f9 brillanti della costellazione; il nucleo, molto piccolo, ha una forma ovale con una dimensione apparente di circa \nI rami a spirale si estendono in una curva a nord e sud dalle estremit\u00e0 della barra est-ovest e formano quasi un alone a forma di Z simile a un anello; le loro dimensioni e spessore in confronto al nucleo sono notevoli. Sono state osservate in NGC 1365 le Supernovae 2001du, 1983V e 1957C. La sua distanza da noi \u00e8 valutata di circa 56 milioni di anni luce ed avrebbe un tasso di formazione stellare stimato superiore di cinque volte quello della Via Lattea, equivalente in 15 soli ogni anno di massa stellare, sia nella zona centrale che nei bracci"}
{"id": "1829259", "revid": "212348", "url": "https://it.wikipedia.org/wiki?curid=1829259", "title": "Il monaco inglese", "text": "Il monaco inglese \u00e8 un romanzo di Valeria Montaldi. Edito per la prima volta nel 2006 da Rizzoli, \u00e8 il terzo romanzo dell'autrice.\nNel 2007 \u00e8 stato selezionato per il Premio Bancarella.\nTrama.\nMilano, 1246. Nel buio della notte, le mura della citt\u00e0 sono rischiarate da una luce sinistra: un incendio sta distruggendo la casa di Guglielmo. L'uomo, rispettato mastro muratore, muore tra le fiamme insieme alla moglie. Dal limitare del bosco, Juditha, la strega del Quadronno, segue in silenzio la fuga guardinga dell'uomo che ha appiccato il rogo. Nel frattempo, Arnolfo, l'abate di San Simpliciano, deve affrontare la prova pi\u00f9 difficile della sua vita: difendere l'onorabilit\u00e0 del monastero dai raggiri di Birago, un mercante senza scrupoli. Il recente e prestigioso matrimonio della figlia Anselma con un erede della potente famiglia Della Torre non basta a nascondere i loschi raggiri del mercante: ben presto i sospetti verso la sua condotta sciagurata diventeranno certezza. Frate Matthew, tornato a Milano per incontrare l'amico Arnolfo, si trover\u00e0 suo malgrado a doverlo aiutare ancora una volta, condividendo con lui il peso di una colpa segreta. Mentre in citt\u00e0 le voci che accusano Birago si fanno sempre pi\u00f9 ricorrenti, Matthew cercher\u00e0 la prova che dimostri l'innocenza di Arnolfo. Lungo il gravoso cammino che gli \u00e8 stato imposto rischier\u00e0 la vita, ma incontrer\u00e0 anche una donna capace di risvegliare in lui un sentimento che non credeva di poter provare. Tra i vicoli polverosi di Milano, intanto, cresce la rabbia del popolo contro l'arrogante potere del ceto mercantile e verso il podest\u00e0: ignara della tragedia che sta per abbattersi su di lei, la giovane Anselma segue il filo sottile di una inaspettata rivelazione che la condurr\u00e0 a scoprire un segreto sconvolgente."}
{"id": "1829260", "revid": "709565", "url": "https://it.wikipedia.org/wiki?curid=1829260", "title": "Scalo 76", "text": "Scalo 76 \u00e8 stato un programma televisivo italiano di genere musicale, trasmesso su Rai 2 tra il 2007 e il 2009.\nProduzione.\n\u00c8 andato in onda nel primo pomeriggio e si componeva di due distinte formule: una dal luned\u00ec al venerd\u00ec a contenuto strettamente musicale, ed una il sabato (di durata maggiore) in cui venivano anche affrontati dibattiti su temi sociali, d'attualit\u00e0 e di costume. Lo show si veniva trasmesso in diretta e le esibizioni musicali erano dal vivo.\nIl titolo \"Scalo 76\" fu scelto perch\u00e9 76 \u00e8 il numero civico degli studi milanesi del centro di produzione Rai di via Mecenate a Milano dove si svolge lo show, mentre \"scalo\" si riferisce al fatto che il programma, come ha affermato il direttore di Rai 2 Antonio Marano, \u00absar\u00e0 luogo di arrivi e partenze degli artisti\u00bb. Obiettivo della rete \u00e8 quello di trasformare \"Scalo 76\" in un marchio identitario, cos\u00ec come \u00e8 accaduto per \"X Factor\".\nPrima edizione.\nLa prima edizione del programma \u00e8 andata in onda nella stagione 2007-2008, ogni sabato a partire dal 22 dicembre 2007, con la durata di circa 180 minuti. La conduzione era affidata a Daniele Bossari, Maddalena Corvaglia e Paola Maugeri. Il compito di gestire l'intero programma era affidato a Daniele Bossari, mentre Maddalena Corvaglia curava le classifiche (tra le quali una storica) e Paola Maugeri si interessava delle interviste agli ospiti nazionali ed internazionali, grazie alla sua grande cultura in musica; hanno fatto parte del cast di \"Scalo 76\" anche, fra gli altri, Paolo Ruffini (ex vee-jay di MTV), Lucilla Agosti, reduce dal successo del DopoFestival di Sanremo.\nOltre alla musica il programma si interessava anche di cinema e moda e di tutto ci\u00f2 che fa tendenza nei giovani; nel programma vi era anche uno spazio dedicato ad \"X Factor\" con ospite in studio Mara Maionchi. Inoltre, ogni settimana era ospitata una band famosa che aveva la funzione di accompagnare il programma con stacchetti musicali.\nIn una delle prime puntate del programma, il 29 dicembre 2007, la conduttrice Paola Maugeri d\u00e0 per morto Johnny Rotten, cantante dei Sex Pistols, che in realt\u00e0 \u00e8 vivo e vegeto. Immediate le polemiche sulla conduttrice ed il programma.\nSeconda edizione.\nRai 2 ha confermato \"Scalo 76\" per la stagione televisiva 2008-2009, con importanti cambiamenti. Il programma viene sdoppiato: \"Scalo 76 Cargo\" va in onda dal luned\u00ec al venerd\u00ec alle 14:00, con durata di 40 minuti, mentre \"Scalo 76\" va in onda ogni sabato.\nOgni puntata di \"Scalo 76 Cargo\" \u00e8 presentata da Federico Russo (ex vee-jay di MTV) e Chiara Tortorella (ex volto di All Music). Viene presentato un ospite, una chart (ogni giorno una diversa) e uno spazio web curato da GMax (voce dei Flaminio Maphia); Omar Pedrini si occupa di uno spazio dedicato al rock, Paolo Ruffini cura della rubrica \"Vox pop\" con interviste realizzate in tutta Italia, Paola Maugeri conduce le interviste ad artisti non solo musicali, Mao ed i suoi Santabarba la resident band.\nLa puntata del sabato, della durata di tre ore, \u00e8 presentata da Francesco Facchinetti e da Mara Maionchi, reduci dal successo di \"X Factor\"; insieme alla valletta - Hostess Camila Morais (gi\u00e0 presente nella precedente edizione di \"Guida al campionato\" del sabato) la quale accoglie gli ospiti in ogni puntata. Pur essendo un \u00abprogramma musicocentrico\u00bb, la puntata del sabato si occupa anche di raccontare storie di ragazzi che andranno in studio per condividere le loro esperienze in vari campi; a questi dibattiti partecipa come ospite fisso il giornalista ed opinionista Pierluigi Diaco. In ogni puntata sono ospitate diverse performance musicali e ci sono dei momenti \"Celebration\" in cui ospiti che hanno avuto successo nei pi\u00f9 svariati mondi dello spettacolo e della cultura vengono estensivamente intervistati.\nUna novit\u00e0 della stagione \u00e8 rappresentata dall'\"X Factor Contest\", dove si potranno esibire artisti scartati nelle selezioni precedenti per partecipare alla nuova edizione di \"X Factor\": alla fine quattro di loro verranno ammessi alla fase di preparazione per la seconda edizione del talent show. Tuttavia, dopo le prime quattro puntate, il contest si chiude senza alcun preavviso da parte della produzione: viene cancellato ogni riferimento all'\"X Factor Contest\" dal sito di \"Scalo 76\" e dal sito stesso di \"X Factor\". Ad oggi non \u00e8 stato comunicato nulla di ufficiale da parte della RAI, non \u00e8 dato sapere se ci saranno altre selezioni o se passeranno di diritto i 4 \"semifinalisti\" (in contrasto con il regolamento del contest pubblicato sul sito in precedenza).\nTerza edizione.\n\"Scalo 76\" diventa \"Scalo 76 Talent\", che \u00e8 condotta da Lucilla Agosti e dal critico televisivo Alessandro Rostagno. Il programma mette in gara ogni settimana 8 concorrenti di diverse discipline con l'obiettivo di trovare il talento assoluto. A votare i concorrenti \u00e8 il pubblico in studio composto da 100 persone dotate di un telecomando multimediale.\nLa puntata del sabato \u00e8 invece una puntata dedicata al talento in senso pi\u00f9 ampio. Viene presentata la Sfida Senza Tempo, dove i talenti di ieri e di oggi si sfidano virtualmente attraverso clip tratte dalle teche Rai.\nGli autori di questa edizione sono Sergio Bertolini, Alexio Biacchi, Federico Giunta, Carolina Guidotti, Paolo Mosca. La regia \u00e8 di Arnalda Canali. Il programma \u00e8 prodotto direttamente dalla Rai, senza coinvolgimento di case di produzioni esterne.\nA ottobre 2009 il programma fu soppresso per volont\u00e0 del direttore di rete Massimo Liofredi a causa dei bassissimi ascolti pomeridiani che risultavano tra il 2-3%. Fu sostituito da \"La signora del West\", storico telefilm di Rai 1."}
{"id": "1829262", "revid": "212348", "url": "https://it.wikipedia.org/wiki?curid=1829262", "title": "Il signore del falco", "text": "Il signore del falco \u00e8 il secondo romanzo scritto da Valeria Montaldi, edito per la prima volta nel 2003 da Piemme. \nNel 2004 \u00e8 stato selezionato per il Premio Bancarella.\nTrama.\nMilano 1226. Il cadavere di una donna affiora nel canale della Vettabbia: il suo corpo reca i segni di un parto recente, ma del bambino che ha messo al mondo non c'\u00e8 traccia. Passeranno diciassette anni prima che qualcuno si interroghi sulle sorti della creatura. Arnolfo da Sala, abate di San Simpliciano, messo in allarme da un sogno ricorrente e da vecchi sospetti noti a lui soltanto, incarica Frate Matthew di investigare. Per le strade di una Milano sconvolta dalla caccia agli eretici e stremata dalla lotta contro Federico II, Matthew inizia la sua ricerca. Tra luoghi ancor oggi riconoscibili, come il Broletto, centro politico e commerciale della citt\u00e0, il bosco del Quadronno e l'ospedale del brolo, Matthew incrocia le storie di Isaac, medico ebreo, e della bella figlia Rachele, e giunge a sfiorare il cammino dello stesso imperatore Federico, entrato in citt\u00e0 sotto mentite spoglie. Ma solo l'incontro con Guglielma la Boema, veggente e mistica invisa alla Chiesa milanese, lascer\u00e0 un segno indelebile sulla coscienza del frate, indicandogli la strada per il compimento della sua missione\u2026"}
{"id": "1829264", "revid": "125710441", "url": "https://it.wikipedia.org/wiki?curid=1829264", "title": "Sam Querrey", "text": "In carriera ha raggiunto la posizione n\u00b0 11 della classifica ATP (26 febbraio 2018) e ha vinto 10 titoli in singolare e 5 titoli in doppio nel circuito maggiore.\nCarriera.\n2005-2006: Esordio e primi titoli Challenger.\nIl suo esordio nei professionisti avviene in via effettiva nel luglio 2005, al challenger di Aptos, con una sconfitta da Rajeev Ram, ma gi\u00e0 nei tre anni precedenti aveva partecipato a tre tornei del circuito futures, a partire dalla partita persa con KJ Hippensteel a Ojai nel 2002. Conclude il 2005 con risultati in crescita, fra cui la sconfitta in finale al futures di Honolulu da Wayne Odesnik.\n\u00c8 tuttavia nel 2006 che inizia ad ottenere i primi risultati di rilievo della sua carriera.\nNel febbraio 2006 partecipa a Dallas al suo primo torneo ATP Challenger, giungendo a sorpresa fino ai quarti di finale: battuti Du\u0161an Vemi\u0107 e Guillermo Garc\u00eda L\u00f3pez, perde infatti in due set da Benjamin Becker. Si guadagna cos\u00ec l'accesso ad alcuni tornei del circuito maggiore ATP, terminati spesso con uscite al primo turno, ma con il raggiungimento del secondo turno a Indian Wells, ai danni di Bobby Reynolds.\nNell'estate dello stesso anno, conquista i primi due titoli challenger della sua carriera, vincendo i tornei di Yuba City (su Sam Warburg) e Winnetka (su Andrea Stoppini) ed ottenendo quindi un invito (wildcard) agli US Open, dove ottiene la prima vittoria a livello slam, battendo Philipp Kohlschreiber al primo turno, prima di perdere in quattro set con Gast\u00f3n Gaudio al secondo turno.\nPoco dopo vince anche il challenger di Lubbock, regolando con facilit\u00e0 in finale l'israeliano Noam Okun, chiudendo quindi l'anno al 130\u00ba posto ATP.\n2007-2008: Top 100 e primo titolo ATP.\nInizia il 2007 con il terzo turno agli Australian Open (sua prima partecipazione), battendo Jos\u00e9 Acasuso (testa di serie numero 27) e Florent Serra prima di arrendersi a Tommy Robredo. Il risultato gli vale il primo ingresso nella top 100 della classifica ATP.\nIn seguito, raggiunge i quarti al torneo ATP di Memphis e poi anche a Las Vegas, ma all'Open di Francia esce al primo turno contro Laurent Recouderc, mentre al torneo di Wimbledon l'eliminazione (sempre al primo turno) \u00e8 per mano di Alejandro Falla.\nAl torneo di Indianapolis raggiunge per la prima volta in carriera le semifinali, dove perde contro Dmitrij Tursunov, ma fa scalpore soprattutto per l'exploit nella sua vittoria nei quarti di finale su James Blake (che \u00e8 anche la sua prima vittoria contro un top 10), quando mette a segno 10 aces consecutivi. Il tennista afroamericano si riprende la rivincita su Querrey poche settimane dopo nei quarti dell'ATP Masters di Cincinnati.\nNel gennaio 2008 esce nuovamente al terzo turno degli Australian Open, battuto seccamente da Novak \u0110okovi\u0107, dopo le vittorie su Olivier Rochus e Tursunov. Nel marzo successivo, invece, a Las Vegas vince il suo primo torneo nel circuito maggiore, superando nella sua prima finale in carriera il sudafricano Kevin Anderson.\nMigliorato anche sulla terra rossa, giunge ai quarti di finale del Masters di Montecarlo, dove \u00e8 sconfitto ancora da \u0110okovi\u0107. Nonostante questo progresso per\u00f2 non ha scampo al Roland Garros, dove incappa subito al primo turno in uno stop da Roger Federer, poi finalista del torneo. Durante l'estate partecipa anche alle Olimpiadi, ma non va oltre il primo turno.\nL'ultimo risultato di rilievo della stagione lo ottiene agli US Open, dove raggiunge il quarto turno, prima di essere eliminato Rafael Nadal. In seguito, partecipa anche alla semifinale di Coppa Davis contro la Spagna, ottenendo due sconfitte negli incontri di singolare contro Rafael Nadal e Feliciano Lopez.\n2009: Secondo titolo ATP.\nIl 2009 \u00e8 un anno ricco di finali nel circuito maggiore per Sam Querrey. Gi\u00e0 a gennaio, infatti, conquista l'accesso alla finale del torneo ATP 250 di Auckland, che tuttavia perde in favore dell'Argentino Juan Mart\u00edn del Potro.\nLa stagione prosegue con scarsi risultati nei tornei del grande slam, dove infatti viene eliminato al primo turno negli Australian Open (per mano di Philipp Kohlschreiber) e al Roland Garros (sconfitto da Ernests Gulbis), mentre raggiunge solo il secondo turno a Wimbledon, battendo Danai Udomchoke ma uscendo subito dopo contro Marin \u010cili\u0107.\nNei successivi tre tornei arriva invece l'exploit della stagione, con Querrey che raggiunge tre finali consecutive. Perde le prime due finali nei tornei di Newport, contro Rajeev Ram, e di Indianapolis, sconfitto da Robby Ginepri, ma ottiene finalmente il suo secondo successo ATP nel torneo 250 di Los Angeles, battendo in finale l'australiano Carsten Ball.\nSul finire dell'estate, Querrey ottiene l'accesso ad un ulteriore finale stagionale nel torneo ATP 250 di New Haven che, tuttavia, perde in favore di Fernando Verdasco. In seguito, la sua partecipazione agli US Open si conclude al terzo turno, sconfitto da Robin S\u00f6derling, dopo i successi sui connazionali Michael Yani e Kevin Kim.\nLa stagione 2009 di Querrey si conclude prematuramente per un banale incidente che avrebbe potuto avere conseguenze serie per la sua carriera. Il tavolino di vetro su cui si siede al termine di un allenamento, infatti, cede improvvisamente e nella caduta un pezzo di vetro gli si conficca nel braccio, rischiando per pochi millimetri di danneggiare irreparabilemente un nervo. Sottoposto ad intervento chirurgico, viene scongiurato il peggio, con Querrey che termina quindi l'anno alla 25\u00aa posizione ATP e come 2\u00ba americano, dietro solo a Andy Roddick.\n2010: 6 titoli tra singolare e doppio.\nDopo una deludente prestazione agli Australian Open, terminata al primo turno contro Rainer Sch\u00fcttler, Querrey si riscatta sul cemento americano conquistando il suo primo titolo in doppio (in coppia con Mardy Fish) al torneo ATP 250 di San Jose. La settimana seguente conquista anche il titolo di doppio nel torneo ATP 500 di Memphis giocando in coppia con John Isner; giocatore che affronta anche come avversario nella finale di singolare dello stesso torneo, che vince, conquistando il primo ATP 500 e terzo titolo in carriera.\nDopo le sconfitte nella finale di Houston, persa contro Juan Ignacio Chela, e nella finale di doppio dell'ATP Masters di Roma, ottiene il suo quarto titolo sconfiggendo ancora John Isner nella finale dell'ATP 250 di Belgrado, primo torneo su terra vinto\nQuerrey delude ancora al secondo slam stagionale, uscendo al primo turno del Roland Garros contro Robby Ginepri; tuttavia, si riscatta nuovamente nel torneo seguente, vincendo la finale del Queen's Club di Londra contro Mardy Fish. Con questa vittoria conquista il terzo titolo stagionale su altrettante superfici (cemento a Memphis, terra a Belgrado e erba a Londra).\nNello slam di Wimbledon riesce a raggiungere il quarto turno, dove viene eliminato da Andy Murray. Si prende comunque la rivincita contro il giocatore scozzese, battendolo il mese successivo nella finale dell'ATP 250 di Los Angeles, conquistando cos\u00ec il sesto titolo in carriera. Dopo il quarto turno anche agli US Open (sconfitto da Stan Wawrinka), Querrey chiude la sua stagione pi\u00f9 redditizia, in termini di titoli, al 18\u00ba posto ATP.\n2011-2012: Infortuni e la conquista del settimo titolo ATP.\nIl 2011 \u00e8 un anno particolarmente sfortunato per Sam Querrey. Nella prima parte di stagione ottiene scarsi risultati nei vari tornei a cui partecipa, uscendo al primo turno agli Australian Open, battuto da \u0141ukasz Kubot, e al secondo turno al Roland Garros, perdendo contro Ivan Ljubi\u010di\u0107. L'unico risultato di rilievo \u00e8 la prima vittoria in doppio di un torneo ATP Masters; infatti vince a Roma, facendo ancora coppia con John Isner.\nIl resto della stagione \u00e8 invece segnato dagli infortuni. Prima il gomito e poi un'infezione al cordone ombelicale lo costringono a saltare quasi tutto il resto dei tornei del tour, portandolo ad uscire dalla top 100 della classifica ATP.\nIl 2012 \u00e8 quindi una stagione di ripresa per Querrey, che partecipa infatti anche ad alcuni tornei Challenger, vincendo anche la finale di Sarasota contro Paolo Lorenzi, per recuperare punti e posizioni in classifica.\nNella seconda parte di stagione ottiene quindi i risultati migliori raggiungendo le semifinali a Londra, Washington (torneo ATP 500) e Winston-Salem, il terzo turno sia a Wimbledon che agli US Open e, soprattutto, la vittoria in finale a Los Angeles (terza vittoria del torneo), che gli permette di conquistare il suo settimo titolo ATP.\n2013-2015: Digiuno di titoli.\nDal 2013 inizia un periodo di scarsi risultati per Sam Querrey; durante l'anno non ottiene infatti l'accesso ad alcuna finale del circuito maggiore e i suoi miglior risultati sono il terzo turno agli Australian Open e al Roland Garros.\nL'anno successivo continua sullo stesso livello, ottenendo come miglior risultato soltanto dei terzi turni agli Australian Open e agli US Open. Gli scarsi risultati portano Querrey a perdere diverse posizioni in classifica, tanto che, nel finale di stagione, si cimenta in alcuni tornei Challenger (Napa, Sacramento e Tiburon), portando a casa tutti e tre i titoli minori.\nAnche nel 2015 Querrey non riesce a conquistare nuovi titoli ma, dopo due anni di astinenza, riesce finalmente ad accedere a delle finali: la prima a Houston, persa contro il connazionale Jack Sock, e la seconda a Nottingham, persa contro l'uzbeko Denis Istomin.\n2016-2017: Semifinale a Wimbledon e tre titoli.\nHa ottenuto nel 2016 una grande vittoria contro il numero 1 del mondo Novak \u0110okovi\u0107 al terzo turno dei Championships, vanificando i sogni di Grande Slam del serbo.\nNel 2017 vince l'Atp 500 di Acapulco, sconfiggendo ai primi turni Kyle Edmund per 6-2 4-6 6-3, il belga David Goffin per 6-2 6-3 e l'austriaco Dominic Thiem, testa di serie numero 4, per 6-1 7-5. In semifinale sconfigge l'australiano Nick Kyrgios per 3-6 6-1 7-5. In finale si trova davanti Rafael Nadal, volenteroso di riscatto dopo la sconfitta in finale degli Australian Open contro Roger Federer. Questa volta \u00e8 per\u00f2 Querrey a trionfare, con il punteggio di 6-3 7-6.\nA luglio 2017 ottiene un grande risultato a Wimbledon dove raggiunge la sua prima semifinale in un torneo del Grande Slam.\nSempre nel 2017 trionfa anche al torneo di Los Cabos, sempre in Messico, dopo aver sconfitto in finale Thanasi Kokkinakis per 6-3 3-6 6-2.\n2018-2019: Due finali perse e crollo nel ranking.\nIl 18 febbraio 2018 raggiunge la sua diciottesima finale in carriera, a New York, dove viene sconfitto da Kevin Anderson col punteggio di 6-4, 3-6, 61-7. Il 26 febbraio 2018 raggiunge la posizione numero 11, in classifica, suo best ranking. Ranking che lo vede poi al numero 61 a seguito della sconfitta al primo turno agli US Open. La sua migliore vittoria in stagione la ottiene durante la semifinale di Coppa Davis, contro il numero sei del mondo Marin \u010cili\u0107.\nRaggiunge la sua seconda semifinale slam in doppio agli Australian Open 2019 in coppia con Harrison, sconfitti da Herbert e Mahut. Il 24 giugno a causa di un infortunio, il suo ranking lo vede alla posizione numero 79. La settimana seguente raggiunge la finale a Eastbourne, dove viene sconfitto da Taylor Fritz per 4-6, 3-6. Raggiunge i quarti di finale a Wimbledon, battendo tra gli altri Dominic Thiem al primo turno, per poi cedere a Rafael Nadal. Viene inoltre sconfitto al primo turno agli US Open, per la quarta volta in cinque anni."}
{"id": "1829269", "revid": "34392", "url": "https://it.wikipedia.org/wiki?curid=1829269", "title": "Iphone 3g", "text": ""}
{"id": "1829275", "revid": "2121638", "url": "https://it.wikipedia.org/wiki?curid=1829275", "title": "IPhone 3G", "text": "L'iPhone 3G \u00e8 uno smartphone prodotto da Apple ed \u00e8 la seconda generazione di iPhone. \u00c8 il successore dell'iPhone EDGE e il predecessore dell'iPhone 3GS. \u00c8 stato presentato il 9 giugno 2008 presso la conferenza del WWDC 2008 a San Francisco. L'iPhone 3G riprende le caratteristiche dell'iPhone EDGE, che conteneva la stessa fotocamera da 2 megapixel. Tuttavia, il 3G \u00e8 stato caratterizzato da parecchi miglioramenti rispetto al suo predecessore.\nStoria.\nIl prodotto \u00e8 stato presentato da Steve Jobs, amministratore delegato della societ\u00e0 durante l'apertura del Macworld del gennaio 2008. Il dispositivo \u00e8 comparso nei negozi Apple e quelli AT&amp;T negli USA dall'11 luglio dello stesso anno.\nL'iPhone 3G \u00e8 stato commercializzato in due versioni; una di colore bianco e l'altra di colore nero. La memoria disponibile \u00e8 di 8GB o 16GB.\nDopo la presentazione dell'iPhone 3GS, il prezzo dell'iPhone 3G fu dimezzato. Il 7 giugno 2010, la produzione dell'iPhone 3G \u00e8 stata interrotta.\nIl supporto software al modello 3G termina ufficialmente l'11 marzo 2011 con la pubblicazione dell'aggiornamento 4.3 di iOS non compatibile con questo modello. L'ultima versione aggiornata del sistema operativo per iPhone 3G resta la 4.2.1.\nDesign.\nL'iPhone 3G ha subito notevoli variazioni nel design rispetto al modello precedente. Il nuovo design \u00e8 caratterizzato da policarbonato lucido, sostituendo l'alluminio che caratterizzava l'EDGE per diminuire i costi di produzione. I tasti fisici in plastica nera sono stati sostituiti da quelli in metallo. I bordi del telefono sono stati arrotondati, permettendo una migliore presa.\nCaratteristiche.\nLa maggior parte dei componenti dell'iPhone 3G \u00e8 uguale al suo predecessore, l'iPhone EDGE.\nI miglioramenti sono stati caratterizzati dall'Assisted GPS e dall'integrazione delle reti UMTS e HSDPA.\nProblemi.\nDopo il rilascio di iOS 4, avvenuto il 21 giugno 2010 molti proprietari di iPhone 3G hanno lamentato che i loro telefoni hanno subito un evidente calo di prestazioni dovute al fatto che l'iPhone 3G ha solo 128 MB di ram contro i 512 dell'iPhone 4, per i quali iOS 4 \u00e8 stato progettato. Questi rallentamenti sono stati marginalmente risolti con l'aggiornamento a iOS 4.1. Per questo l'iPhone 3G non ha avuto altri aggiornamenti oltre ad iOS 4.2.1. "}
{"id": "1829279", "revid": "1543377", "url": "https://it.wikipedia.org/wiki?curid=1829279", "title": "Appendice epiploica", "text": "Le appendici epiploiche, talvolta definite anche appendici omentali, sono piccole sacche costituite di peritoneo piene di lipidi e situate in prossimit\u00e0 del tenue, lungo il colon e la parte superiore del retto.\nQueste appendici si rinvengono con maggiore facilit\u00e0 lungo il decorso dell'intestino trasverso e del sigma, ma la loro funzione \u00e8 ancora sconosciuta.\nTali appendici mancano nel neonato e si sviluppano durante l'et\u00e0 adulta.\nTalvolta queste appendici epiploiche vanno incontro a processi di tipo infiammatorio, dando luogo a un corteo sintomatologico in cui prevale il dolore. L'infiammazione delle appendici omentali clinicamente pu\u00f2 mimare e pertanto essere confusa con l'appendicite acuta o in alternativa la diverticolite acuta.\nSintomi.\nSpesso si presentano dei dolori pungenti nella zona del ventre, talvolta accompagnati da sensazione di nausea e vomito.\nIn alcuni soggetti \u00e8 possibile che si verifichi aumento della temperatura corporea e diarrea.\nPatologie.\nL'appendagite epiploica \u00e8 una non comune causa di dolore addominale che avviene in seguito a torsione spontanea o a trombosi venosa delle vene di deflusso della superficie sierosa del colon.&lt;br&gt; \nL'appendicite epiploica \u00e8 associata ad obesit\u00e0 od a erniazione dell'epiploon. \nGeneralmente \u00e8 una malattia auto-limitante. Raramente pu\u00f2 esitare in ostruzione intestinale e peritonite.\nTrattamento.\nIn caso di infiammazione dell'appendice epiploica si consiglia di eseguire un trattamento con analgesici, spasmolitici e antibiotici. Il disturbo tende infatti ad autolimitarsi e a scomparire in pochi giorni. Nel caso la terapia medica non sia efficace, \u00e8 possibile ricorrere alla rimozione, generalmente per via laparoscopica."}
{"id": "1829283", "revid": "767487", "url": "https://it.wikipedia.org/wiki?curid=1829283", "title": "Inside - \u00c0 l'int\u00e9rieur", "text": "Inside - \u00c0 l\u2019int\u00e9rieur (\"\u00c0 l\u2019int\u00e9rieur\") \u00e8 un film del 2007 diretto da Alexandre Bustillo e Julien Maury.\nInsieme ad \"Alta tensione\", a \"Martyrs\" e a \"Frontiers - Ai confini dell'inferno\" \u00e8 stato acclamato come uno degli horror-splatter francesi pi\u00f9 interessanti e violenti degli ultimi anni.\nTrama.\nSarah \u00e8 una giovane fotografa al nono mese di gravidanza. Quattro mesi prima ha provocato un terribile incidente stradale in cui \u00e8 morto il suo fidanzato, mentre lei e il suo bambino si sono miracolosamente salvati.\nLa vigilia di Natale, Sarah si reca dal suo dottore che la visita e le dice che il giorno dopo si potr\u00e0 procedere al parto. Mentre Parigi \u00e8 scossa dalle rivolte in atto nelle banlieue, Sarah decide di passare la notte da sola nella sua grande casa. Prima per\u00f2 consegna le chiavi al suo capo, che la passer\u00e0 a prendere l'indomani mattina e la porter\u00e0 in ospedale.\nSarah, in compagnia del suo gatto, ha un terribile incubo nel quale vede il suo bambino uscirle dalla bocca. Si sveglia sconvolta e prende dei tranquillanti, quindi si addormenta. Viene per\u00f2 svegliata dal campanello della porta, alla quale bussa una donna che dice di aver l'auto ferma all'incrocio e chiede se pu\u00f2 fare una telefonata. Sarah non apre, ma la donna insiste, rivelando di sapere dei particolari intimi riguardanti la ragazza, che riesce a fotografare la donna, ma la fotografia si rivela inutilizzabile a causa del buio. Sempre pi\u00f9 spaventata, Sarah chiama la polizia, che arriva sul luogo quando la misteriosa donna \u00e8 gi\u00e0 fuggita. I poliziotti tranquillizzano Sarah e le promettono che durante la notte passer\u00e0 una volante per controllare la situazione.\nSarah torna a letto e si addormenta. La misteriosa donna \u00e8 per\u00f2 riuscita ad entrare nella casa e mentre Sarah dorme prende un enorme paio di forbici e le squarcia l'ombelico. Sarah si sveglia di colpo e riesce a nascondersi in una stanza, chiudendosi a chiave. La donna tenta di sfondare la porta, senza successo, e dichiara a Sarah di volerle strappare il bambino dal ventre.\nIntanto il capo di Sarah arriva nella casa, preoccupato per un messaggio trovato nella sua segreteria telefonica. Gli apre la porta la misteriosa donna, che si spaccia per la madre di Sarah. L'uomo le crede, ma la vera madre di Sarah arriva e inizia a cercare la figlia. Sarah ha intanto preso un ferro da maglia e con questi uccide la madre, credendola la misteriosa donna. Questa intanto uccide il capo di Sarah, quindi tenta nuovamente di sfondare la porta della stanza in cui \u00e8 nascosta la giovane donna.\nUna pattuglia, che tiene in auto un giovane delle banlieue, si reca a casa di Sarah, per controllare la situazione. La porta viene aperta dalla misteriosa donna, che fa credere ai poliziotti di essere Sarah. Questi per\u00f2 vengono insospettiti da alcuni strani rumori e dal fatto che la donna che ha fatto la segnalazione era incinta, mentre lei no; cos\u00ec risuonano il campanello. Ancora una volta appare la misteriosa donna, che viene tenuta d'occhio da uno dei poliziotti, mentre l'altro scopre la mano di Sarah squarciata da un paio di forbici, mentre il resto del corpo \u00e8 chiuso nella stanza. L'uomo aiuta Sarah, mentre la misteriosa donna uccide l'altro poliziotto mentre tenta di arrestarla e s'impossessa della sua pistola, facendo esplodere la testa del poliziotto accorso in aiuto di Sarah.\nSentendo gli spari, il terzo poliziotto rimasto in macchina con il ragazzo arrestato decide di entrare nella casa portandosi dietro il ragazzo. L'uomo aiuta Sarah, mentre della donna misteriosa non vi \u00e8 pi\u00f9 traccia. La luce se ne va improvvisamente nella casa e il poliziotto decide di riparare la centralina. Sarah si distende esausta sul letto. Una serie di spari la svegliano. La misteriosa donna ha ucciso l'agente e con un paio di forbici massacra il ragazzo arrestato.\nSarah viene quindi nuovamente braccata dalla misteriosa donna. Scappa in una stanza ma la donna la raggiunge e la picchia selvaggiamente. Sarah approfitta dell'accensione di una sigaretta da parte della donna e punta contro la sua faccia una bomboletta. La faccia della donna prende fuoco e la donna scappa. Sarah la trova rannicchiata in un angolo della casa. La donna le rivela di essere l'altra donna che ha avuto l'incidente stradale provocato dalla fotografa. Anche lei era incinta, ma il suo bambino \u00e8 morto a causa dell'impatto e adesso vuole a tutti i costi il bambino di Sarah.\nAll'improvviso il terzo poliziotto dimostra di essere ancora vivo e picchia con il manganello Sarah, che sta per partorire sulle scale. La misteriosa donna l'aiuta, ma dato che il bambino \u00e8 incastrato, con l'ausilio di un enorme paio di forbici squarcia il ventre di Sarah e preleva il suo bambino, quindi lo culla amorevolmente, mentre Sarah muore con il ventre squartato.\nProduzione.\nL'idea del film venne ad Alexandre Bustillo, giovane critico cinematografico. Una sua amica incinta gli aveva infatti confessato che aveva paura a stare da sola in casa. Bustillo si immagin\u00f2 quindi una storia in cui un giovane ragazzo una notte si intrufola in una casa abitata da una ragazza incinta e tenta di strapparle la placenta, per mantenersi giovane. L'idea piacque a Bustillo, ma non gli sembr\u00f2 abbastanza originale. Decise quindi di cambiare il sesso del cattivo, e lo fece diventare una donna.\nInizialmente il film doveva essere diretto dal solo Julien Maury, ma i produttori della pellicola suggerirono di girare il film a quattro mani.\nNella prima stesura del copione, durante l'incubo di Sarah doveva uscire dalla sua bocca un braccio del bambino, non la testa. La scena fu girata utilizzando un bambino di tre anni, che doveva far passare la sua mano dalla bocca ricavata sul calco della testa di Alysson Paradis. Sul set erano presenti i genitori del bambino. La scena fu girata, ma i registi fecero vedere al bambino la scena sul monitor e questi rimase scioccato e non volle pi\u00f9 girare. Alla fine quindi l'effetto speciale fu realizzato tramite la computer grafica.\nDistribuzione.\nNegli Stati Uniti il film \u00e8 uscito con il titolo \"Inside\".\nAccoglienza.\n\u00c8 stato presentato alla Settimana internazionale della critica al Festival di Cannes 2007, provocando una reazione estrema nella giuria, che ha lasciato la sala a met\u00e0 proiezione, mentre la critica cinematografica si \u00e8 divisa tra buone recensioni e critiche negative rivolte soprattutto alle molte sequenze scioccanti di violenza.\nRemake.\nNel 2016 \u00e8 stato realizzato un remake di produzione spagnola, intitolato \"Inside\". La pellicola \u00e8 diretta da Miguel \u00c1ngel Vivas e interpretata da Rachel Nichols e Laura Harring."}
{"id": "1829284", "revid": "1573940", "url": "https://it.wikipedia.org/wiki?curid=1829284", "title": "Phallusia", "text": "Phallusia \u00e8 un genere di organismi tunicati della famiglia Ascidiidae.\nTassonomia.\nComprende le seguenti specie:"}
{"id": "1829288", "revid": "29244", "url": "https://it.wikipedia.org/wiki?curid=1829288", "title": "Pigna di mare", "text": ""}
{"id": "1829289", "revid": "2017726", "url": "https://it.wikipedia.org/wiki?curid=1829289", "title": "Pakicetus", "text": "Pakicetus (Gingerich e Russell, 1981) \u00e8 un genere estinto di cetacei archeoceti vissuto nel primo Eocene in Pakistan.\nIl primo fossile ritrovato, un teschio, si pensava essere appartenuto ad un Mesonychidae, ma studi di Gingerich e Russell hanno dimostrato che le caratteristiche dell'orecchio interno di questo animale sono condivise solo dai cetacei. Questo ha portato a considerare i pakiceti come una specie di transizione tra i mammiferi terrestri ed i moderni cetacei.\nNel 2001 sono stati scoperti i primi scheletri completi e questi hanno rivelato che i pakiceti fossero animali terrestri, della taglia di un lupo e simili morfologicamente ai Mesonychidi."}
{"id": "1829297", "revid": "1938155", "url": "https://it.wikipedia.org/wiki?curid=1829297", "title": "Pene sostitutive", "text": ""}
{"id": "1829298", "revid": "76963", "url": "https://it.wikipedia.org/wiki?curid=1829298", "title": "Reiley McClendon", "text": "Ha iniziato la sua attivit\u00e0 cinematografica nell'ultima parte degli anni novanta, interpretando vari film e serie televisive.\nHa lavorato anche per la Disney alla realizzazione di film prodotti per Disney Channel quali \"Eddie e la gara di cucina\" e \"Buffalo Dreams\".\nNel 2001 McClendon ha preso parte al film \"Pearl Harbor\" nel ruolo di Danny Walker da giovane.\nNel 2017 ha preso parte come protagonista nel film sci-fi di Netflix \"Time Trap\"."}
{"id": "1829306", "revid": "114034758", "url": "https://it.wikipedia.org/wiki?curid=1829306", "title": "San Giovanni Bosco (Acireale)", "text": "San Giovanni Bosco (\"Acchianata o Sorbu\" in siciliano) \u00e8 una frazione del comune di Acireale, nella Citt\u00e0 metropolitana di Catania. Si tratta di una frazione residenziale con architetture tipicamente moderne, eccettuato qualche palazzetto del XX secolo.\nStoria.\nLa denominazione della contrada su cui sorge San Giovanni Bosco era un tempo \"Salita Sorbo\".\nSviluppatasi nei primi decenni del XX secolo, si trova sulla Strada statale 114 Orientale Sicula a nord di Acireale, tra Santa Maria degli Ammalati e Guardia. La borgata fu eretta parrocchia negli anni quaranta, quando fu scelto San Giovanni Bosco come protettore.\nGeografia antropica.\nAppena ad est della via principale si trova una contrada detta \"a scura\" (\"la buia\") per via della fitta trama di alberi di un lembo di quello che era il Bosco d'Aci che un tempo insisteva su questo territorio."}
{"id": "1829307", "revid": "122687047", "url": "https://it.wikipedia.org/wiki?curid=1829307", "title": "Pneumocystis jirovecii", "text": "Pneumocystis jirovecii (Frenkel, \"National Cancer Institute Monograph\" 43: 16 (1976)), \u00e8 un fungo patogeno opportunista nell'uomo, precedentemente noto come P. carinii. Era considerato un protozoo a causa della suscettibilit\u00e0 a pentamidina e al trimetoprim - sulfametossazolo; tecniche di ingegneria genetica hanno dimostrato l'appartenenza del patogeno al regno dei miceti.\nNei tessuti si ritrovano: trofozoita di 1,5 - 5 \u00b5m e cisti (contenenti 8 trofozoiti) di 5 \u00b5m.\nIl fungo \u00e8 stato cos\u00ec chiamato in onore dell'accademico ceco Otto J\u00edrovec. \nPatogenesi.\n\"P. jirovecii\" non \u00e8 in grado di stabilire infezioni gravi nell'individuo immunocompetente. Tuttavia \u00e8 un forte patogeno negli individui con un deficit dell'immunit\u00e0 cellulo-mediata, come i malati di AIDS.\nProlifera (resistendo al \"killing\" dei macrofagi) nell'epitelio polmonare dopo adesione specifica alle cellule di bronchi ed alveoli, provocando quadri flogistici locali e disseminazione.\nEpidemiologia.\nLa polmonite da \"Pneumocystis jirovecii\" \u00e8 una malattia che colpisce solo soggetti immunocompromessi ed \u00e8 considerata una spia patognomonica dell'AIDS.\nIl serbatoio \u00e8 sconosciuto anche se \u00e8 stata documentata una trasmissione da uomo a uomo. \nI casi registrati sono in netta diminuzione dopo l'introduzione dell'HAART, la terapia anti-retrovirale altamente attiva utilizzata nei malati di AIDS.\nProfilo clinico.\nIl quadro \u00e8 molto grave caratterizzato da una polmonite interstiziale con infiltrato mononucleare, soprattutto di plasmacellule. \nLa manifestazione acuta \u00e8 preceduta da \nIl quadro clinico evolve verso un danno alveolare diffuso con infiammazione granulomatosa e necrosi infartuale. Il tasso di mortalit\u00e0, anche nei pazienti trattati, \u00e8 elevatissimo.\nProfilo diagnostico.\nNon \u00e8 utilizzata la biopsia, poich\u00e9 il lavaggio tracheo-bronchiale \u00e8 sufficiente ad identificare le cisti ed i trofozoiti.\nIl materiale prelevato deve essere posto su vetrino e colorato con la colorazione di Gomori per l'identificazione delle cisti o con colorazione di Giemsa per l'identificazione dei trofozoiti.\nLa diagnosi si completa tramite radiografia del torace, mostrante polmonite interstiziale, e riscontro di positivit\u00e0 per il virus HIV.\nTerapia, prevenzione e controllo.\nNon sono note misure preventive. Si deve sempre considerare che i pazienti con polmonite da \"P. jirovecii\" sono immunodepressi e devono essere trattati con opportune terapie di supporto. Il riscontro di polmonite da \"P. jirovecii\" \u00e8 sempre da connettere con l'AIDS.\nLa terapia diretta si avvale dell'uso di cotrimossazolo (trimetoprim-sulfametossazolo) per tutta la durata della vita."}
{"id": "1829308", "revid": "11959", "url": "https://it.wikipedia.org/wiki?curid=1829308", "title": "Vatsa", "text": "Vatsa (noto anche come Vamsa, Batsa, o Bansa) fu uno dei \"solasa\" (sedici) Mahajanapada (grandi regni), dell'Uttarapatha dell'antica India riportati nel \"Anguttara Nikaya\". \nGeograficamente Vatsa si trovava vicino alla confluenza dei fiumi Gange e Yamuna. La sua capitale fu \"Kau\u015b\u0101mb\u012b\" (oggi Kosam, posta a sud-ovest di Allahabad)."}
{"id": "1829310", "revid": "76963", "url": "https://it.wikipedia.org/wiki?curid=1829310", "title": "Kali Rocha", "text": "Biografia.\nKali nasce a Memphis nel Tennessee e cresciuta in Providence, Rhode Island. Nel 1993 si diploma alla Carnegie Mellon School of Drama. Ha riscosso molto successo nel ruolo dell'impiegata d'aeroporto nel film \"Mi presenti i tuoi?\".\nKali esordisce sul grande schermo a 25 anni nel film \"La seduzione del male\" con Winona Ryder. L'anno seguente partecipa a tre puntate della serie americana \"Liberty! The American Revolution\". Il vero successo arriva solo nel 2000 quando interpreta il ruolo di una buffa addetta d'aeroporto nel film \"Ti presento i miei\". Il grande successo riscosso dal personaggio porta gli autori a scritturarla anche per il sequel 4 anni dopo \"Mi presenti i tuoi?\". \nIntanto inizia a recitare in vari telefilm, senza mai trovare per\u00f2 un ruolo fisso. Tra il 2000 e il 2002 registra ben 7 episodi della serie \"Buffy l'ammazzavampiri\". Nel 2003 \u00e8 in \"Will &amp; Grace\" e nel 2005 in \"Law &amp; Order\". Nel 2006 appare in un episodio di \"Grey's Anatomy\" con il ruolo della dottoressa Sydney Heron. Il personaggio \u00e8 piaciuto e Kali continua a recitare il ruolo della Heron anche per il resto della serie e nella serie successiva, per un totale di 8 episodi. Trta il 2013 e il 2017 interpreta Karen, la madre delle due protagoniste, nella serie televisiva \"Liv e Maddie\".\nVita privata.\nDal 2006 \u00e8 sposata con l'attore Michael Krikorian da cui ha avuto due figli: Barlow Aix (2008) e Savria Dune (2011)."}
{"id": "1829313", "revid": "228587", "url": "https://it.wikipedia.org/wiki?curid=1829313", "title": "Amsterdamsche Football Club Ajax 2007-2008", "text": "Questa pagina raccoglie i dati riguardanti l'Amsterdamsche Football Club Ajax nelle competizioni ufficiali della stagione 2007-2008.\nStagione.\nAll'inizio di questa stagione si registrano le cessioni multimilionarie di Ryan Babel, passato al e di Wesley Sneijder, accasatosi invece al ; da segnalare pero l'acquisto di Luis Su\u00e1rez, proveniente dal .\nI \"Lancieri\" cominciano subito vincendo Johan Cruijff Schaal (1-0 sul ), tuttavia mancano l'accesso alla UEFA Champions League (doppia sconfitta contro lo ); vengono poi eliminati nel primo turno della Coppa UEFA (passa la , che pure era stata battuta in casa nell'andata).\nNei primi giorni di ottobre Henk ten Cate lascia il posto in panchina a Adrie Koster, ma in gennaio la squadra viene eliminata negli ottavi della KNVB beker dal . In Eredivisie l'Ajax finisce secondo e Klaas-Jan Huntelaar \u00e8 capocannoniere, tuttavia anche questa volta si devono giocare i play-off: i biancorossi vincono nel primo turno contro ma vengono poi battuti dal .\nOrganigramma societario.\nFonte\nArea direttiva\nArea tecnica"}
{"id": "1829317", "revid": "124527880", "url": "https://it.wikipedia.org/wiki?curid=1829317", "title": "Corrado Junior Soprano", "text": "Corrado \"Junior\" Soprano \u00e8 uno dei personaggi principali della serie televisiva \"I Soprano\"; solitamente viene chiamato dai familiari Zio Junior o semplicemente Junior. \nZio, mentore e, in giovent\u00f9, figura di riferimento per il protagonista Tony Soprano, \u00e8 interpretato dall'attore Dominic Chianese e doppiato in italiano da Carlo Reali.\nNelle numerose scene in flashback riferite alla giovinezza di Tony \u00e8 invece interpretato da Rocco Sisto e doppiato da Mino Caprio. Il personaggio \u00e8 basato sulla figura del boss del New Jersey Joseph Sodano.\nNella pellicola del 2021 \"I molti santi del New Jersey\", prequel ambientato negli anni Sessanta, il personaggio \u00e8 interpretato da Corey Stoll.\nBiografia.\nFiglio di immigrati italiani originari di Ariano (in provincia di Avellino), Corrado Soprano Sr. e Mariangela D'Agostino, Zio Junior \u00e8 il fratello maggiore di uno dei \"capidecina\" della famiglia di Domenico Ercole DiMeo (boss del New Jersey), John \"Johnny Boy\" Soprano, padre di Tony.\nAbbandonati ben presto gli studi al tempo delle superiori, negli anni cinquanta, Junior e Johnny Boy entrano a far parte della famiglia mafiosa dei DiMeo: per questioni di debiti di gioco entreranno in possesso della macelleria Da Satriale, futuro punto di riferimento dell'organizzazione.\nDa parte di Junior vi \u00e8 un sottinteso risentimento verso il fratello, divenuto un membro pi\u00f9 importante di lui nella famiglia nonostante fosse il pi\u00f9 giovane dei due.\nDopo la morte di Johnny Boy, Junior sostituisce per Tony la figura paterna e non perdoner\u00e0 mai al nipote l'ascesa al potere. \nJunior si aspettava il riconoscimento come un diritto, avendo passato l'intera vita al servizio della famiglia.\nIl breve periodo di comando di Junior, che va dalla morte di Jackie Aprile, Sr. (ep. 4). fino all'arresto (ep. 13), \u00e8 solo di facciata, in quanto, a sua insaputa, i caporegime hanno gi\u00e0 ufficiosamente riconosciuto Tony come boss e seguono i suoi ordini. Tony continua a far credere allo zio di essere un suo sottoposto, in modo tale che un'eventuale retata dell'FBI (che infatti avviene) decapiti il vertice virtuale della famiglia, ma continui a lasciargli spazio per le sue attivit\u00e0 criminali.\nGli attentati a Tony.\nI contrasti con Tony non si fermano: con l'appoggio di Livia decide di uccidere il nipote. L'attentato non va a buon fine e Tony rimane solo ferito; Tony, dopo aver tolto i poteri allo zio, elimina i suoi uomini di fiducia (Mikey Palmice e Chucky Signore) e poi quindi cerca di eliminare sia lo zio che la madre. Junior viene per\u00f2 arrestato e cos\u00ec Tony pu\u00f2 succedergli (fine stagione 1).\nQuando la sua pena si traduce in arresti domiciliari, Tony delega a Bobby Bacala il compito di prendersi cura di lui. Al rilascio di Richie Aprile, inizia un rapporto di amicizia con quest'ultimo e si ritrova coinvolto nella lotta tra i due per il potere. Alla fine per\u00f2 decide di schierarsi col nipote, rivelandogli le intenzioni di Richie di eliminarlo e recuperando parzialmente il rapporto con Tony.\nDopo aver sconfitto il cancro allo stomaco, a Junior iniziano a comparire i primi segni di demenza senile. Tony si rifiuta di metterlo in una casa di riposo e l'affida a Bobby e sua sorella Janice, diventata la moglie di Bobby.\nConvinto che il suo storico nemico \"Little Pussy\" Malanga sia in casa, attenta una seconda volta al nipote; Junior viene arrestato ma il suo avvocato riesce a farlo ricoverare in un istituto di igiene mentale, mentre Tony entra in coma.\nNell'istituto Junior viene isolato dal resto della famiglia: solo Bobby va a fargli visita una volta, mentre A.J. si reca a trovarlo per ucciderlo ma non riesce nell'intento. Ridotto all'impotenza tramite medicinali, dopo diversi eccessi Junior finisce ben presto i soldi (Tony si rifiuta di accudirlo ancora) e il suo stato di demenza \u00e8 cos\u00ec avanzato che crede che la nipote Janice sia Livia (ep. 86). Tony si reca per l'ultima volta dallo zio (la prima dopo il secondo attentato) e, dopo aver compreso che la demenza ha completamente intaccato le sue capacit\u00e0 cognitive, lo lascia con uno sguardo compassionevole."}
{"id": "1829318", "revid": "4175", "url": "https://it.wikipedia.org/wiki?curid=1829318", "title": "Terry Cooke", "text": ""}
{"id": "1829321", "revid": "287204", "url": "https://it.wikipedia.org/wiki?curid=1829321", "title": "Esbjorn Svensson", "text": ""}
{"id": "1829323", "revid": "709565", "url": "https://it.wikipedia.org/wiki?curid=1829323", "title": "Celadon", "text": "Il celadon \u00e8 un tipo di ceramica, proprio della Cina (cinese: \u9752\u74f7, pinyin: \"qingci\") e dell'Estremo Oriente, tipico della Corea del periodo Goryeo (918-1392), che utilizza una vetrina (cio\u00e8 un rivestimento vetroso trasparente) verde o blu-grigia traslucida. Le ceramiche celadon dell'epoca Goryeo (o Kory\u014f) sono gli oggetti d'arte coreani pi\u00f9 conosciuti al mondo. Si trovano tuttavia celadon primitivi in Cina, dove fu inventato nella regione di Yue, nel bacino del Fiume Azzurro, e altri di epoca posteriore. Il celadon \u00e8 particolarmente apprezzato in Asia, perch\u00e9 permette di ottenere il colore della giada, la pietra sacra per eccellenza.\nI celadon devono il loro nome, utilizzato per la prima volta in Francia, al caratteristico colore verde pallido, che in francese si indica appunto con \"c\u00e9ladon\". La parola a sua volta deriva da C\u00e9ladon, personaggio di un romanzo \"preziosista\" del 1607, \"L'Astrea\", il cui costume di pastore era ornato di nastri verde chiaro. Il romanzo \"L'Astrea\" d'Honor\u00e9 d'Urf\u00e9 fu scritto in un periodo in cui i prodotti \"qingci\" dei laboratori cinesi di Longquan acquistavano popolarit\u00e0 in Francia: il colore delle porcellane cinesi fu allora paragonato alle vesti di C\u00e9ladon e questa associazione \u00e8 rimasta, ripresa poi in altre lingue occidentali.\nTecnica e decorazione.\nIl colore blu verde del celadon proviene da una piccola quantit\u00e0 di ossido di ferro inclusa nella vetrina al momento della cottura in atmosfera riducente (con una limitata quantit\u00e0 di ossigeno all'interno della fornace). Una cottura ossidante (con una grande quantit\u00e0 d'aria) d\u00e0 alla vetrina un colore giallo bruno. Capita che, durante il raffreddamento, il forno si riossigeni e alcuni vasi presentino entrambi i colori.\nI vasi del periodo Kory\u014f utilizzavano anche l'applicazione di decori all'ingobbio neri o bianchi, depositati nelle incisioni fatte nell'argilla ancora umida e il cui eccesso viene poi asciugato. Questa tecnica d\u00e0 un effetto prossimo a quello dell'intarsio.\nLa invetriatura rossa \u00e8 ottenuta grazie all'ossido di rame, anch'essa cotta in atmosfera riducente.\nDurante il periodo Chos\u014fn, si diffuse la invetriatura grigia alle ceneri.\nI celadon sono generalmente monocromi, talvolta non decorati, ma pi\u00f9 spesso ornati da motivi semplici e finemente messi in rilievo.\nLa gru, uccello simbolo di longevit\u00e0 e di felicit\u00e0, \u00e8 frequentemente rappresentata sui celadon coreani.\nStoria.\nIl celadon fu inventato dai vasai cinesi della regione di Yue nel II secolo, ma gi\u00e0 verso il 1250 a.C. le cotture di certi vasai cinesi potevano raggiungere i 1.200\u00a0\u00b0C, temperatura che consentiva di produrre della materia vetrosa, quando le ceneri incandescenti della legna o dei vegetali utilizzati come combustibile ricadevano sulle superfici degli oggetti lavorati al momento dell'uscita dal forno, facendo apparire un rivestimento impermeabile, traslucido e brillante. Sono queste qualit\u00e0 che, sfruttate metodicamente dagli ingegnosi artigiani cinesi, permisero a poco a poco di ottenere tinte variabili dal bruno al verde giallo.\nA partire dall'XI secolo a.C., furono dunque fabbricate giare e vasi, la cui fattura era simile ai bronzi rituali, per accompagnare i morti nelle loro tombe. Questi gres arcaici, leggermente tinti di ocra, mostrano numerose zebrature vetrificate. Questa nuova tecnica fu affinata dagli artigiani della provincia dello Zhejiang e, secondo le epoche, il rivestimento era creato con ceneri di legna secca, o con una miscela di ceneri umide e di argilla poi sparsa attraverso un setaccio, o ancora, pi\u00f9 tardi, una miscela di cenere e di argilla liquida fu spalmata con l'aiuto di un pennello. L'esperienza dei vasai permise loro anche di rendersi conto che i forni in lunghezza erano i pi\u00f9 efficaci e, costruiti sul fianco di una collina, con l'aiuto di mattoni di argilla refrattari, furono chiamati \"forni-drago\".\nNell'VIII secolo, il rivestimento era ormai perfetto, e i vasai di Yue erano particolarmente rinomati per le loro tazze da t\u00e8, le cui tinte prodotte si accordavano con quelle della bevanda preferita dai cinesi letterati, che le paragonavano a \"nuvole verdi afferrate in un vortice di ghiaccio\". Proprio grazie ai letterati, le loro produzioni penetrarono fino alla corte imperiale.\nLa porcellana coreana al celadon apparve nel X secolo vicino ad Inchon. A partire dall'anno 1000, grazie all'influenza della Cina e a lunghe ricerche, il celadon coreano raggiunse un alto grado di raffinatezza. Le sue tinte azzurrine lo distinguevano dal celadon cinese. Le altre produzioni vennero abbandonate e questa tecnica prevalse su tutte le altre.\nL'et\u00e0 d'oro del celadon.\nAttorno alla met\u00e0 dell'XI secolo, la tecnica di fabbricazione era arrivata alla sua perfezione e permetteva di produrre grandi serie d'oggetti dalle forme pure, dallo smalto profondo e senza screpolature. I decori erano incisi nell'argilla, ed erano sia astratti (arabeschi), sia utilizzavano motivi floreali o animali (fenice), denotando un'influenza dei Khitani.\nL'et\u00e0 d'oro del celadon si estese dall'XI al XIV secolo, portato in Cina dalla dinastia dei Song, poi da quella degli Yuan. I pezzi fabbricati erano sempre pi\u00f9 destinati al solo piacere della contemplazione, andando il colore fino al verde pallido, argentato, quasi trasparente. Gli artigiani cinesi riprodussero bronzi antichi per i quali abbandonarono il colore ocra in favore di un verde morbido, polverizzato che magnificava i loro capolavori: \u00e8 la famosa tinta associata alla parola celadon.\nNegli anni 1150, apparve il celadon con il decoro applicato. Questa tecnica inventata in Corea permetteva di ornare i vasi di nuovi motivi realisti: nuvole, gru; i piccoli oggetti (bottiglie di profumi, scatole di unguenti) erano ornati di fiori. Il celadon veniva sempre pi\u00f9 utilizzato, e perfino i palazzi reali si coprivano di tegole in celadon. I celadon rosso vivo furono inventati in quest'epoca, ma furono pi\u00f9 apprezzati in Cina. Influenzando i loro confratelli cinesi, i vasai coreani raggiunsero allora un apogeo nella loro arte. Tanto e talmente bene, che le importazioni di ceramica cinese in quest'epoca cessarono completamente.\nLa tecnica di decorazione, sobria nel XII secolo, cominci\u00f2 a declinare con le invasioni mongole (dopo il 1231). Alla fine del XIII secolo, i motivi divennero meno variati, pi\u00f9 grossolani. A poco a poco, i ceramisti coreani dimenticarono le tecniche di fabbricazione del celadon. Dal XIV al XX secolo il celadon azzurro-verde non fu assolutamente pi\u00f9 prodotto.\nDurante il periodo Chos\u014fn, i vasai fabbricavano sempre celadon, ma erano assai meno cos\u00ec cangianti, azzurri o grigi, senza riflessi verdi azzurri, i motivi decorativi poveri o anche austeri, e talvolta semplicemente applicati con l'aiuto di un sigillo."}
{"id": "1829325", "revid": "88740", "url": "https://it.wikipedia.org/wiki?curid=1829325", "title": "San Giovanni Bosco (disambigua)", "text": ""}
{"id": "1829328", "revid": "123333799", "url": "https://it.wikipedia.org/wiki?curid=1829328", "title": "Mike Petke", "text": ""}
{"id": "1829329", "revid": "84184", "url": "https://it.wikipedia.org/wiki?curid=1829329", "title": "Campionato francese di calcio a 5", "text": "Il campionato di calcio a 5 della Francia, chiamato Division 1, \u00e8 la massima competizione francese di calcio a 5 organizzata dalla Federazione calcistica della Francia.\nStoria.\nIl primo campionato nazionale della Francia, denominato \"Challenge national\", si \u00e8 svolto nella stagione 2007-08. Tra il 2009 e il 2013 la competizione si \u00e8 chiamata semplicemente \"Championnat de France\". A partire dall'edizione 2013-14, con l'istituzione di un campionato di secondo livello, il campionato ha cambiato nuovamente nome in \"Division 1\". Il numero delle squadre partecipanti e dei gironi \u00e8 cambiato molte volte nel corso degli anni, fino ad assestarsi su un girone unico composto da 12 unit\u00e0. "}
{"id": "1829335", "revid": "716642", "url": "https://it.wikipedia.org/wiki?curid=1829335", "title": "Omar Cummings", "text": "Carriera.\nClub.\nIl 6 settembre 2010 \u00e8 stato scelto dalla North American Soccer Reporters come \"MLS Player of the Week\" (miglior giocatore della settimana del massimo campionato nordamericano) per il 23\u00ba turno del campionato 2010.\nHa militato in MLS nei Colorado Rapids e Houston Dynamo, per poi passare alla seconda lega americana della NASL militando nei San Antonio Scorpions. La chiusura della societ\u00e0 texana lo vede trasferirsi nella nuova formazione della USL PD dei FC Cincinnati.\nNazionale.\nCon la nazionale giamaicana ha partecipato alla CONCACAF Gold Cup nel 2009 e nel 2011."}
{"id": "1829337", "revid": "17204", "url": "https://it.wikipedia.org/wiki?curid=1829337", "title": "Wii Balance Board", "text": ""}
{"id": "1829342", "revid": "92490899", "url": "https://it.wikipedia.org/wiki?curid=1829342", "title": "All Shook Up", "text": ""}
{"id": "1829343", "revid": "767487", "url": "https://it.wikipedia.org/wiki?curid=1829343", "title": "Tim Ward", "text": ""}
{"id": "1829344", "revid": "116450616", "url": "https://it.wikipedia.org/wiki?curid=1829344", "title": "Colli (Monte San Giovanni Campano)", "text": "Colli \u00e8 una frazione del comune di Monte San Giovanni Campano, in provincia di Frosinone.\nPrende il nome dai vari colli che la compongono, su ognuno dei quali trova luogo un agglomerato di abitazioni. La strada principale del centro storico \u00e8 pavimentata in pav\u00e9.\nA Colli \u00e8 anche nato Enrico Nicoletti , conosciuto alle cronache per essere stato il \u201cCassiere\u201d della Banda della Magliana\nMonumenti e luoghi d'interesse.\nI principali monumenti sono:\nSanto patrono.\nIl santo patrono di Colli, San Lorenzo, viene festeggiato il 10 di agosto, mese nel quale tornano a casa tantissimi emigrati da Francia, Germania, Belgio, Stati Uniti e Canada.\nAssociazione Culturale Colli.\nDal 1982 \u00e8 presente sul territorio di Colli l'Associazione Culturale Colli (ACC), fondata da Mons. Giovanni Battista Proja(1917-2017), che si proponeva di promulgare attivit\u00e0 e manifestazioni all'insegna del volontariato, come l'apertura di una biblioteca e un museo, oltre a diverse iniziative:\nAltro.\nColli \u00e8 anche il punto di confluenza tra il torrente Amaseno e il fiume Liri."}
{"id": "1829348", "revid": "729019", "url": "https://it.wikipedia.org/wiki?curid=1829348", "title": "Supermarine Spiteful", "text": "Il Supermarine Spiteful fu un caccia realizzato dalla Supermarine Aviation Works durante la seconda guerra mondiale per la specifica F.1/43 del Ministero dell'Aviazione britannico. Lo Spiteful avrebbe dovuto essere il successore dello Spitfire e avrebbe montato il motore Rolls-Royce Griffon.\nStoria del progetto.\nSul finire del 1942 gli ingegneri della Supermarine, analizzando la struttura dello Spitfire, capirono che, bench\u00e9 fosse molto robusta (arrivava a sopportare quasi la velocit\u00e0 del suono), rimaneva un limite per la macchina, che non avrebbe potuto avere miglioramenti in velocit\u00e0. Per superare il problema si decise di adottare un nuovo profilo alare, simile a quello usato sul North American P-51 Mustang, con l'obiettivo di migliorarne l'aerodinamica per alte velocit\u00e0. Allo stesso tempo, per facilitare la produzione su larga scala, si decise di abbandonare l'ala ellittica per una trapezoidale, simile a quella del caccia americano. Per rendere pi\u00f9 efficiente il carrello in fase di atterraggio si decise di spostarlo verso l'esterno e di invertirne la direzione di apertura (sullo Spitfire il carrello si apriva verso l'interno. Sullo Spiteful lo si fece aprire verso l'esterno: aumentando la larghezza complessiva del carrello diminuivano i rischi di ribaltamenti laterali).\nLa nuova ala fu sperimentata la prima volta il 30 giugno 1944 da Jeffrey Quill, su uno Spitfire XIV (NN660), per verificare le differenze in volo tra i due tipi di ala. Lo Spitfire con ali modificate aveva prestazioni in velocit\u00e0 superiori a quello con ala ellittica, ma presentava anche numerosi svantaggi - ad esempio stallava facilmente - che non lo resero competitivo con lo Spitfire dall'ala originale, progettata da R. J. Mitchell.\nNel frattempo tuttavia si ebbe la possibilit\u00e0 di risolvere alcuni dei problemi che affliggevano lo Spitfire: furono migliorate la visibilit\u00e0 anteriore del pilota e la stabilit\u00e0, adottando timoni pi\u00f9 grandi; quest'ultima caratteristica divenne importantissima dopo che fu introdotto sul caccia inglese il motore Griffon, molto pi\u00f9 potente del Merlin, ma che aumentava di molto l'instabilit\u00e0 generale del velivolo. Si aggiunga che nelle ultime versioni dello Spitfire fu usata un'elica quadripala, e sul velivolo NN664 addirittura una pentapala. Queste modifiche diedero origine a un aereo sensibilmente diverso da quello originale, che cos\u00ec fu chiamato Spiteful (era stato suggerito \"Victor\", ma la proposta non fu accettata).\nLa coda dello Spiteful.\nI timoni ingranditi dello Spiteful furono montati anche sulle versioni Mk 22 e 24 dello Spitfire e sulle versioni Mk 46 e 47 del Seafire. Questo tipo di coda \u00e8 noto come \"Spiteful Type\".\nGli Spiteful a getto.\nTra il 1943 e il 1944 Joe Smith sugger\u00ec di progettare un nuovo aereo che sfruttasse l'ala dello Spitfire e il nuovo motore a getto progettato dalla Rolls-Royce (in seguito chiamato Nene). Questa proposta fu accettata e fu pubblicata la specifica E.10/44 dal Ministero dell'aviazione che fu subito nominata \"Jet Spiteful\". Il prototipo (TS409) vol\u00f2 il 27 luglio 1946. Il prototipo non fu mai ordinato perch\u00e9 sostanzialmente non era migliore rispetto ai suoi concorrenti: il Gloster Meteor e il de Havilland Vampire. Il progetto interess\u00f2 la marina che emise la specifica E.1/45. Il caccia, rinominato Attacker fece una veloce e brillante carriera tra le file della Fleet Air Arm e della Pakistan Air Force.\nImpiego operativo.\nLa prima versione dello Spiteful fu la Mk XIV (la numerazione riprendeva quella dello Spitfire da cui era stato sviluppato); ne furono ordinati 150 esemplari, ma con l'avvento dei caccia a reazione fu subito chiaro che il futuro sarebbe stato segnato dal nuovo tipo di propulsione, e cos\u00ec furono prodotti solo una manciata di Spiteful. Tuttavia, poich\u00e9 non si pensava ancora che sulle portaerei sarebbero entrati in servizio aerei jet, fu realizzata una versione navalizzata dello Spiteful - specifica N.5/45 - che in seguito fu chiamata Seafang.\nIl Seafang era dotato di ali ripiegabili, di gancio d'arresto, montava un motore Griffon 89 o 90 alimentato da un carburatore maggiorato e inoltre utilizzava eliche controrotanti a sei pale. Il primo prototipo fu uno Spiteful XV convertito, ma il successo del progetto \"de Havilland Vampire\" sulla HMS Ocean, nel 1945, fece cadere l'utilit\u00e0 d'imbarcare un aereo a pistoni.\nDopo la fine del secondo conflitto mondiale la Supermarine entr\u00f2 in affari con la Soci\u00e9t\u00e9 nationale de constructions a\u00e9ronautiques du Nord (SNCAN) per la produzione sotto licenza dello Spiteful in Francia, ma il tutto si concluse con un nulla di fatto, e i caccia a pistoni sparirono per sempre dai cieli d'Europa."}
{"id": "1829350", "revid": "196390", "url": "https://it.wikipedia.org/wiki?curid=1829350", "title": "Quelli che...il calcio", "text": ""}
{"id": "1829352", "revid": "118000511", "url": "https://it.wikipedia.org/wiki?curid=1829352", "title": "Episodi di Vita da strega (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 16 settembre 1965 al 9 giugno 1966.\nIn italiano, alcuni episodi furono trasmessi da Telemontecarlo nel febbraio 1979."}
{"id": "1829353", "revid": "70217", "url": "https://it.wikipedia.org/wiki?curid=1829353", "title": "National Geographic Music", "text": ""}
{"id": "1829355", "revid": "767487", "url": "https://it.wikipedia.org/wiki?curid=1829355", "title": "Marcelo Saragosa", "text": ""}
{"id": "1829359", "revid": "125965410", "url": "https://it.wikipedia.org/wiki?curid=1829359", "title": "La mano del malato povero", "text": "La mano del malato povero \u00e8 una novella di Luigi Pirandello.\nAnalisi.\nLa mano che compare nel titolo di questa metanovella simboleggia il particolare che, separato dal resto del corpo, diviene oggetto d'analisi e unico strumento a disposizione del narratore per ricostruire in modo soggettivo le vicende umane e sociali del malato ricoverato accanto a lui.\n\u00c8 una sorta di indagine, in cui il narratore, come un detective, accatastando indizi su indizi, riesce a delineare una storia verosimile.\nLa novella \u00e8 divisa in cinque parti. \nLe prime due parti sono introduttive e hanno le caratteristiche tipiche del genere metanovella: il narratore, anch'egli malato nel momento in cui sta raccontando, spiega come l'ospedale non sia affatto una novit\u00e0 per lui. Anzi, dice anche che i dottori erano soliti definirlo un malato intelligente, colui che, comprendendo quali fossero i suoi mali, non esitava ad obbedire alle varie prescrizioni da parte loro. Eppure il narratore, contrariamente a quanto si potrebbe ritenere, ha totale sfiducia nella scienza medica e rivendica l'importanza di compiere, almeno una volta nella vita, un gesto folle, fuori dall'ordinario.\nLa terza parte funge da prologo alla vicenda che il narratore vuole raccontare. Le ultime due parti sono occupate dall'\"indagine\". Dalla mano scarna intuisce la povert\u00e0 del malato. Dall'abitudine del pollice di opporsi e fare pressione sull'indice ne intuisce il mestiere: un sarto. A queste informazioni si aggiunge la possibilit\u00e0 che il malato sia un padre: dalla frequente abitudine di accarezzarsi il ginocchio si capisce che doveva avere un figlio a cui voleva molto bene. Le conclusioni del narratore non potevano essere del tutto sbagliate: il giorno dopo aver celebrato le nozze in ospedale, infatti, il malato era stato portato via.\nL'anello che gli era stato messo al dito avrebbe dato una speranza al figlio che amava. L'anello, per\u00f2, non sta ad indicare la speranza in un futuro felice, bens\u00ec rappresenta la morte e si rivela un elemento negativo. Il giorno successivo il narratore vede solo un lenzuolo che copre il letto del deceduto, su cui aleggiano delle mosche, simbolo di morte."}
{"id": "1829360", "revid": "599013", "url": "https://it.wikipedia.org/wiki?curid=1829360", "title": "Pablo Ricchetti", "text": ""}
{"id": "1829361", "revid": "287204", "url": "https://it.wikipedia.org/wiki?curid=1829361", "title": "Carl Tausig", "text": "Biografia.\nIl padre Aloys fu un valente pianista, allievo del grande Sigismund Thalberg, e concertista in Germania e in Russia. Dal 1855 Tausig lasci\u00f2 l'insegnamento del padre per continuare lo studio del pianoforte con Franz Liszt a Weimar, diventando in breve uno dei suoi allievi pi\u00f9 brillanti.\nInizi\u00f2 l'attivit\u00e0 concertistica nel 1856, esibendosi in seguito in grandi citt\u00e0 come Berlino, Parigi e nella sua nativa Varsavia. Sposatosi nel 1864 con la pianista Seraphine von Vrabely (1841-1931), fond\u00f2 a Berlino nel 1866 una prestigiosa scuola di perfezionamento per giovani pianisti. \nOpere.\nLa sua tecnica era considerata dallo stesso Liszt come vicina alla perfezione, ma la critica musicale coeva ci informa anche delle sue qualit\u00e0 musicali, specialmente nel repertorio dei compositori della prima generazione romantica.\nOggi Tausig \u00e8 ricordato soprattutto per le sue trascrizioni pianistiche da opere di grandi compositori, tra cui Bach, Beethoven, Weber e Wagner. Notevole influenza sulla tradizione pianistica europea ebbero anche le sue opere didattiche, come i \"2 \u00c9tudes de concert\" e i \"T\u00e4gliche Studien\"."}
{"id": "1829362", "revid": "39884", "url": "https://it.wikipedia.org/wiki?curid=1829362", "title": "7 di dominante", "text": ""}
{"id": "1829365", "revid": "599013", "url": "https://it.wikipedia.org/wiki?curid=1829365", "title": "Juan Carlos Toja", "text": ""}
{"id": "1829366", "revid": "106837134", "url": "https://it.wikipedia.org/wiki?curid=1829366", "title": "Colonne sonore di Escaflowne", "text": "Questa pagina raccoglie tutti i CD contenenti la colonna sonora dell'anime \"I cieli di Escaflowne\", realizzata dai compositori Y\u014dko Kanno e Hajime Mizoguchi.\nTenkuu No Escaflowne Original Soundtrack.\nTracce\nTenkuu No Escaflowne Original Soundtrack Volume 2.\nTracce\nTenkuu No Escaflowne Original Soundtrack Volume 3.\nTracce\nTenkuu No Escaflowne Original Soundtrack Lovers Only.\nTracce"}
{"id": "1829367", "revid": "1702319", "url": "https://it.wikipedia.org/wiki?curid=1829367", "title": "Thunderstone", "text": "I Thunderstone sono un gruppo musicale power metal finlandese fondato nel 2000 dal chitarrista Nino Laurenne ad Helsinki."}
{"id": "1829369", "revid": "767487", "url": "https://it.wikipedia.org/wiki?curid=1829369", "title": "Episodi di Vita da strega (terza stagione)", "text": "Questa voce contiene trame, dettagli e crediti dei registi e degli sceneggiatori della terza stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 15 settembre 1966 al 4 maggio 1967.\nIn italiano, la stagione fu trasmessa da Telemontecarlo tra il febbraio e il marzo 1979."}
{"id": "1829371", "revid": "300067", "url": "https://it.wikipedia.org/wiki?curid=1829371", "title": "Arturo \u00c1lvarez", "text": "Carriera.\nClub.\nDopo essere stato ingaggiato dalla MLS nel 2003, senza aver giocato al college, firmando un contratto Project-40, fu scelto al MLS SuperDraft del 2003 dai San Jose Earthquakes. Nella sua stagione iniziale, segn\u00f2 il primo gol il 14 giugno 2003 contro il FC Dallas a cui fu ceduto nella stagione 2005 in una trattativa che includeva Richard Mulrooney e Brad Davis.\nIl 24 novembre 2010 fu scelto al MLS Expansion Draft dai Portland Timbers, ma venne subito ceduto al Real Salt Lake durante il secondo turno della MLS SuperDraft. Ha fatto il suo debutto con il Real Salt Lake il 15 marzo 2011, entrando al minuto 88, nella partita di andata delle semifinali della CONCACAF Champions League contro il Saprissa, vinta per 2-0.\nIl 5 novembre 2011 partecipa al MLS Re-Entry Draft, che lo assegna al Chivas USA.\nIl 1\u00ba febbraio 2012 arriva in Europa con i portoghesi del Pa\u00e7os de Ferreira.\nNazionale.\nNonostante abbia giocato nella nazionale statunitense a livello giovanile, non \u00e8 mai stato convocato nella nazionale maggiore. Essendo di origine salvadoregna, \u00e8 stato invitato a giocare nella nazionale salvadoregna dall'allenatore Carlos de los Cobos. Ha fatto il suo debutto con l'El Salvador in una partita di qualificazione per i mondiali 2010 contro Trinidad e Tobago. Ha segnato il suo primo gol in una partita della CONCACAF Gold Cup 2011 contro Cuba, vinta per 6-1.\nStatistiche.\nPresenze e reti nei club.\n\"Statistiche aggiornate al 18 maggio 2017.\""}
{"id": "1829376", "revid": "834", "url": "https://it.wikipedia.org/wiki?curid=1829376", "title": "All Night Long All Night", "text": ""}
{"id": "1829381", "revid": "123750416", "url": "https://it.wikipedia.org/wiki?curid=1829381", "title": "Cryptococcus neoformans", "text": "Cryptococcus neoformans \u00e8 un fungo patogeno opportunista ubiquitario, agente eziologico della criptococcosi.\n\u00c8 presente sia in piante che animali, e si ritrova facilmente nel terreno arricchito da feci di piccione (var. \"neoformans\") o nell'humus arricchito di foglie e rami di \"Eucalyptus camaldulensis\" (var. \"gattii\").\nStruttura e sierotipi.\nEsistono 5 sierotipi: A, B, C, D e AD. I sierotipi A, D e AD erano compresi sotto \"Cryptococcus neoformans\" var. \"neoformans\", mentre B e C sotto \"Cryptococcus neoformans\" var. \"gattii\", in seguito \u00e8 stata introdotta una nuova variante e la classificazione \u00e8 cambiata nel modo seguente: \"Cryptococcus neoformans\" var. \"neoformans\" comprende il solo sierotipo D, \"Cryptococcus neoformans\" var. \"gattii\" i sierotipi B e C, \"Cryptococcus neoformans\" var. \"grubii\" il sierotipo A, mentre il sierotipo ibrido AD non \u00e8 compreso in alcuna variante. Recenti ricerche hanno indotto inoltre a considerare la var. \"gattii\" una specie a s\u00e9, \"Cryptococcus gattii\".\nLa sola forma che si ritrova nei tessuti umani \u00e8 la forma lievitiforme; non possiede filamenti, ife o pseudo-ife e si divide per gemmazione.\nPossiede una vistosa capsula che rende ragione del pleomorfismo, tuttavia possono manifestarsi ceppi acapsulati.\nI lieviti sono cellule sferiche, ovali o appiattite di 2 - 20\u00a0\u00b5m di diametro.\nPatogenesi.\n\"C. neoformans\" causa malattie con alto indice di gravit\u00e0 in soggetti immunocompromessi.\nLa malattia inizia con l'aspirazione delle spore (basidiospore) disperse nell'ambiente; successivamente le spore si spostano nei polmoni e, a causa dell'aumento di temperatura (37\u00b0), si trasformano in lieviti che, negli alveoli, vengono fagocitati dai macrofagi. Questo comporta un richiamo degli elementi dell'immunit\u00e0 acquisita (in particolare i linfociti T CD4), che promuovono la fagocitosi. \nTuttavia, \"C. neoformans\" possiede dei fattori di virulenza costitutivi (capsula e melanina) che promuovono la progressione maligna della malattia e i danni tissutali diretti.\nCapsula.\n\u00c8 formata da glucuronoxilomannano e galattoxilomannano. \nMelanina.\nLa sua produzione \u00e8 catalizza dall'enzima fenol-ossidasi, presente in abbondanza nel lievito.\nEpidemiologia.\n\"Cryptococcus neoformans\" var. \"neoformans\" si trova nel terreno arricchito con feci di piccione. Questa variante tende quindi ad infettare soggetti in zone urbane.\n\"Cryptococcus neoformans\" var. \"gattii\" \u00e8 presente nel terreno arricchito da foglie di eucalyptus in decomposizione. Solitamente colpisce contadini, abitanti del luogo o turisti e sostiene una malattia pi\u00f9 blanda rispetto a quella sostenuta dalla var. \"neoformans\". \nBench\u00e9 siano documentati casi di malattie anche in soggetti sani (soprattutto in coloro che pratico una terapia a base di corticosteroidi), C. neoformans \u00e8 un patogeno opportunista in soggetti con AIDS aventi un numero di linfociti T CD4 inferiore a 200 unit\u00e0/mm3. \nAnche la sarcoidosi e il linfoma di Hodgkin predispongono il soggetto alla criptococcosi.\nOgni anno muoiono 13000 persone a causa della criptococcosi.\nProfilo clinico.\nLa criptococcosi \u00e8 un'infezione che inizia in sede polmonare; i quadri clinici vanno da una infezione benigna delle prime vie respiratorie ad una polmonite bilaterale gravissima (spesso fatale). \nL'infezione procede invadendo i linfonodi ilari e poi il torrente ematico; la fungiemia sfocia in quadri drammatici di meningite ed encefalite, con interessamento delle funzioni motorie e cognitive.\nNel 10 - 15% dei soggetti la fungiemia si manifesta con infezioni cutanee disseminate simili al mollusco contagioso.\nProfilo diagnostico.\nIl riscontro di C. neoformans pu\u00f2 avvenire tramite l'analisi dell'espettorato o BAL (lavaggio broncoalveolare) lo sputo non \u00e8 mai un campione desiderato per l'alta contaminazione di organismi commensali. I campioni vanno colorati con colorazione di Giemsa o con inchiostro di china. Entrambe le tecniche (la seconda \u00e8 pi\u00f9 specifica) possono mettere in evidenza gli elementi lievitiformi capsulati.\nL'isolamento dei lieviti dal sangue deve avvalersi di opportune tecniche di isolamento (emocoltura). \nLa semina dei vari campioni raccolti deve avvenire in \"Niger seed agar\"; le colonie crescono dopo 24 - 48 ore, circondate da un alone nero - marrone.\nNel caso di dubbio sulla natura delle colonie, \u00e8 possibile evidenziare l'attivit\u00e0 fenol-ossidasica di \"C. neoformans\".\nL'analisi sierologica si avvale della ricerca dell'antigene capsulare nel sangue.\nTerapia, prevenzione, controllo.\nNei soggetti esposti e non immunodepressi la terapia si avvale di amfotericina B in formulazione lipidica intravenosa e flucitosina (formulazione orale) ad alte dosi per 2 settimane (la flucitosina oltrepassa la barriera ematoencefalica ed \u00e8 particolarmente attiva contro la meningite, di contro questo farmaco non pu\u00f2 essere mai utilizzato da solo per la tossicit\u00e0 elevata e la scarsa efficacia nel tempo).\nDevono seguire 8 settimane di fluconazolo o itraconazolo.\nNei soggetti immunodepressi la terapia con fluconazolo o itraconazolo deve continuare tutta la vita."}
{"id": "1829385", "revid": "767487", "url": "https://it.wikipedia.org/wiki?curid=1829385", "title": "La bisbetica domata (film 1967)", "text": "La bisbetica domata (\"The Taming of the Shrew\") \u00e8 un film del 1967 diretto da Franco Zeffirelli, tratto dall'omonima commedia di William Shakespeare, interpretato dalla coppia d'oro dell'epoca formata da Elizabeth Taylor e Richard Burton.\nTrama.\nAmbientato a Padova alla fine del XVI secolo, il film narra la storia di due sorelle, Bianca e Caterina.\nPer divieto del padre, Bianca non pu\u00f2 sposarsi finch\u00e9 la sorella non avr\u00e0 trovato marito. Ma Caterina ha un carattere terribile, e nessuno la vuole in moglie.\nSar\u00e0 Petrucchio a sposarla, dopo un corteggiamento piuttosto agguerrito: durante il quale Caterina e Petrucchio \"giocano\" al Gatto e al Topo per tutta la casa, permettendo cos\u00ec a Bianca di sposare Lucenzio.\nProduzione.\nLa pellicola venne girata negli studi della compagnia cinematografica Dino De Laurentiis a Roma.\nIl film fu un campione d'incassi, raddoppiando il budget di partenza con i soli incassi nel mercato statunitense.\nFranco Zeffirelli originariamente avrebbe voluto come protagonisti Sophia Loren e Marcello Mastroianni.\nL'abito indossato da Elizabeth Taylor durante il monologo finale di Caterina \u00e8 ispirato al quadro di Lorenzo Lotto \"Lucrezia\". La Taylor e Richard Burton hanno co-prodotto il film con un milione di lire a testa e preso una percentuale sugli incassi del film.\nZeffirelli ha pi\u00f9 volte ricordato di quanto sia stato bello lavorare con la celeberrima coppia di divi.\nElizabeth Taylor, durante le riprese del film, venne a sapere della morte del suo pi\u00f9 caro amico, l'attore Montgomery Clift: nonostante il pesante lutto, ha continuato professionalmente a lavorare sul set, alternando momenti di pura comicit\u00e0 per le scene ironiche del film, a momenti di triste silenzio tra un ciak e l'altro."}
{"id": "1829392", "revid": "29990", "url": "https://it.wikipedia.org/wiki?curid=1829392", "title": "Erica Ferraioli", "text": ""}
{"id": "1829396", "revid": "154398", "url": "https://it.wikipedia.org/wiki?curid=1829396", "title": "Karl Tausig", "text": ""}
{"id": "1829399", "revid": "767487", "url": "https://it.wikipedia.org/wiki?curid=1829399", "title": "Episodi di Vita da strega (quarta stagione)", "text": "Questa voce contiene trame, dettagli e crediti dei registi e degli sceneggiatori della quarta stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 7 settembre 1967 al 16 maggio 1968.\nIn italiano, parte della stagione fu trasmessa da Telemontecarlo tra il marzo e l'aprile 1979."}
{"id": "1829409", "revid": "124030347", "url": "https://it.wikipedia.org/wiki?curid=1829409", "title": "Are You Ready (AC/DC)", "text": "Are You Ready \u00e8 un singolo degli AC/DC, estratto dall'album di successo della band del 1990, \"The Razors Edge\".\nIl video musicale di questa canzone, diretto da David Mallet, mostra dei prigionieri che assistono ad un mini-concerto degli AC/DC nel loro carcere. Un prigioniero si sta vestendo per prepararsi per la band a cantare la canzone. Le guardie rasano la sua testa quasi calva, lasciando dei capelli che formano il logo degli AC/DC, uno simile alla copertina del nastro del video musicale della band, \"Clipped\".\nI Roadhouse 66 la ritengono una tra le migliori canzoni mai scritte.\nLa canzone \u00e8 nata per il numero 16 di Mainstream Rock Tracks.\nDal 2019 viene usata come sigla dello show WWE SmackDown."}
{"id": "1829411", "revid": "122442749", "url": "https://it.wikipedia.org/wiki?curid=1829411", "title": "Diana Ross Presents the Jackson 5", "text": "Diana Ross Presents the Jackson 5 \u00e8 l'album d'esordio del gruppo musicale statunitense The Jackson 5, pubblicato il 12 dicembre 1969."}
{"id": "1829413", "revid": "161273", "url": "https://it.wikipedia.org/wiki?curid=1829413", "title": "Utah State University", "text": ""}
{"id": "1829415", "revid": "712828", "url": "https://it.wikipedia.org/wiki?curid=1829415", "title": "Pirati Kuroneko", "text": ""}
{"id": "1829417", "revid": "712828", "url": "https://it.wikipedia.org/wiki?curid=1829417", "title": "Ciurma Kuroneko", "text": ""}
{"id": "1829420", "revid": "287204", "url": "https://it.wikipedia.org/wiki?curid=1829420", "title": "Pujol", "text": ""}
{"id": "1829424", "revid": "1921867", "url": "https://it.wikipedia.org/wiki?curid=1829424", "title": "Death Magnetic", "text": "Death Magnetic \u00e8 il nono album in studio del gruppo musicale statunitense Metallica, pubblicato il 12 settembre 2008 dalla Warner Bros. Records.\nL'album \u00e8 il primo del gruppo registrato con il bassista Robert Trujillo, oltre ad essere il primo prodotto da Rick Rubin, dopo che il suo predecessore Bob Rock, gi\u00e0 bassista nel disco precedente, aveva prodotto gli album del gruppo dall'album omonimo fino a \"St. Anger\". L'album, rispetto al suo predecessore, presenta composizioni musicali pi\u00f9 complesse, assoli di chitarra sia da parte di Kirk Hammett che di James Hetfield e segna un ritorno alle radici thrash metal dei Metallica. Il disco \u00e8 stato generalmente accolto in maniera positiva dai fan e dalla critica specializzata, ma ha ricevuto alcune critiche riguardo l'elevata compressione del livello audio.\n\"Death Magnetic\" \u00e8 diventato il quinto album consecutivo dei Metallica ad aver debuttato al primo posto della classifica statunitense Billboard 200, rendendoli la prima band di sempre capace di ottenere questo risultato.\nComposizione.\nAgli inizi del 2004 il frontman James Hetfield rivel\u00f2 che i Metallica avevano gi\u00e0 provato del nuovo materiale durante alcune sessioni in studio, senza menzionare tuttavia piani per un nono album in studio al momento. Il bassista Robert Trujillo afferm\u00f2 successivamente che il gruppo realizz\u00f2 circa 50 ore di musica tra centinaia di riff, progressioni di accordi e linee di basso. Il 30 settembre 2004 Launch Radio rivel\u00f2 da un'intervista con Hetfield che il gruppo sperava di ritornare in studio nella primavera del 2005 per iniziare a registrare il nono album in studio per la Warner Bros. Records.\nIl 10 marzo 2006 \"Rolling Stone\" riport\u00f2 che i Metallica pianificarono di utilizzare i sei mesi successivi per comporre il materiale per l'album, in aggiunta ai due mesi precedenti che il gruppo spese per scrivere musica. Il batterista Lars Ulrich inoltre afferm\u00f2 che il gruppo stava andando molto d'accordo in studio rispetto al periodo nel quale realizz\u00f2 \"St. Anger\". Il 6 aprile lo stesso Ulrich rivel\u00f2 che i Metallica avevano composto sei-sette brani (ad esclusione delle parti vocali), prendendo spunto dai vari riff registrati durante i pre-concerti del \"Madly in Anger with the World Tour\".\nIl 20 maggio il chitarrista Kirk Hammett rivel\u00f2 che erano stati composti 15 nuovi brani mentre Hetfield elogi\u00f2 il nuovo produttore Rick Rubin per il suo stile di produzione nel dare al gruppo molta libert\u00e0 e mantenere le tensioni al minimo. Una settimana pi\u00f9 tardi i Metallica aggiornarono il proprio sito ufficiale con un video mostrante informazioni relative all'album; all'interno del video, Ulrich disse del nuovo album: \nRegistrazione.\nPer la produzione dell'album sono stati utilizzati tre diversi studi di registrazione: i Sound City Studios di Van Nuys, i Shangri La Studios di Malib\u00f9 e gli HQ di San Rafael. In un'intervista alla rivista \"Revolver\", Ulrich afferm\u00f2 che il gruppo vorrebbe concepire l'album esattamente come fecero con gli album realizzati prima dell'arrivo dell'ex produttore Bob Rock: sedendosi, scrivendo un numero limitato di brani per poi entrare in studio a registrarle. Inoltre quot\u00f2 Rubin dicendo che egli \u00abnon vuole iniziare il processo di registrazione fino a quando ogni brano che deve essere portato in studio non fosse il pi\u00f9 completo possibile al 100%\u00bb. Pi\u00f9 tardi Ulrich afferm\u00f2 che i Metallica restrinsero 25 potenziali brani a 14, i quali sarebbero stati registrati nella settimana successiva.\nIl 4 giugno Robert Trujillo afferm\u00f2 che soltanto alcune parti di due brani inediti (\"The New Song\" e \"The Other New Song\", portate al debutto rispettivamente il 6 giugno 2006 a Berlino e il 12 agosto dello stesso anno a Tokyo) sarebbero state inserite all'interno dell'album. Il gruppo sper\u00f2 di completare l'album tra ottobre o novembre, dopodich\u00e9 sarebbe potuto entrare nella fase di missaggio, la quale sarebbe stata curata da Greg Fidelman. Ulrich inoltre aggiunse che l'album sarebbe uscito nella primavera del 2008.\nIl 15 maggio 2008 Ulrich conferm\u00f2 che i Metallica registrarono undici brani per \"Death Magnetic\", nonostante ne siano apparsi soltanto dieci a causa del superamento del limite massimo di durata del CD. L'undicesima traccia, intitolata \"Shine\", era un brano a detta di Hetfield \u00abbasato su Layne Staley, un martire rock &amp; roll magnetizzato dalla morte\u00bb.\nBrani inediti.\nAlcuni brani inediti, tra cui la gi\u00e0 menzionata \"Rebel of Babylon\", ma anche \"Hell and Back\" e \"Hate Train\", furono scartate da \"Death Magnetic\". I titoli furono confermati da Hammett e da Ulrich nel video di \"MetOnTour\" del 20 dicembre 2008.\nIn occasione delle quattro date del concerto del 30\u00ba anniversario dei Metallica, tenute agli inizi di dicembre 2011, i Metallica portarono al debutto \"Hate Train\", \"Just a Bullet Away\" (precedentemente intitolata \"Shine\"), \"Hell and Back\" e \"Rebel of Babylon\". Il giorno dopo ogni concerto, i membri del fan club ufficiale ricevettero un'e-mail con un codice per scaricare gratuitamente una versione in studio del brano eseguito al concerto.\nI quattro brani furono successivamente inseriti nell'EP \"Beyond Magnetic\", pubblicato inizialmente sull'iTunes Store il 13 dicembre 2011.\nTitolo.\nKirk Hammett gioc\u00f2 un ruolo fondamentale per l'ispirazione del titolo, quando port\u00f2 una foto del passato cantante degli Alice in Chains Layne Staley in studio mentre i Metallica stavano registrando. \u00abQuella foto era l\u00ec da molto tempo [...] Penso abbia pervaso la psiche di James\u00bb. Hetfield, chiedendosi perch\u00e9 qualcuno con cos\u00ec grande talento avesse scelto la strada della morte, decise di scrivere una canzone (intitolata \"Rebel of Babylon\") basata su questa domanda.\nIl 16 luglio 2008 Hetfield comment\u00f2 il titolo definitivo dell'album: \nIl titolo \u00e8 stato preso da una strofa del brano \"My Apocalypse\". Secondo Hammett, un altro titolo considerato per l'album era \"Songs of Suicide and Forgiveness\".\nPromozione.\nDurante l'Escape from the Studio '06 Tour, i Metallica suonarono due brani inediti: \"The New Song\", eseguita per la prima volta il 6 giugno 2006 a Berlino, e \"The Other New Song\" eseguita per la prima volta il 12 agosto 2006 a Tokyo.\nNonostante nessuna delle due canzoni inedite fu inserita in \"Death Magnetic\", il riff iniziale di \"The End of the Line\" e l'interludio di \"All Nightmare Long\" provengono da \"The New Song\".\nIl 9 agosto 2008, all'Ozzfest di Dallas, i Metallica portarono al debutto il primo brano proveniente da \"Death Magnetic\", \"Cyanide\", mentre il 22 agosto, al Leeds Festival, il gruppo port\u00f2 al debutto il primo singolo \"The Day That Never Comes\".\nIl 2 settembre un negozio di dischi di Parigi mise erroneamente in vendita \"Death Magnetic\" dieci giorni prima dell'uscita ufficiale: questo ha portato alla diffusione dell'album sulla rete prima della data prevista; a tal proposito, i Metallica si sono rivolti a tale faccenda dichiarando: \u00abSiamo nel 2008, oggi funziona cos\u00ec, e va bene cos\u00ec. Siamo felici\u00bb. Inoltre circol\u00f2 la voce che la Universal Music Group stesse prendendo la decisione di anticipare ufficialmente l'uscita di \"Death Magnetic\" per il 9 settembre anzich\u00e9 il 12, fatto prontamente smentito sia dai Metallica che dalla Universal stessa.\nCritiche sul mastering.\nL'album \u00e8 stato criticato per aver compromesso la qualit\u00e0 del suono, a causa di un'elevata compressione del livello audio. Sean Michaels di \"The Guardian\" spieg\u00f2 che \u00abi problemi audio sono il risultato della loudness war, una pratica dell'industria discografica che porta le registrazioni al volume pi\u00f9 alto possibile\u00bb.\nI fan notarono che i problemi sonori non erano presenti nel pacchetto scaricabile nel videogioco \"\", in cui le tracce sono presenti separatamente a causa delle meccaniche di gioco ed erano state inviate ai produttori del gioco prima che il processo di mastering iniziasse.\nI Metallica e Rubin inizialmente rifiutarono di rilasciare dichiarazioni relative al problema, mentre il manager del gruppo Cliff Burnstein afferm\u00f2 che coloro che si lamentano del sound erano in minoranza e che la risposta sull'album era \u00abassolutamente positiva\u00bb. Ulrich pi\u00f9 tardi conferm\u00f2 in un'intervista alla rivista \"Blender\" che un certo controllo creativo sulla produzione dell'album era stato effettivamente trasferito a Rubin, ma sottoline\u00f2 anche la sua soddisfazione per il prodotto finale."}
{"id": "1829426", "revid": "371529", "url": "https://it.wikipedia.org/wiki?curid=1829426", "title": "ABC (album The Jackson 5)", "text": "ABC \u00e8 il secondo album del gruppo musicale statunitense The Jackson 5, pubblicato nel 1970."}
{"id": "1829427", "revid": "216538", "url": "https://it.wikipedia.org/wiki?curid=1829427", "title": "Dr. Mabuse", "text": ""}
{"id": "1829432", "revid": "216538", "url": "https://it.wikipedia.org/wiki?curid=1829432", "title": "Tony Perkins", "text": ""}
{"id": "1829439", "revid": "775372", "url": "https://it.wikipedia.org/wiki?curid=1829439", "title": "Bandiera della Felce argentata", "text": "La bandiera della Felce argentata (in inglese: \"Silver Fern Flag\") \u00e8 usata come bandiera non ufficiale in Nuova Zelanda, ed \u00e8 spesso affiancata alla bandiera ufficiale. La felce rappresenta simbolicamente il cambiamento e la rinascita del popolo neozelandese. Il simbolo stesso della felce \u00e8 usato sull'emblema nazionale e sulla moneta da un dollaro, oltre che essere il simbolo della nazionale di rugby a 15 e di altre societ\u00e0 sportive. Fu usata per la prima volta sulle insegne militari neozelandesi durante la seconda guerra anglo-boera (1899-1902).\nProposte di cambiamento.\nIl ministro degli affari culturali Marie Hasler propose nel 1998 l'uso della Felce argentata come bandiera ufficiale ma la proposta fu bocciata dal primo ministro Jenny Shipley.\nNel 2003 la barca neozelandese all'America's Cup ha usato la bandiera della felce e una canzone con lo stesso nome.\nNel 2005 l'organizzazione NZ Flag.com Trust, fondata con lo scopo di cambiare la bandiera neozelandese ha lanciato una petizione per un referendum, tuttavia raccogliendo un numero insufficiente di firme.\nNel 2014 il premier John Key annunci\u00f2 un referendum sull'adozione di una nuova bandiera. La consultazione si tenne nel 2016 in due fasi. Nella prima, in cui doveva scegliersi l'alternativa alla bandiera ufficiale, una variante della felce argentata risult\u00f2 l'opzione pi\u00f9 votata. Nella seconda votazione per\u00f2 ottenne solo il 43.27% dei voti espressi e la bandiera del paese rimase quella con la Union Jack e la Croce del Sud."}
{"id": "1829440", "revid": "39884", "url": "https://it.wikipedia.org/wiki?curid=1829440", "title": "SORT", "text": ""}
{"id": "1829443", "revid": "775372", "url": "https://it.wikipedia.org/wiki?curid=1829443", "title": "Fronte Unito della Sinistra", "text": "Il Fronte Unito di Sinistra (\u0938\u0902\u092f\u0941\u0915\u094d\u0924 \u092c\u093e\u092e \u092e\u094b\u0930\u094d\u091a\u093e) fu, in due occasioni, una coalizione della sinistra radicale nepalese.\nIl fronte del 1976.\nIl FUS fu creato per la prima volta nel 1986, e nel 1990 partecip\u00f2 alla rivolta del \"Jana Andolan\", e si alle\u00f2 al Partito del Congresso Nepalese per combattere la monarchia. Il primo FUS era guidato da Sahana Pradhan del PCN(marxista) e composto dai seguenti partiti:\nAltri partiti maoisti pi\u00f9 radicali formarono il Movimento Popolare Nazionale Unito, giudicando il FUS un'appendice del Partito del Congresso Nepalese.\nIl Fronte ebbe fine a seguito della vittoria del 1991.\nIl fronte del 2002.\nIl 3 ottobre 2002, a seguito dell'abolizione della democrazia da parte della monarchia, alcuni partiti comunisti della sinistra radicale e maoisti formarono nuovamente il Fronte Unito della Sinistra. Questa volta, esso era composto da:\nA seguito delle unificazioni di alcuni dei partiti che componevano la coalizione, il Fronte si ridusse a tre partiti. Nel 2006 esso era composto da:\nIl FUS si un\u00ec all'Alleanza dei Sette Partiti nel 2005 e nel 2007, a seguito della formazione del governo provvisorio, ogni partiti ne nomin\u00f2 un deputato.\nFra il 2006 e il 2007, il FUS fu investito dalla crisi. Gruppi scissionisti del PCN(ml) e del PCN(cmlm) formarono il Partito Comunista del Nepal (unificato), mentre una scissione dal PCN(mu) port\u00f2 alla ricostituzione del Partito Comunista del Nepal (marxista), contrario al FUS. Infine, il PCN(cmlm) si un\u00ec al Partito Comunista del Nepal (maoista).\nFino al 2013 il FUS era composto da:\nNel 2013 i due partiti si sono fusi nel Partito Comunista del Nepal."}
{"id": "1829444", "revid": "1305772", "url": "https://it.wikipedia.org/wiki?curid=1829444", "title": "All Night Long", "text": "All night long (\"per tutta la notte\" in inglese) pu\u00f2 riferirsi a:"}
{"id": "1829445", "revid": "185334", "url": "https://it.wikipedia.org/wiki?curid=1829445", "title": "Neocatecumenato", "text": ""}
{"id": "1829448", "revid": "2096647", "url": "https://it.wikipedia.org/wiki?curid=1829448", "title": "Melania Gabbiadini", "text": "Con l' ha vinto il campionato italiano per cinque volte, delle quali tre consecutive (2004-05, 2006-07, 2007-08, 2008-09, 2014-15), due Coppe Italia (2005-06, 2006-07) e tre Supercoppe italiane (2005, 2007, 2008). Ha fatto parte della rosa della nazionale italiana in quattro edizioni del campionato europeo (Inghilterra 2005, Finlandia 2009, Svezia 2013, Paesi Bassi 2017), vestendo la maglia azzurra della nazionale in 121 incontri e realizzando 51 reti.\nA livello personale \u00e8 stata nominata calciatrice dell'anno AIC per quattro anni consecutivi dal 2012 al 2015, corrispondenti alle prime quattro edizioni del premio. Nel 2016 \u00e8 stata inserita nella \"Hall of Fame\" del calcio italiano, categoria \"calciatrice italiana\". \u00c8 stata premiata col Pallone Azzurro nel 2016 come miglior calciatrice italiana.\nBiografia.\nNata da una famiglia originaria di Bolgare, \u00e8 sorella maggiore di Manolo, anche lui calciatore e centravanti.\nCaratteristiche tecniche.\nEra dotata di velocit\u00e0 palla al piede nonch\u00e9 di senso del gol. Fu migliore calciatrice italiana quattro anni consecutivi dal 2012 al 2015.\nCarriera.\nClub.\nInizia a giocare a calcio all'et\u00e0 di nove anni nella squadra maschile dell'A.C. Bolgare, nel 1992, e fino al 2000 milita nella squadra a 7 del suo paese d'origine, che disputava i campionati del CSI e della FIGC.\nNel 2000 passa al , squadra di Serie B, dove rimane fino al 2004, stagione in cui realizza 24 reti in campionato, al termine della quale la squadra bergamasca \u00e8 sciolta, e svincola tutte le sue calciatrici.\nDopo l'esperienza in Lombardia, nell'estate 2004 si lega al che le offre la possibilit\u00e0 di continuare la sua attivit\u00e0 agonistica al livello di vertice del campionato italiano di calcio femminile. Con la societ\u00e0 dell'omonimo centro della provincia di Verona dalla sua prima stagione, la 2004-2005, trova sempre pi\u00f9 spazio guadagnandosi velocemente la fiducia dell'allenatore, dando il suo contributo alla conquista del 1\u00ba titolo di Campione d'Italia. Nella stagione successiva non riesce a bissare il risultato in campionato ma contribuisce alla conquista della prima Coppa Italia della societ\u00e0 e della seconda Supercoppa.\nDal 2006 gioca stabilmente da titolare, disputando tutti i 22 incontri della stagione 2006-2007 e realizzando 16 reti, terza realizzatrice del campionato e seconda della squadra dietro i 21 realizzati dal bomber Patrizia Panico alla sua prima stagione preveniente dal Torino. La stagione, che la incorona inoltre Campione d'Italia per la seconda volta, termina anche con la conquista dell'edizione 2006-2007 della Coppa Italia, mentre perde lo scontro diretto per la Supercoppa 2006 vinta dal .\nNel 2007 la societ\u00e0 cambia denominazione, iscrivendosi alla stagione 2007-2008 come .\nGabbiadini affronta la stagione 2007-2008 mettendosi a disposizione del mister Renato Longega nel reparto d'attacco al fianco di Panico, Cristiana Girelli e Rachele Perobello. Ancora una volta disputa tutti i 22 incontri previsti risultando, con 17 gol, vicecapocannoniere della squadra e del campionato dietro a Panico (27 reti). La stagione di Gabbiadini si rivela densa di soddisfazioni con la conquista del terzo Scudetto, della terza Supercoppa (edizione 2007) e della finale di Coppa Italia 2007-2008 persa per 1-0 con la . Il 9 agosto 2007 avviene anche il suo debutto in una partita internazionale per club, nell'incontro vinto per 16-0 sulle maltesi del Birkirkara e valido per i sedicesimi di finale dell'edizione 2007-2008 della UEFA Women's Cup.\nL'edizione 2008 della Supercoppa, terza per il , \u00e8 conquistata grazie alla rete siglata da Gabbiadini al 35' che ferma il risultato sull'1-0 nella partita contro la Torres.\nAnnuncia il ritiro dal calcio a 11 il 1\u00ba agosto 2017, dopodich\u00e9 decide di proseguire l'attivit\u00e0 nel calcio a 5 con la Noalese, squadra di Noale neopromossa in Serie A2.\nNazionale.\nIl talento di Gabbiadini viene ben presto notato dalla FIGC, chiamandola a vestire la maglia della formazione Under-21 con la quale totalizza cinque presenze.\nNel 2004 il commissario tecnico della nazionale maggiore, Carolina Morace, decide di convocarla in occasione delle qualificazioni al campionato europeo di Inghilterra 2005, facendola debuttare il 22 maggio 2004, a Trapani, nell'incontro pareggiato 0-0 con la . Morace continuer\u00e0 a darle fiducia anche in seguito, inserendola nella lista delle convocate alla fase finale.\nIl 16 febbraio 2016, in occasione della presentazione della finale della Women's Champions League 2016 a Reggio Emilia, \u00e8 stata premiata dall'UEFA con una medaglia celebrativa per le oltre 100 presenze in maglia azzurra.\nNel novembre 2016 viene inserita da Antonio Cabrini nella lista delle giocatrici convocate per il Torneo Internazionale Manaus 2016, in programma dal 7 al 18 dicembre dello stesso anno.\nVeste per l'ultima volta la maglia azzurra nella fase finale dell'Europeo dei Paesi Bassi 2017 dove, indossando la fascia di capitano, condivide il percorso dell'Italia con le compagne giocando tutti i tre incontri del gruppo B prima di essere eliminata dal torneo."}
{"id": "1829450", "revid": "1305772", "url": "https://it.wikipedia.org/wiki?curid=1829450", "title": "Gallup", "text": "Gallup (in navajo: ) \u00e8 una citt\u00e0 della contea di McKinley, Nuovo Messico, Stati Uniti, con una popolazione di 21.678 abitanti al censimento del 2010. Una percentuale consistente della sua popolazione \u00e8 composta da nativi americani, principalmente da Navajo, Hopi e Zu\u00f1i. Gallup \u00e8 il capoluogo della contea di McKinley ed \u00e8 la citt\u00e0 pi\u00f9 popolosa tra Flagstaff e Albuquerque, lungo la storica U.S. Route 66.\nLa citt\u00e0 fu fondata nel 1881 come punto di distribuzione di merci per la Atlantic and Pacific Railroad ed \u00e8 intitolata a David Gallup, un pagatore per la ferrovia. Si trova sul Trail of the Ancients Scenic Byway, uno dei designati New Mexico Scenic Byways. A causa del terreno accidentato vicino, era una localit\u00e0 popolare negli anni 1940 e 1950 per i film western di Hollywood.\nGeografia fisica.\nSecondo lo United States Census Bureau, ha un'area totale di .\nStoria.\nGallup fu fondata nel 1881 come punto di distribuzione di merci per la Atlantic and Pacific Railroad. La citt\u00e0 prese il nome da David Gallup, un pagatore della Atlantic and Pacific Railroad. Durante la seconda guerra mondiale, la citt\u00e0 combatt\u00e9 con successo per impedire che 800 residenti nippo-americani fossero messi in prigione, l'unica citt\u00e0 del Nuovo Messico a farlo.\nGallup \u00e8 conosciuta come \"il cuore del paese indiano\" perch\u00e9 si trova ai margini della Riserva Navajo e ospita anche membri di molte altre trib\u00f9.\nSociet\u00e0.\nEvoluzione demografica.\nSecondo il censimento del 2010, la popolazione era di 21.678 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 35,2% di bianchi, l'1,2% di afroamericani, il 43,8% di nativi americani, il 2,0% di asiatici, lo 0,1% di oceanici, il 12,0% di altre razze, e il 5,8% di due o pi\u00f9 etnie. Ispanici o latinos di qualunque razza erano il 31,7% della popolazione."}
{"id": "1829451", "revid": "185334", "url": "https://it.wikipedia.org/wiki?curid=1829451", "title": "Neocatecumenale", "text": ""}
{"id": "1829454", "revid": "185334", "url": "https://it.wikipedia.org/wiki?curid=1829454", "title": "Neocatecumenali", "text": ""}
{"id": "1829456", "revid": "1305772", "url": "https://it.wikipedia.org/wiki?curid=1829456", "title": "Partito Comunista del Nepal (centro marxista-leninista-maoista)", "text": "Il Partito Comunista del Nepal (centro marxista-leninista-maoista) (\u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940 (\u092e\u093e\u0930\u094d\u0915\u094d\u0938\u0935\u093e\u0926\u0940-\u0932\u0947\u0928\u093f\u0928\u0935\u093e\u0926\u0940-\u092e\u093e\u0913\u0935\u093e\u0926\u0940 \u0915\u0947\u0928\u094d\u0926\u094d\u0930)) \u00e8 un partito politico nepalese nato il 15 novembre 2005 a seguito dell'unificazione del Partito Comunista del Nepal (marxista-leninista-maoista) e del Partito Comunista del Nepal (Marksbadi-Leninbadi-Maobadi). \nStoria.\nEsso faceva parte del Fronte Unito della Sinistra e aveva un'opinione positiva della guerra popolare condotta dal Partito Comunista del Nepal (maoista). Krishna Das Shrestra fu eletto presidente del Partito, con Nanda Kumar Prasai come segretario generale.\nNel gennaio del 2007, a seguito della formazione del governo provvisorio, il PCN(cmlm) ottenne rappresentanza parlamentare eleggendo N.K. Prasai deputato, al fianco di altri tre deputati del FUS. Tuttavia, nel febbraio dello stesso anno sub\u00ec una scissione da parte della fazione guidata da Sitaram Tamang, che form\u00f2 il Partito Comunista del Nepal (unificato) con altri gruppi scissionisti.\nIl PCN(cmlm) cominci\u00f2 a negoziare una proposta di unificazione con il Partito Comunista del Nepal (maoista). A maggio, Prachanda annunci\u00f2 pubblicamente che l'unificazione sarebbe effettivamente avvenuta, cambiando il nome del suo partito in Partito Comunista Unificato del Nepal (maoista).\nMercoled\u00ec 23 settembre si raggiunse un accordo sulla fusione tra i partiti. Il giorno seguente, il 24 settembre, si tenne una cerimonia di unificazione. L'atto di unione fu firmato da Prasai e Dinanath Sharma. Dopo la fusione, Krishna Das Shrestha divent\u00f2 la Chief Advisor del CPN (Maoista)."}
{"id": "1829457", "revid": "38427", "url": "https://it.wikipedia.org/wiki?curid=1829457", "title": "Getto relativistico", "text": "Un getto relativistico \u00e8 un getto di plasma estremamente potente che emerge dal centro di alcune galassie attive, in particolare le radiogalassie e i quasar. La loro lunghezza pu\u00f2 raggiungere alcune migliaia o talvolta centinaia di migliaia di anni luce. Si crede che la distorsione dei campi magnetici nel disco di accrescimento collimi lungo l'asse di rotazione dell'oggetto centrale, in modo che quando le condizioni lo permettono, possa emergere un getto da entrambe le parti del disco di accrescimento stesso. Se il getto \u00e8 orientato lungo la linea di vista della terra, il radiante relativistico cambia la sua luminosit\u00e0 apparente. Il meccanismo della creazione dei getti e la composizione dei getti sono materia di forte dibattito in campo scientifico; si crede che i getti siano composti di una \"mistura\" elettricamente neutra di elettroni, positroni e protoni, in proporzione.\nGetti simili, ma si pensa in scala minore, possono svilupparsi intorno ai dischi di accrescimento delle stelle di neutroni e nei buchi neri stellari. Questi sistemi sono spesso chiamati microquasar. Un famoso esempio \u00e8 SS433, i cui getti ben osservati hanno una velocit\u00e0 di 0,23c, sebbene altri microquasar sembrano possedere getti a velocit\u00e0 maggiori (ma misurati con meno accuratezza). Talvolta i getti pi\u00f9 deboli e meno relativistici possono essere associati a molti sistemi binari; il meccanismo di accelerazione per questi getti pu\u00f2 essere simile al processo di riconnessione magnetica osservato nella magnetosfera terrestre e nel vento solare.\nSi crede che la formazione dei getti relativistici sia il modo per spiegare la produzione di gamma ray burst; questi getti hanno fattori di Lorentz di circa 100, facendone uno degli oggetti celesti pi\u00f9 veloci oggi conosciuti.\nBuchi neri rotanti come sorgenti di energia.\nA causa della grande quantit\u00e0 di energia necessaria per lanciare un getto relativistico, alcuni getti si pensa che siano potenziati da dei buchi neri rotanti. Ci sono due teorie contrastanti sul modo in cui l'energia viene trasferita dal buco nero al getto."}
{"id": "1829458", "revid": "767487", "url": "https://it.wikipedia.org/wiki?curid=1829458", "title": "Classe Seawolf", "text": "La classe Seawolf \u00e8 una classe di sottomarini d'attacco a propulsione nucleare della United States Navy. Furono progettati alla fine della guerra fredda, nel 1989, e dovevano essere i successori dei precedenti Los Angeles. In origine ne dovevano essere realizzati 29 esemplari in oltre 10 anni, ma la fine della guerra fredda e la conseguente riduzione del budget destinato alla Marina ridussero gli esemplari realizzati a 3.\nSono pi\u00f9 silenziosi della precedente classe Los Angeles, pi\u00f9 grossi, pi\u00f9 veloci e con 8 tubi lanciasiluri, ma sono anche molto pi\u00f9 costosi. Furono creati allo scopo di contrastare i numerosi e avanzati SSBN sovietici quali i Typhoon e come risposta ai nuovi SSN classe Akula.\nNavi della classe:"}
{"id": "1829460", "revid": "305330", "url": "https://it.wikipedia.org/wiki?curid=1829460", "title": "Cetotheriidae", "text": "Cetotheriidae (Brandt 1872) \u00e8 una famiglia estinta di Cetacei misticeti cui appartengono 6 generi vissuti dal tardo Oligocene al tardo Pliocene.\nTassonomia.\nAlla famiglia Cetotheridae venivano ascritti in passato pi\u00f9 di 27 generi, rendendo il taxon parafiletico. Nel 2006 Bouetel e Muizon analizzando una serie di caratteri del cranio, stabilirono che per rendere monofiletico il taxon, ad esso dovessero essere ascritti 6 generi:"}
{"id": "1829462", "revid": "295403", "url": "https://it.wikipedia.org/wiki?curid=1829462", "title": "Drew Moor", "text": "Statistiche.\nPresenze e reti nei club.\n\"Statistiche aggiornate al 28 novembre 2019.\""}
{"id": "1829465", "revid": "438678", "url": "https://it.wikipedia.org/wiki?curid=1829465", "title": "L'oro della Cina", "text": "L'oro della Cina (\"The General Died at Dawn\") \u00e8 un film del 1936 diretto da Lewis Milestone.\nDistribuzione.\nIl film usc\u00ec negli Stati Uniti il 2 settembre 1936.\nIn Italia fu distribuito nel 1937 col titolo \"L'oro della Cina\". Venne ridistribuito nel 1950 col titolo Il generale mor\u00ec all'alba con un nuovo doppiaggio."}
{"id": "1829472", "revid": "599013", "url": "https://it.wikipedia.org/wiki?curid=1829472", "title": "Adrian Serioux", "text": ""}
{"id": "1829475", "revid": "74801", "url": "https://it.wikipedia.org/wiki?curid=1829475", "title": "Las Cruces (Nuovo Messico)", "text": "Las Cruces \u00e8 il capoluogo della contea di Do\u00f1a Ana, Nuovo Messico, Stati Uniti. Al censimento del 2010, la popolazione era di abitanti, e nel 2018 la popolazione stimata era di abitanti, rendendola la seconda citt\u00e0 pi\u00f9 grande dello stato, dopo Albuquerque. Las Cruces \u00e8 la citt\u00e0 pi\u00f9 grande della contea di Do\u00f1a Ana e del Nuovo Messico meridionale. L'area metropolitana di Las Cruces aveva una popolazione stimata di abitanti nel 2017. \u00c8 la principale citt\u00e0 di un'area statistica metropolitana che comprende tutta la contea di Do\u00f1a Ana e fa parte della ampia area statistica combinata di El Paso-Las Cruces.\nLas Cruces \u00e8 il centro economico e geografico della Mesilla Valley, la regione agricola sulla pianura alluvionale del Rio Grande che si estende da Hatch al lato ovest di El Paso, Texas. Las Cruces \u00e8 la sede della New Mexico State University (NMSU), l'unica \"land-grant university\" del Nuovo Messico. Il principale datore di lavoro della citt\u00e0 \u00e8 il governo federale nei vicini White Sands Test Facility e White Sands Missile Range. I monti Organ, a est, sono dominanti nel paesaggio della citt\u00e0, insieme ai monti Do\u00f1a Ana, i monti Robledo e il Picacho Peak. Las Cruces \u00e8 situata a a sud di Albuquerque, a nord-ovest di El Paso, Texas e a nord del confine messicano a Santa Teresa.\nSpaceport America, che ha uffici aziendali a Las Cruces, opera da a nord e ha completato, con successo, alcuni voli suborbitali con equipaggio a bordo. La citt\u00e0 \u00e8 anche la sede della Virgin Galactic, la prima compagnia al mondo a offrire voli spaziali suborbitali.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nL'area in cui sorgeva Las Cruces era in precedenza abitata dalla trib\u00f9 dei Manso, con i Mescalero Apache che vivevano nelle vicinanze. L'area fu successivamente colonizzata dagli spagnoli a partire dal 1598, quando Juan de O\u00f1ate rivendic\u00f2 tutto il territorio a nord del Rio Grande per la Nuova Spagna e in seguito divenne il primo governatore del territorio spagnolo del Nuovo Messico.\nL'area rimase sotto il controllo della Nuova Spagna fino al 28 settembre 1821, quando il Primo Impero messicano rivendic\u00f2 la propriet\u00e0. L'area fu anche rivendicata dalla Repubblica del Texas durante questo periodo fino alla fine della guerra messicano-americana tra il 1846 e il 1848. Il trattato di Guadalupe Hidalgo nel 1848 stabil\u00ec che gli Stati Uniti erano proprietari di questo territorio e Las Cruces fu fondata nel 1849 quando l'Esercito degli Stati Uniti espose i piani per la progettazione della citt\u00e0.\nMesilla fu il primo insediamento dell'area, con pi\u00f9 di abitanti nel 1860, pi\u00f9 del doppio di quelli di Las Cruces. Quando la Atchison, Topeka and Santa Fe Railway raggiunse l'area, i proprietari terrieri di Mesilla si rifiutarono di vendere i diritti di passaggio, a differenza dei residenti di Las Cruces, che donarono i diritti di passaggio e il terreno per un deposito a Las Cruces. Il primo treno raggiunse Las Cruces nel 1881. Las Cruces non \u00e8 stata influenzata cos\u00ec tanto dal treno come altri villaggi, in quanto non era un capolinea o un bivio, ma la popolazione aument\u00f2 fino a abitanti nel 1880. Las Cruces fu incorporata come citt\u00e0 nel 1907.\nPat Garrett \u00e8 meglio conosciuto per il suo coinvolgimento nella guerra della contea di Lincoln, ma lavor\u00f2 anche a Las Cruces su un caso famoso, la scomparsa di Albert Jennings Fountain nel 1896.\nLa New Mexico State University fu fondata nel 1888 ed \u00e8 cresciuta man mano che cresceva la stessa Las Cruces. La crescita di Las Cruces \u00e8 stata attribuita all'universit\u00e0, ai lavori governativi e ai pensionati recenti. La fondazione del White Sands Missile Range nel 1944 e del White Sands Test Facility nel 1963 \u00e8 stata parte integrante della crescita della popolazione. Las Cruces \u00e8 la citt\u00e0 pi\u00f9 vicina a ciascuno e fornisce alla forza lavoro di Las Cruces molti posti di lavoro statali ben pagati e stabili. Negli ultimi anni, l'afflusso di pensionati da fuori stato ha anche aumentato la popolazione di Las Cruces.\nNegli anni 1960 Las Cruces intraprese un grande progetto di rigenerazione urbana, destinato a convertire il centro storico in un moderno centro urbano. Come parte di questo, la St. Genevieve's Catholic Church, costruita nel 1859, fu rasa al suolo per far posto a un'isola pedonale nel centro. I passaggi pedonali coperti originali sono ora rimossi in favore di una pi\u00f9 tradizionale arteria stradale principale.\nL'origine esatta del nome della citt\u00e0 \u00e8 sconosciuta. Nel XVIII secolo, un gruppo di sacerdoti, vescovi, colonnello, capitano, 4 cacciatori e 4 coristi furono attaccati nel vicino Rio Grande. Molteplici croci furono erette in loro onore, fornendo il nome di El Pueblo del Jardin de Las Cruces, (la citt\u00e0 del giardino delle croci), che successivamente venne abbreviato in Las Cruces. Pi\u00f9 tardi, un gruppo di circa 40 viaggiatori che arrivavano lungo il Camino Real de Tierra Adentro mor\u00ec nelle vicinanze, formando una specie di gruppo di croci. Allo stesso modo, croci su una collina che segnano le tombe dei banditi riecheggiano una vecchia storia della valle di \"Los Hermanos\". Il nome potrebbe anche essere una traduzione errata degli spagnoli per \"incrocio\" o \"crocevia\", poich\u00e9 \"cruce\", la forma singolare di \"crocevia\", \u00e8 maschile e la frase sarebbe \"Los Cruces\".\nIl Las Cruces Bowling Alley Massacre avvenne a Las Cruces il 10 febbraio 1990.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nNel 2018 gli abitanti della citt\u00e0 sono saliti a .\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,3% di bianchi, il 2,4% di afroamericani, l'1,7% di nativi americani, l'1,6% di asiatici, lo 0,1% di oceanici, il 15,3% di altre razze, e il 3,5% di due o pi\u00f9 razze. Ispanici o latinos di qualunque razza erano il 56,8% della popolazione."}
{"id": "1829476", "revid": "775372", "url": "https://it.wikipedia.org/wiki?curid=1829476", "title": "Partito Comunista del Nepal (marxista-leninista-maoista)", "text": "Il Partito Comunista del Nepal (marxista-leninista-maoista) era un partito comunista nepalese.\nA seguito di divergenze con il segretario Tulsi Lal Amatya, nel 1981 una fazione guidata da Krishna Das Shrestha, centralizzata nel Comitato di Bagmati, abbandon\u00f2 il Partito Comunista del Nepal e fond\u00f2 il Partito Marxista-Leninista del Nepal, vicino alle posizioni di Sendero Luminoso, che stava avviando la guerra popolare in Per\u00f9. Shrestha fu eletto presidente.\nNel 1983, il PMLN cambi\u00f2 nome in Partito Comunista del Nepal (marxista-leninista-maoista) e, conseguentemente, segu\u00ec Sendero Luminoso nell'adottare come linea ideologica il marxismo-leninismo-maoismo (precedentemente conosciuto come \"marxismo-leninismo-pensiero di Mao Zedong\").\nDurante le rivolte del 1990, il PCN(mlm) si un\u00ec con altri partiti maoisti nel Movimento Popolare Nazionale Unito. L'anno successivo fond\u00f2 il Samyukta Janamorcha come fronte elettorale, ma lo abbandon\u00f2 dopo avere perso le elezioni.\nNel 1992 si un\u00ec al Comitato Congiunto di Agitazione Popolare e i suoi militanti parteciparono ai disordini del 5-6 aprile che, secondo un'organizzazione per i diritti umani nepalese, videro l'uccisione di 14 manifestanti da parte della polizia.\nIn occasione delle elezioni locali del 1992, il PCN(mlm) form\u00f2 un fronte unico con il Partito dei Contadini e degli Operai del Nepal, la Lega Comunista del Nepal e il Partito Comunista del Nepal (marxista).\nNelle elezioni del 1991, il PCN(mlm) elesse tre candidati.\nNel 2002 si un\u00ec al nuovo Fronte Unito della Sinistra, all'interno del quale cre\u00f2 stretti rapporti con il Partito Comunista del Nepal (Marksbadi-Leninbadi-Maobadi). Questo port\u00f2 i due partiti ad unirsi e formare, nel 2005, il Partito Comunista del Nepal (centro marxista-leninista-maoista)."}
{"id": "1829479", "revid": "767487", "url": "https://it.wikipedia.org/wiki?curid=1829479", "title": "Clipped", "text": "Clipped \u00e8 un video contenente cinque brani della band australiana hard rock degli AC/DC. Pubblicato prima nel 1991, contiene tre brani da \"The Razors Edge\" e due da \"Blow Up Your Video\".\nNel 2002 \u00e8 stata pubblicata una versione in DVD che include anche i video delle canzoni \"Big Gun\" (dalla colonna sonora di \"Last Action Hero\") e \"Hard as a Rock\" (da \"Ballbreaker\").\nL'immagine sulla copertina \u00e8 stata usata precedentemente nel 1990 per il singolo \"Are You Ready\".\nTracce.\nTutte le canzoni scritte da Angus Young e Malcolm Young, eccetto \"Heatseeker\" e \"That's The Way I Wanna Rock'n'Roll\", di Angus Young, Malcolm Young e Brian Johnson."}
{"id": "1829482", "revid": "599013", "url": "https://it.wikipedia.org/wiki?curid=1829482", "title": "Bobby Rhine", "text": "Biografia.\n\u00c8 deceduto il 5 settembre 2011, all'et\u00e0 di 35 anni, a seguito di un attacco cardiaco durante una vacanza in Florida.\nCarriera.\nHa militato per nove stagioni nel Dallas, compagine della MLS. Fra il 1999 e il 2000 \u00e8 stato ceduto per tre volte in prestito (prima al Milwaukee Rampage, poi al New Orlaeans Storm e infine al Tennessee Rhythm). Si \u00e8 ritirato dall'attivit\u00e0 agonistica nel 2008."}
{"id": "1829494", "revid": "780783", "url": "https://it.wikipedia.org/wiki?curid=1829494", "title": "National Premier Soccer League", "text": "La National Premier Soccer League, abbreviata in NPSL, \u00e8 una lega calcistica statunitense che opera come campionato di quarta divisione nazionale dopo Major League Soccer, USL Championship e USL League One.\nAffiliata alla United States Adult Soccer Association (USASA), federazione dilettantistica riconosciuta dalla U.S. Soccer Federation, permette tramite tale organismo di qualificare proprie squadre alla Lamar Hunt U.S. Open Cup, ovvero la coppa nazionale degli Stati Uniti.\nNata nel 2002 come lega regionale delle squadre occidentali, ha assunto il nome attuale nel 2003 e al 2019 ha 85 squadre su 29 stati.\nNel 2019 ha fondato un nuovo torneo professionistico \"NPSL Members Cup\", con sei club iscritti, che si svolge dopo la stagione regolare del NPSL. L'intento era di allargare le iscrizioni nel 2020 creando cos\u00ec un nuovo campionato da inserire nella piramide calcistica statunitense, ma quest'ultimo non ha mai visto la luce."}
{"id": "1829495", "revid": "1226", "url": "https://it.wikipedia.org/wiki?curid=1829495", "title": "Reg\u00e8sto", "text": ""}
{"id": "1829496", "revid": "438678", "url": "https://it.wikipedia.org/wiki?curid=1829496", "title": "The One I Love (R.E.M.)", "text": "The One I Love \u00e8 un brano della band statunitense R.E.M. La canzone \u00e8 il primo singolo estratto dal quinto album della band \"Document\" (1987).\n\u00c8 il primo singolo del gruppo ad ottenere un notevole successo, raggiungendo la posizione numero 9 della Billboard Hot 100, ed in seguito la numero 16 nella classifica dei singoli in Inghilterra."}
{"id": "1829498", "revid": "180559", "url": "https://it.wikipedia.org/wiki?curid=1829498", "title": "Canale 46", "text": "Canale 46 \u00e8 stata un'emittente televisiva italiana locale con sede a Palermo.\nStoria.\nNata nel 1976, Canale 46 (allora Tele Sicania) \u00e8 la prima emittente locale della citt\u00e0 a irrompere nel panorama televisivo privato. Il palinsesto \u00e8 costituito in via principale da televendite e rubriche su sanit\u00e0 e politica. Molto seguito dal pubblico \u00e8 il cabaret organizzato dall'emittente, con scene tipiche della vita palermitana.\nNel 2008 a Roma durante il \"RadioTv Forum\" di Aeranti-Corallo \u00e8 stato conferito un riconoscimento all'editore Arcangelo Grassia, per la distinzione nel campo dell'informazione locale.\nTra giugno e luglio 2012, in occasione dello switch-over al digitale terrestre in Sicilia, approda nel digitale terrestre come fornitore di contenuti, veicolata dal mux Tvm (UHF 35, da marzo 2016 UHF 45) e posizionata alla LCN 94. Nasce anche la seconda rete, 46 Shopping, poi rinominata 46 Channel 1 (LCN 632).\nIl 22 gennaio 2017 la sezione fallimentare del tribunale di Palermo fa cessare l'attivit\u00e0 di Canale 46.\nLe trasmissioni vengono interrotte il 19 maggio dello stesso anno, insieme alla seconda rete denominata 46 Channel 1."}
{"id": "1829504", "revid": "62748", "url": "https://it.wikipedia.org/wiki?curid=1829504", "title": "Lubbock", "text": "Lubbock \u00e8 una citt\u00e0 degli Stati Uniti d'America, capoluogo della contea omonima nello stato del Texas. \u00c8 l'undicesima citt\u00e0 pi\u00f9 popolosa del Texas. Con una popolazione di 255.885 nel 2018, la citt\u00e0 \u00e8 anche l'84\u00aa citt\u00e0 pi\u00f9 popolosa d'America.La citt\u00e0 \u00e8 nella parte nord-ovest dello stato, una regione nota storicamente e geograficamente come Llano Estacado, e ecologicamente \u00e8 parte dell'estremit\u00e0 meridionale delle Alte Pianure.\nIl soprannome di Lubbock, \"Hub City\", deriva dal fatto che \u00e8 il centro economico, educativo e sanitario della regione a nord del Bacino Permiano e a sud del Texas Panhandle ovvero della cosiddetta South Plaints. L'area \u00e8 la pi\u00f9 grande area di produzione di cotone negli USA ed \u00e8 fortemente dipendente dall'acqua del Ogallala Aquifer per l'irrigazione.\nSi estende su una superficie di 297,6 km\u00b2 e nel 2010 contava 229.573 abitanti.\nNel 1951 ebbe luogo nella citt\u00e0 uno dei pi\u00f9 famosi avvistamenti di massa di UFO.\nGeografia fisica.\nSecondo lo United States Census Bureau, la citt\u00e0 ha una superficie totale di 320 km\u00b2, dei quali 317,04\u00a0km\u00b2 di territorio e 2,96\u00a0km\u00b2 di acque interne (0,93% del totale).\nSi trova a sud di Amarillo (tramite la U.S. Route 27), a nord di Odessa, a nord-ovest di Abilene e ad ovest di Dallas.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti."}
{"id": "1829506", "revid": "123693510", "url": "https://it.wikipedia.org/wiki?curid=1829506", "title": "David Mallet", "text": "Si \u00e8 occupato principalmente di video musicali e concerti live. Si \u00e8 specializzato come regista negli Stati Uniti.\nTra i principali artisti con cui ha collaborato ricordiamo: Tina Turner, David Bowie, Queen e gli AC-DC.\nTra i suoi successi vi \u00e8 l'innovativo \"Ashes to Ashes\" di David Bowie e \"Radio Ga Ga\" e \"I Want to Break Free\" dei Queen. \nHa anche lavorato come produttore in programmi televisivi tra i quali \"The Kenny Everett Video Show\". Nel 1994 ha diretto l'ultimo grande concerto dei Pink Floyd, Pulse del quale pochi anni fa \u00e8 stato realizzato un DVD.\nVideografia.\nVideo musicali.\nCome regista:"}
{"id": "1829509", "revid": "2101530", "url": "https://it.wikipedia.org/wiki?curid=1829509", "title": "\u00d3scar Tusquets", "text": "Biografia.\nDopo aver studiato alla Escola Llotja di Barcellona e nella ETSAB, nel 1964 fond\u00f2 con Llu\u00eds Clotet lo Studio PER, con cui collabor\u00f2 sino al 1984. Nel 1987 si associ\u00f2 all'architetto Carlos D\u00edaz con cui realizz\u00f2 progetti in diversi paesi come Giappone e Germania.\nNel 1980 ha partecipato all'ampliamento della Facolt\u00e0 di Medicina di Barcellona e due anni pi\u00f9 tardi al rinnovamento del Palau de la M\u00fasica Catalana. Inoltre ha partecipato a diversi progetti urbanistici come il rinnovamento della zona del \"Convent dels \u00c0ngels\" o la costruzione della \"Vila Ol\u00edmpica\", entrambi nella capitale catalana.\nTusquets \u00e8 stato anche il progettista di una delle stazioni pi\u00f9 spettacolari della Metro 1 di Napoli, la stazione Toledo inaugurata nel 2012, ritenuta da molti come una delle pi\u00f9 belle al mondo per le sensazioni di meraviglia che riesce a suscitare in coloro che ne ammirano la sua struttura ispirata al mare. \nPremiato in diverse occasioni ha ricevuto nel 1987 la Croce di Sant Jordi."}
{"id": "1829510", "revid": "33277", "url": "https://it.wikipedia.org/wiki?curid=1829510", "title": "Lubbock (Texas)", "text": ""}
{"id": "1829512", "revid": "44627", "url": "https://it.wikipedia.org/wiki?curid=1829512", "title": "The Final Countdown 2000", "text": ""}
{"id": "1829513", "revid": "76963", "url": "https://it.wikipedia.org/wiki?curid=1829513", "title": "Joan Pau Pujol", "text": "Pujol \u00e8 nato nel 1573 nei pressi di Barcellona. Della sua vita si sa che \u00e8 stato il maestro di cappella prima della Cattedrale di Tarragona, poi dal 1595 al 1612 pass\u00f2 alla basilica di Nostra Signora del Pilar a Saragozza, infine si trasfer\u00ec nella sua citt\u00e0 natale come maestro di cappella della cattedrale di Barcellona, fino alla sua morte nel 1626. \nLa grande importanza di questo compositore catalano si basa sulla grande prestigio che ha avuto in vita e la grande influenza che aveva sui compositori spagnoli che lo seguirono, come \u00e8 stato dimostrato nei numerosi riferimenti a lui in trattati e libri teorici del suo tempo. \nOpere.\nTra le sue opere troviamo 24 messe, vespri, 9 Magnificat, 2 Stabat Mater, antifone, responsori, lamentazioni, villancicos e nella musica secolare \"tonos umani\"."}
{"id": "1829519", "revid": "481666", "url": "https://it.wikipedia.org/wiki?curid=1829519", "title": "All Mixed Up", "text": ""}
{"id": "1829523", "revid": "287204", "url": "https://it.wikipedia.org/wiki?curid=1829523", "title": "GNU IceCat", "text": "GNU IceCat \u00e8 un web browser creato da Giuseppe Scrivano per il progetto GNU, i cui script sono mantenuti e pubblicati nel repository Gnuzilla. \u00c8 disponibile per sistemi GNU\\Linux.\nSi tratta di un \"rebranding\" del noto browser Mozilla Firefox, utilizza dunque il suo codice come base. Distribuito naturalmente sotto le stesse licenze MPL, GPL o LGPL a scelta dell'utente, ma senza limitazioni sull'uso del nome e del logo. \u00c8 disponibile la localizzazione in lingua italiana (language pack).\nCaratteristiche.\nLa differenza principale col browser originale Firefox consiste nel non utilizzare codice non libero per la visualizzazione di contenuti multimediali.\nI plugin di default adattati ad IceCat sono\nPer il resto, IceCat utilizza il codice di Firefox.\nGli addon (estensioni, temi e motori di ricerca) utilizzabili per Firefox funzionano anche con IceCat. Il progetto IceCat mantiene anche una pagina contenente una lista di addon (estensioni, temi e motori di ricerca) dotati di licenza libera. Questo per fornire uno strumento utile a chi non desidera servirsi dell'archivio mantenuto da Mozilla, che contiene anche materiale non libero.\nDistribuzione.\nIceCat \u00e8 il browser ufficiale di GNU ed \u00e8 supportato dalla Free Software Foundation.\nIceCat \u00e8 ufficialmente pacchettizzato in Trisquel, Parabola GNU/Linux-libre e Fedora.\nLicenza.\nIceCat \u00e8 disponibile sotto la \"multipla-licenza\" MPL/GPL/LGPL usata da Mozilla per i propri sorgenti. Diversamente da Mozilla, le icone di default di IceCat ricadono sotto la stessa \"triplice licenza\" e sono quindi utilizzabili liberamente (come il nome del software).\nCambio di Nome.\nIl 23 settembre 2007, nella mailing list ufficiale di Gnuzilla \u00e8 stato annunciato che la successiva release del loro web browser avrebbe cambiato nome da Iceweasel in IceCat. Tale cambiamento veniva giustificato dal fatto che Debian ha usato il nome Iceweasel per il suo fork di Firefox fin da novembre 2006, e che questo avrebbe creato confusione in quanto i due fork di Firefox (Iceweasel e GNU IceCat) sono indipendenti tra loro."}
{"id": "1829530", "revid": "112052144", "url": "https://it.wikipedia.org/wiki?curid=1829530", "title": "Campionato mondiale di calcio Over-35", "text": "Il Campionato mondiale di calcio over 35, inizialmente noto come \"Coppa Pel\u00e9\" e chiamato anche \"Mundialito over 35\" o \"Mundialito master\", fu una competizione calcistica riservata a squadre nazionali composte da calciatori che avessero terminato l'attivit\u00e0 agonistica e che avessero compiuto i 35 anni d'et\u00e0. Per il pubblico italiano le partite erano trasmesse in differita da Italia 1 per le prime quattro edizioni, mentre furono proposte in diretta dalla Rai nelle ultime due edizioni.\nStoria.\nFurono disputate sei edizioni, con cadenza per lo pi\u00f9 biennale, dal 1987 al 1995. Le prime tre si giocarono in Brasile, organizzate da una televisione locale. Si decise di giocare ogni due anni e di intitolare il trofeo a Pel\u00e9. In realt\u00e0, dopo le edizioni 1987 e 1989 della Coppa Pel\u00e9, vi fu un'edizione dedicata a un altro campione brasiliano, Zico, disputata eccezionalmente nel 1990. Proprio a partire da questa edizione fu coniato l'appellativo di \"nazionali master\" (in precedenza erano chiamate \"senior\") per indicare queste nazionali di giocatori ultratrentacinquenni e ritiratisi dall'attivit\u00e0 agonistica ufficiale.\nLa Coppa Pel\u00e9 torn\u00f2 regolarmente nel 1991, ma si spost\u00f2 negli Stati Uniti. La manifestazione, abbandonati i nomi di Coppa Pel\u00e9 o Coppa Zico, approd\u00f2 poi in Europa e pass\u00f2 sotto la gestione di un apposito comitato organizzatore. Nel 1993 fu ospitata da Italia e Austria, mentre nel 1995 si gioc\u00f2 esclusivamente in Austria. Si cominci\u00f2 a parlare esplicitamente di \"Campionato Mondiale Master\" e le stesse squadre partecipanti cominciarono ad avere riconoscimenti ufficiali da parte delle rispettive Federazioni nazionali (\u00e8 il caso della squadra italiana che, riconosciuta ufficialmente dalla FIGC e denominata \"Nazionale Italiana Master\", pot\u00e9 indossare le maglie azzurre ufficiali delle squadre nazionali).\nTuttavia, quando sembrava che la FIFA potesse riconoscere ufficialmente questo tipo di squadre e di manifestazioni, accollandosi l'organizzazione biennale di un campionato del mondo riservato alle vecchie glorie, il progetto si ferm\u00f2.\nL'edizione 1987 in Brasile.\nLa prima edizione della \"Coppa Pel\u00e9\" si gioca nel gennaio 1987 in Brasile. Vi partecipano cinque nazioni: Brasile, Argentina e Uruguay per il Sudamerica, Germania e Italia per l'Europa. Sono rappresentati, con eccezione dell'Inghilterra, tutti i paesi che, all'epoca, avevano vinto almeno un titolo mondiale.\nLa formula prevede un girone unico all'italiana. Le prime due classificate si ritrovano di fronte per la finale.\nL'edizione 1989 in Brasile.\nLa seconda edizione si gioca tra gennaio e febbraio 1989, sempre nel paese sudamericano. Questa volta, con l'esordio dell'Inghilterra, partecipano tutte e sei le nazioni (tre sudamericane e tre europee) che hanno vinto almeno un titolo mondiale. La formula \u00e8 la stessa della prima edizione.\nL'edizione 1990 in Brasile.\nLa terza edizione del \"Mundialito over 35\" assume la denominazione di \"Coppa Zico\". Si gioca di nuovo in Brasile, questa volta a un solo anno dalla precedente edizione. Le nazioni partecipanti sono cinque: Brasile e Argentina per il Sudamerica, Italia, Paesi Bassi e Polonia per l'Europa. L'unica novit\u00e0 della formula \u00e8 l'introduzione, accanto alla finale per il 1\u00ba e 2\u00ba posto tra le prime due classificate del girone, anche della finale per il 3\u00ba e 4\u00ba posto fra la terza e la quarta.\nL'edizione 1991 negli Stati Uniti.\nDopo la parentesi della \"Coppa Zico\", il \"Mundialito Master\" torna alla denominazione di \"Coppa Pel\u00e9\". Per la prima volta si lascia il Brasile. Le partecipanti tornano a essere le sei classiche campioni del mondo. Si abbandona la formula del girone unico per passare a due gironi (da tre squadre ciascuno): le due seconde classificate disputano la finale per il 3\u00ba e 4\u00ba posto, le due prime classificate si affrontano nella finale per il 1\u00ba e 2\u00ba posto.\nL'edizione 1993 in Italia e Austria.\nDopo quattro edizioni nelle Americhe (tre in Sudamerica e una nel Nord e Centro America), il \"Mundialito Master\" approda in Europa. Per l'occasione la manifestazione si allarga a otto squadre: alle sei campioni del mondo si aggiungono i Paesi Bassi (alla seconda partecipazione) e l'Austria che, insieme all'Italia, ospita il torneo. I gironi passano cos\u00ec da tre a quattro squadre ciascuno. Nella partita decisiva del Girone A, a Trieste, il Brasile dovrebbe battere l'Italia con almeno due reti di scarto per accedere alla finalissima, ma i sudamericani vincono solo per 1-0, e finiscono per contestare l'arbitraggio. Per protesta i sudamericani rifiutano di giocare la finale per il terzo e quarto posto contro la Germania.\nL'Italia vince il titolo l'11 luglio 1993, nel giorno dell'undicesimo anniversario del titolo mondiale vinto in Spagna nel 1982. Nella squadra militano tanti azzurri campioni del mondo nel 1982, compreso l'allenatore Enzo Bearzot.\nFinale.\nLa finale per il 3\u00ba e 4\u00ba posto Germania - Brasile, in programma sempre a Trieste e nello stesso giorno, non fu disputata per rinuncia del Brasile.\nL'edizione 1995 in Austria.\nQuesta volta si gioca solo in Austria e sar\u00e0 l'ultima edizione del \"Mondiale Master\". Come gi\u00e0 successo in passato, non partecipano Uruguay e Inghilterra, al loro posto due debuttanti: la Francia (che nel 1998 vincer\u00e0 il suo primo titolo mondiale) e il Portogallo. La nuova formula prevede i 3 punti per la vittoria nella fase eliminatoria (in precedenza la vittoria valeva 2 punti) e l'introduzione delle semifinali, cui accedono le prime due classificate di ciascun girone. Anche in questa edizione, a causa di un imprevisto, salta la finale per il 3\u00ba e 4\u00ba posto.\nSemifinali.\nL'Argentina vince 3-5 ai rigori\nFinale.\nLa finale per il 3\u00ba e 4\u00ba posto Italia - Germania, in programma il 1\u00ba luglio sempre a Kapfenberg, non fu disputata per irregolarit\u00e0 del terreno di gioco."}
{"id": "1829537", "revid": "309289", "url": "https://it.wikipedia.org/wiki?curid=1829537", "title": "Bol'\u0161oj \u010cerem\u0161an", "text": "Il Bol'\u0161oj \u010cerem\u0161an (, \"Grande \u010cerem\u0161an\"; in tataro, \u041e\u043b\u044b \u0427\u0438\u0440\u043c\u0435\u0448\u04d9\u043d, \"Ol\u0131 \u00c7irme\u015f\u00e4n\") \u00e8 un fiume della Russia europea sudorientale (Oblast' di Samara, Repubblica del Tatarstan e oblast' di Ul'janovsk), affluente di sinistra del Volga.\nDescrizione.\nNasce dal versante occidentale delle alture di Bugul'ma e Belebej, scorrendo con direzione dapprima nord-occidentale, successivamente volgendosi verso sud-ovest; sfocia nel Volga a 1\u00a0551\u00a0km dalla foce, in corrispondenza del bacino di Samara che interessa anche la parte pi\u00f9 bassa del suo corso. Sulle rive di questo bacino sorge il maggior centro urbano toccato dal fiume, la citt\u00e0 di Dimitrovgrad. \nIl fiume ha una lunghezza di 336\u00a0km, l'area del suo bacino \u00e8 di 11\u00a0500\u00a0km\u00b2. Le sponde sabbiose del fiume sono quasi interamente ricoperte da foreste di conifere e miste. Ci sono spesso isole nel letto del fiume e secche. I maggiori affluenti sono la Bol'\u0161aja Sul'\u010da (lunga 117\u00a0km) e il gemello Malyj \u010cerem\u0161an. Il fiume \u00e8 gelato, in media, da met\u00e0 novembre a met\u00e0 aprile."}
{"id": "1829539", "revid": "80339", "url": "https://it.wikipedia.org/wiki?curid=1829539", "title": "Bol\u0161oj \u010cerem\u0161an", "text": ""}
{"id": "1829541", "revid": "80339", "url": "https://it.wikipedia.org/wiki?curid=1829541", "title": "Bolsoj Ceremsan", "text": ""}
{"id": "1829543", "revid": "287204", "url": "https://it.wikipedia.org/wiki?curid=1829543", "title": "Bol'soj Ceremsan", "text": ""}
{"id": "1829544", "revid": "80339", "url": "https://it.wikipedia.org/wiki?curid=1829544", "title": "Bol'shoj Cheremshan", "text": ""}
{"id": "1829545", "revid": "80339", "url": "https://it.wikipedia.org/wiki?curid=1829545", "title": "Bolshoj Cheremshan", "text": ""}
{"id": "1829550", "revid": "80339", "url": "https://it.wikipedia.org/wiki?curid=1829550", "title": "Bolshoy Cheremshan", "text": ""}
{"id": "1829553", "revid": "59975", "url": "https://it.wikipedia.org/wiki?curid=1829553", "title": "Down For The Count", "text": ""}
{"id": "1829556", "revid": "1851848", "url": "https://it.wikipedia.org/wiki?curid=1829556", "title": "Lauro Toneatto", "text": "Carriera.\nGiocatore.\nDifensore arcigno e piuttosto ruvido, mai oltre la serie C, dopo aver giocato nell' fino al 1955 diventa una bandiera del con cui disputa 8 stagioni fra serie C e Serie D, e oltre 200 partite; \u00e8 al 2013 il quarto giocatore pi\u00f9 presente di sempre con la maglia dei bianconeri.\nAllenatore.\nDopo il ritiro dall'attivit\u00e0 agonistica viene richiamato proprio dal Siena per guidare la squadra dalla panchina. Nel 1966 passa quindi al con \nil quale in tre stagioni ottiene una doppia promozione dalla C alla A.\nNell'estate 1969 \u00e8 al centro di un \"giallo\" di mercato. Abbandona infatti il Bari per andare ad allenare il Torino il quale per\u00f2 all'ultimo momento gli preferisce Giancarlo Cad\u00e8. Toneatto, ormai occupata la panchina del Bari da Pugliese, deve ripiegare sul in serie B, dal quale sar\u00e0 presto esonerato.\nTorna quindi al Bari, con cui manca la promozione in A agli spareggi nell'annata 1970-71, poi passa nel 1972 al , che trascina alla terza promozione in Serie A. Resta quindi coi pugliesi nella stagione 1973-74, che sar\u00e0 la sua unica in massima serie, e si conclude con la retrocessione matematica all'ultima giornata, nella sfida col Milan.\nLa carriera di Toneatto prosegue quindi fra Serie B e Serie C, fra esoneri e incarichi a campionato in corso. Fra questi \u00e8 da ricordare l'annata 1979-80 nella quale diventa il primo tecnico assunto da Paolo Mantovani nella sua presidenza della . Subentrato in corso di stagione a Lamberto Giorgis, porta i blucerchiati dalla zona retrocessione a sfiorare la promozione, ma ci\u00f2 non gli vale la conferma per la stagione successiva.\nA suo modo da ricordare \u00e8 anche l'annata 1984-85, quando \u00e8 uno dei 6 allenatori (record assoluto) che si succedono alla guida del .\nAlla fine degli anni 1980 si ritira dall'attivit\u00e0 per ragioni di salute. Ha vissuto a San Giovanni a Cerreto (Siena) fino al 13 maggio 2010, giorno della sua scomparsa, avvenuta all'et\u00e0 di 77 anni.\nTecnico ruspante e poco diplomatico, molto pragmatico e pratico, non orientato ad alchimie tattiche particolari n\u00e9 al gioco spettacolare, \u00e8 stato forse non completamente a ragione considerato come uno degli esponenti pi\u00f9 tipici del gioco difensivista e catenacciaro. In realt\u00e0, alcune delle sue formazioni quali ad esempio il Foggia della promozione in A e la Sampdoria del girone di ritorno del campionato 1979-80, hanno espresso anche un discreto livello di gioco."}
{"id": "1829557", "revid": "892776", "url": "https://it.wikipedia.org/wiki?curid=1829557", "title": "Operazione old bridge", "text": ""}
{"id": "1829558", "revid": "1573940", "url": "https://it.wikipedia.org/wiki?curid=1829558", "title": "Galagoides thomasi", "text": "Il galagone di Thomas (Galagoides thomasi ()) \u00e8 un primate strepsirrino della famiglia dei Galagidi.\nDistribuzione e habitat.\nLa specie \u00e8 diffusa in tutta l'Africa centrale, dalla Nigeria meridionale al Kenya occidentale a nord all'Angola settentrionale alla Tanzania occidentale a sud. Una popolazione isolata potrebbe vivere sul Monte Marsabit. \u00c8 un tipico abitatore della foresta pluviale.\nDescrizione.\nDimensioni.\nMisura una trentina di centimetri, di cui met\u00e0 spettano alla coda, per un peso di un centinaio di grammi.\nAspetto.\nIl pelo \u00e8 bruno-giallastro su tutto il corpo, coi peli del dorso rigati di nero nella parte apicale. Sulla gola presenta una mezzaluna biancastra: bianca \u00e8 anche una banda che dalla fronte va alla punta del muso.\nLe orecchie sono grandi e mobili indipendentemente l'una dall'altra, gli occhi sono grandi e di colore bruno scuro, le mani hanno dita allungate e dai polpastrelli rigonfi per una migliore presa sui rami.\nBiologia.\nEssendo considerata una sottospecie di \"Galagoides demidovii\" ed elevata al rango di specie solo di recente, non sono stati fatti studi esaurienti su questi animali: si ritiene tuttavia che le loro abitudini non differiscano molto da quelle del galagone di Demidoff."}
{"id": "1829559", "revid": "1342115", "url": "https://it.wikipedia.org/wiki?curid=1829559", "title": "Zorzi", "text": ""}
{"id": "1829562", "revid": "647919", "url": "https://it.wikipedia.org/wiki?curid=1829562", "title": "Michael Larionov", "text": ""}
{"id": "1829565", "revid": "647919", "url": "https://it.wikipedia.org/wiki?curid=1829565", "title": "Mikhail Larionov", "text": ""}
{"id": "1829566", "revid": "123265366", "url": "https://it.wikipedia.org/wiki?curid=1829566", "title": "It's the End of the World as We Know It (And I Feel Fine)", "text": "It's the End of the World as We Know It (And I Feel Fine) \u00e8 un brano della band statunitense R.E.M. La canzone \u00e8 il secondo singolo estratto dal quinto album della band \"Document\" (1987). Il singolo nel 1991 \u00e8 stato nuovamente rilanciato sul mercato.\nIl brano \u00e8 ispirato alla trasmissione \"La guerra dei mondi\" di Orson Welles e alle reazioni da essa suscitate. In esso vengono citati personaggi quali Lenny Bruce e Lester Bangs in quanto Michael Stipe aveva fatto un sogno (molte canzoni del gruppo nascono da esperienze oniriche) dove si trovava a una festa dove tutti gli invitati, tranne lui, avevano come iniziali di nome e cognome le lettere L e B.\nLuciano Ligabue nel 1994 esegu\u00ec una cover del brano in italiano con il titolo \"A che ora \u00e8 la fine del mondo?\"\nLa canzone fa parte della colonna sonora dei film Independence Day e Chicken Little - Amici per le penne."}
{"id": "1829568", "revid": "1052247", "url": "https://it.wikipedia.org/wiki?curid=1829568", "title": "Squadra Esecuzioni", "text": ""}
{"id": "1829575", "revid": "181699", "url": "https://it.wikipedia.org/wiki?curid=1829575", "title": "Canale 33", "text": "Canale 33 \u00e8 stata un'emittente televisiva della provincia di Palermo, nata a fine anni '80, facente parte della societ\u00e0 C.T.P. Centro Televisivo Palermo, la cui sede era a Palermo in corso Domenico Scin\u00e0. La societ\u00e0 gestiva anche il canale Video2 (emittente risultante operativa in ambito pluri-provinciale), e prima gestiva anche TRS (sempre in ambito locale) e Video Italia (sempre in ambito locale), poi la frequenza \u00e8 stata ceduta a Canale Italia nel luglio 2007. Video Italia, invece, chiuse per la mancata concessione del canale UHF 70.\nStoria e palinsesto.\nCanale 33 trasmetteva per lo pi\u00f9 rubriche sulla politica regionale siciliana e notiziari seguiti dal pubblico completi di approfondimenti, cronaca, sport. Dall'estate 2007, la rete trasmetteva quotidianamente il programma di punta di Canale Italia, \"Cantando Ballando\", pi\u00f9 varie produzioni della stessa, anche replicate pi\u00f9 di una volta.\nLa stessa cosa valeva per la sorella Video2, che ha maggiore copertura (anche del canale UHF 61 di Palermo) dove, sempre da luglio 2007, ha ceduto il passo da TRS (Tele Radio Satellite) alla nazionale Canale Italia, ma copre solo la citt\u00e0 di Palermo e dintorni.\nInfine (quanto appreso da Millecanali del 1995) la seguente rete scomparve per un po' dai teleschermi insieme a Video Italia, per varie problematiche con il circuito televisivo Tele90, che fall\u00ec di l\u00ec a poco, poi risorse Canale33 ma Video Italia chiuse per motivi di concessione.\nCanale 33 (insieme alle altre reti del gruppo CTP, ovvero: Video 2, Telereporter, Radio Junior TV (e la sua versione solo audio denominata Radio Junior), TRS Tele Radio Satellite, Video Italia 1, Video Italia 2 e Video Italia 3), ha chiuso definitivamente i battenti il 1\u00ba febbraio 2018, come conseguenza della sentenza del MISE dell'anno precedente che ne decretava la sua chiusura per non aver ottemperato in tempo utile nella presentazione della domanda di concessione nel 2012. Alla fine di febbraio 2018, di conseguenza, \u00e8 stato chiuso il sito web del gruppo CTP (Centro Televisivo Palermo), dove era possibile seguire la diretta dei canali del gruppo, oltre che rivedere le puntate dei loro programmi autoprodotti."}
{"id": "1829578", "revid": "775372", "url": "https://it.wikipedia.org/wiki?curid=1829578", "title": "Movimento Popolare Nazionale Unito", "text": "Il Movimento Popolare Nazionale Unito (\"Samyukta Rashtriya Janaandolan\") era una coalizione di partiti marxisti-leninisti e maoisti del Nepal creata sull'onda delle rivolte del 1990.\nIl MPNU rivendicava la convocazione di un'Assemblea Costituente, l'abolizione della monarchia, la fondazione di una repubblica e il ristabilimento della democrazia. Era pi\u00f9 radicale del Fronte Unito della Sinistra, a cui criticava l'alleanza con il Partito del Congresso Nepalese in chiave di compromesso con il regime.\nIl MPNU era composto dai seguenti partiti:"}
{"id": "1829584", "revid": "2212704", "url": "https://it.wikipedia.org/wiki?curid=1829584", "title": "Kentriodontidae", "text": "Kentriodontidae () \u00e8 una famiglia estinta di Cetacei Odontoceti, vissuta dal tardo Oligocene al tardo Miocene in diverse parti del mondo.\nVi appartengono quattro sottofamiglie di piccoli o medio-grandi odontoceti che si pensa fossero gli antenati degli odierni Delphinidae. Come questi, anche alcuni kentriodontidi erano in grado di usare l'ecolocalizzazione per cacciare i pesci di cui si nutrivano e la loro morfologia ricorda molto da vicino quella degli attuali delfini.\nTassonomia.\nLa famiglia comprende i seguenti generi:\n\"Incertae sedis\":"}
{"id": "1829587", "revid": "2090591", "url": "https://it.wikipedia.org/wiki?curid=1829587", "title": "Pasqua Aurora Betti", "text": "Attivit\u00e0 terroristica.\nPartecip\u00f2 a molte azioni terroristiche, tra cui:\nFu arrestata nell'ottobre 1981, assieme a Vittorio Alfieri.\nSituazione processuale.\nFu condannata all'ergastolo, con sentenza passata in giudicato nel novembre 1986, al termine del processo milanese nei confronti di un centinaio di militanti della Colonna Walter Alasia, conclusosi con 12 ergastoli.\nSituazione attuale.\nSta ancora scontando la pena nel carcere di Garda."}
{"id": "1829595", "revid": "21880", "url": "https://it.wikipedia.org/wiki?curid=1829595", "title": "Galago matschiei", "text": "Il galagone cenerino o galagone dagli occhiali (\"Galago matschiei\") \u00e8 un primate strepsirrino della famiglia dei galagidi.\nDistribuzione.\nL'areale della specie \u00e8 limitato alle foreste al confine fra Zaire, Uganda, Burundi e probabilmente Ruanda.\nDescrizione.\nDimensioni.\nLa specie misura una quarantina di centimetri di lunghezza: caso raro fra i galagoni, la coda \u00e8 a stento lunga quanto il corpo.\nAspetto.\nIl pelo \u00e8 uniformemente grigio e tende a schiarirsi dalla parte dorsale a quella ventrale.\nBiologia.\nSi tratta di animali notturni e prevalentemente solitari, dalla dieta onnivora (insetti e frutti maturi, ma anche gomma, linfa e piccoli vertebrati). Per il resto, trattandosi di animali piuttosto schivi e naturalmente rari, le informazioni su questa specie raccolte da studi sul campo scarseggiano."}
{"id": "1829597", "revid": "125862787", "url": "https://it.wikipedia.org/wiki?curid=1829597", "title": "Nizza", "text": "Nizza (, in nizzardo \"Ni\u00e7a\") \u00e8 una citt\u00e0 della Francia, capoluogo del dipartimento delle Alpi Marittime.\nMaggior centro della Costa Azzurra, si trova a pochi chilometri dal confine franco-italiano.\nNota in dialetto nizzardo come \"Ni\u00e7a\", dal 1847 al 1861 ebbe l'esonimo italiano di Nizza Marittima.\nFino al 1860 Nizza appartenne al Regno di Sardegna e fu ceduta alla Francia un anno prima dell'Unit\u00e0 d'Italia; la citt\u00e0 conserva pertanto stretti legami con il Paese confinante, anche alla luce del fatto che \u00e8 il luogo di nascita di Giuseppe Garibaldi, uno dei principali artefici dell'unificazione italiana.\nCon abitanti nel 2018, \u00e8 il quinto comune francese per popolazione, ed \u00e8 parte di un'area metropolitana che conta abitanti, la settima del Paese. Il suo aeroporto intercontinentale, con passeggeri/anno nel 2015, \u00e8 il terzo del Paese dopo i due principali aeroscali parigini.\nLa sua industria si basa essenzialmente sul turismo, sia interno che estero.\nGeografia fisica.\nSecondo alcune interpretazioni, dal punto di vista geografico l'intero bacino del fiume Varo, con la citt\u00e0 di Nizza, appartiene alla regione geografica italiana.\nLa citt\u00e0 ha anche due piccoli fiumi, di solito in secca durante l'estate: il Paviglione (in francese \"Paillon\") e il Magnano (\"Magnan\"). Varie colline dominano la citt\u00e0, la pi\u00f9 conosciuta di queste \u00e8 la collina di Cimella con le sue rovine di epoca romana; la collina del Castello separa la citt\u00e0 dal porto.\nIl clima \u00e8 di tipo mediterraneo e assai mite.\nOrigini del nome.\nIl toponimo originale della citt\u00e0 \u00e8, in italiano, Nizza, mentre in occitano \u00e8 conosciuta come \"Ni\u00e7a\". Il toponimo francese della citt\u00e0 \u00e8 \"Nice\" e i suoi abitanti vengono chiamati \"ni\u00e7ois\" o \"ni\u00e7ards\", \"nizzardi\" in italiano. Nella parlata locale il termine pi\u00f9 comune \u00e8 \"nissart\". L'aggettivazione \"Nizza Marittima\", per differenziarla da Nizza Monferrato, \u00e8 d'epoca sabauda.\nSecondo alcune fonti, l'etimologia del nome trarrebbe origine dal greco antico \"\u039d\u03af\u03ba\u03b1\u03b9\u03b1\", che a sua volta deriva da \"Nike\", cio\u00e8 \"vittoria\". Un'altra ipotesi fa tuttavia risalire il nome della citt\u00e0 al toponimo etrusco-italico \"Nika\u00efa\".\nStoria.\nFondata attorno al 350 a.C. dai coloni greci della citt\u00e0 di Focea con il nome di \"Nikaia\" (\u039d\u03af\u03ba\u03b1\u03b9\u03b1), la citt\u00e0 si trasform\u00f2 velocemente in un importante porto commerciale della costa ligure. \"Nicaea\" in et\u00e0 romana rimase sempre nella regione romana di Liguria. Nel 641 la provincia bizantina della Liguria fu conquistata dal re longobardo Rotari che cre\u00f2 il ducato della Liguria con Genova come capitale. In questo periodo venne fondato il monastero di Cimiez e in seguito l'abbazia di Saint-Pons. Nizza con tutta la Liguria far\u00e0 parte quindi del Regno longobardo che diventer\u00e0 poi con Carlo Magno il \"Regnum Italiae\". Fra il IX e X secolo la citt\u00e0 lott\u00f2 contro i Saraceni che mantenevano il controllo sull'entroterra.\nDurante il Medioevo Nizza partecip\u00f2 alle numerose guerre italiane mantenendo le sue libert\u00e0 comunali. Come alleata di Pisa fu nemica di Genova, mentre tanto i re di Francia quanto gli imperatori del Sacro Romano Impero cercarono di portarla sotto il proprio controllo.\nNel XIII e XIV secolo la citt\u00e0 cadde pi\u00f9 volte sotto il dominio dei conti di Provenza, ma riguadagn\u00f2 presto l'autonomia, pur se a prezzo di accordi con Genova. Nel 1388 il comune di Nizza si mise sotto la protezione della famiglia comitale di Savoia, guidata da Amedeo VII, in funzione antiprovenzale (contea di Nizza; dedizione di Nizza alla Savoia).\nLa citt\u00e0, ormai importante base marittima, soffr\u00ec durante la guerra del 1535 tra Francia e Spagna, anche a causa dell'epidemia di peste; il conflitto ebbe termine con il Trattato di Nizza.\nDieci anni dopo la citt\u00e0 respinse l'assedio franco-ottomano del 1543 ma fu costretta ad arrendersi al pirata turco Khayr al-Din Barbarossa, che la saccheggi\u00f2. La peste ricomparve nel 1550 e nel 1580.\nLa lingua italiana fu lingua ufficiale di governo a Nizza sin dal 1561, mentre un periodo di prosperit\u00e0 ebbe avvio nel 1600, con l'apertura dei porti da parte del duca di Guisa. Nizza torn\u00f2 ai Savoia nel 1699, per essere solo pochi anni dopo nuovamente assediata dai francesi nel 1705. Le libert\u00e0 comunali furono abolite definitivamente dai sabaudi nel 1775. Nel settembre 1792 fu occupata dalle truppe della Francia repubblicana diventando quartier generale dell'esercito transalpino. Annessa ai territori francesi, divenne capoluogo del dipartimento delle Alpi Marittime. Durante questo primo periodo francese si registrarono alcune rivolte (barbetismo), represse dal generale franco-nizzardo Andrea Massena. Nel 1814 Nizza torn\u00f2 sotto sovranit\u00e0 sabauda.\nNel 1860, in base agli accordi di Plombi\u00e8res siglati da Cavour due anni prima, Nizza fu ceduta alla Francia in cambio del riconoscimento da parte di Napoleone III delle annessioni al Regno di Sardegna nell'Italia centrale. Il passaggio di sovranit\u00e0, confermato dal trattato di Torino, fu consacrato da un plebiscito confermativo, nonostante l'opposizione del nizzardo Giuseppe Garibaldi. Il centralismo francese port\u00f2 in breve alla chiusura dei giornali in lingua italiana, come il famoso \"La Voce di Nizza\", e alla francesizzazione dei cognomi dei residenti (da Medico a M\u00e9decin, etc), mentre Nizza pass\u00f2 a dipendere istituzionalmente da Marsiglia. Pi\u00f9 di un quarto della popolazione abbandon\u00f2 la citt\u00e0 per mantenere la cittadinanza sabauda (esodo nizzardo), mentre tra i rimasti serpeggiava il malcontento.\nNel 1871, dopo la sconfitta francese nella guerra franco-prussiana, le liste filo-italiane ottennero la quasi totalit\u00e0 dei voti alle elezioni generali (26.534 voti su 29.428 voti espressi), e i filo-italiani scesero in strada al grido di \"Viva Nizza, Viva Garibaldi\". Il governo francese invi\u00f2 a Nizza 10.000 soldati, chiuse il giornale \"Il Diritto\" e incarcer\u00f2 molteplici irredentisti. La popolazione di Nizza si sollev\u00f2 dall'8 al 10 febbraio ma la rivolta fu repressa dalle truppe francesi (vespri nizzardi). Il 13 febbraio Garibaldi, cui era stato negato di prendere la parola davanti al parlamento francese riunito a Bordeaux per rivendicare la riunificazione del Nizzardo alla madrepatria italiana, si dimise da deputato. Il fallimento dei Vespri port\u00f2 all'espulsione degli ultimi intellettuali irredentisti da Nizza.\nLa \"Belle \u00c9poque\" fece di Nizza una delle mete del turismo di alto bordo in Europa, anche grazie all'arrivo dell'elettrificazione. Vi affluirono nobili tedeschi, austriaci e russi per godere del mite inverno della riviera. Con la rivoluzione russa furono poi in molti a trasferirvisi in pianta stabile. L'arrivo di immigrati provenienti da ogni parte della Francia e dall'estero sommerse l'antico nucleo etnico nizzardo. Il rapporto con l'Italia si allent\u00f2 sempre pi\u00f9 fin quasi a scomparire negli anni trenta e quaranta del Novecento, complice anche la seconda guerra mondiale e l'aggressione nazifascista alla Francia.\nNel settembre 1939 Nizza divenne rifugio di molti stranieri sfollati, in particolare ebrei in cerca di un passaggio verso le colonie francesi in Nord Africa e verso le Americhe. Dopo il luglio del 1940 e l'instaurazione del regime di Vichy, le aggressioni antisemite accelerarono l'esodo, iniziando nel luglio 1941 e continuando fino al novembre 1942, quando Nizza fu occupata dalle truppe italiane. La popolazione nizzarda, molti dei quali erano recenti immigrati di discendenza italiana, mostr\u00f2 una certa ambivalenza verso le forze di occupazione.\nAll'indomani dell'8 settembre 1943 Nizza fu occupata dalle forze tedesche, con un intensificarsi della resistenza nizzarda. Nizza fu anche pesantemente bombardata il 26 maggio 1944 da aerei americani (1.000 morti o feriti e pi\u00f9 di 5600 persone senza fissa dimora) e sub\u00ec la carestia dell'estate del 1944. La citt\u00e0 fu liberata dai paracadutisti americani il 30 agosto 1944 (Operazione Dragoon).\nNella seconda met\u00e0 del XX secolo, Nizza ha goduto di un \"boom\" economico principalmente guidato dal turismo e dalle costruzioni, segnato dall'amministrazione di Jean M\u00e9decin, sindaco per 33 anni dal 1928 al 1943 e dal 1947 al 1965, e del figlio Jacques M\u00e9decin, sindaco per 24 anni dal 1966 al 1990 (in seguito condannato per corruzione). Negli anni sessanta Nizza \u00e8 stata una delle destinazioni dei \"Pieds-noirs\", gli ex coloni francesi espulsi dall'Algeria, tra cui anche molti italo-algerini, il cui arrivo modific\u00f2 la composizione sociale e demografica della citt\u00e0. Il 16 ottobre 1979 due tsunami colpirono la costa occidentale di Nizza, facendo tra le 8 e le 23 vittime.\nIl 14 luglio 2016 Mohamed Lahouaiej-Bouhlel invest\u00ec volontariamente con un camion la folla che osservava i fuochi d'artificio sulla Promenade des Anglais in occasione della festa nazionale francese. In questo attacco terroristico rimasero uccise 87 persone, tra le quali anche l'attentatore abbattuto dalla polizia, e altre 458 rimasero ferite. Il 29 ottobre 2020 la basilica di Notre Dame di Nizza \u00e8 stata teatro di un attentato dove hanno trovato la morte tre persone.\nNel luglio 2021 Nizza \u00e8 stata proclamata dall'Unesco patrimonio dell'umanit\u00e0 come \u201ccitt\u00e0 di villeggiatura d\u2019inverno della Riviera\u201d.\nTurismo.\nNizza \u00e8 una citt\u00e0 a forte vocazione turistica, possiede la seconda capacit\u00e0 alberghiera di Francia e conta circa 4 milioni di turisti all'anno.\nPasseggiata degli Inglesi.\nLa \"promenade des Anglais\" \u00e8 l'elegante lungomare di Nizza, che rappresenta un luogo d'incontro e di passeggio per turisti e cittadinanza locale. \u00c8 formata da due direttrici stradali, direzione est-ovest e ovest-est, e da una larga zona pedonale a ridosso della spiaggia. Sulla passeggiata si affaccia l'H\u00f4tel N\u00e9gresco.\nIl lungomare \u00e8 spesso luogo di manifestazioni, esibizioni musicali, bancarelle nonch\u00e9 eventi quali il \"Carnevale di Nizza\" e la \"Battaglia dei fiori\". Tipiche sono le sue \"seggiole blu\" (\"chaises bleues\"), dov'\u00e8 possibile sedersi e godersi la brezza marina. Nel luglio 2016 \u00e8 diventata tristemente nota per essere stata teatro della strage di Nizza.\nPiazza Massena.\n\u00c8 una delle piazze pi\u00f9 rappresentative di Nizza e ospita \"La conversazione\", gruppo di sette opere d'arte moderna di Jaume Plensa dedicate ai sette continenti, un monumento alla Costa Azzurra e una grande fontana.\nPiazza Garibaldi.\n\u00c8 la piazza pi\u00f9 antica di Nizza, i palazzi che la circondano furono edificati secondo i canoni dell'architettura sabauda. Al suo interno \u00e8 presente una statua di Giuseppe Garibaldi, nativo di Nizza, rivolta verso l'Italia.\nMonumenti e luoghi d'interesse.\n\u00c8 la chiesa principale di Nizza, eretta in stile barocco fra il 1650 e il 1699 e monumento storico di Francia dal 1906.\n\u00c8 la chiesa pi\u00f9 grande di Nizza, eretta in stile neogotico dopo l'annessione della citt\u00e0 da parte della Francia.\nChiesa cristiano-ortodossa realizzata nel 1912 a imitazione della Cattedrale di San Basilio di Mosca per servire il grande numero di nobili russi che nel XIX secolo svernavano a Nizza per sfuggire ai rigori dell'inverno.\n\u00c8 una chiesa di culto cattolico dichiarata nel 1984 monumento storico di Francia. Fu fatta costruire dagli abitanti di Nizza nel 1631 dopo la pestilenza.\nCostruito nella prima met\u00e0 del Seicento in stile barocco genovese, appartenuto alla famiglia Lascaris di Ventimiglia di origine levantina \u00e8 stato acquisito dal comune di Nizza nel 1942 diventando in seguito uno dei pi\u00f9 importanti spazi museali dedicato anche a mostre temporanee. Si trova nella citt\u00e0 vecchia.\nChiesa di culto cattolico nota anche come Nostra Signora del Porto.\nCostruita nel Seicento \u00e8 conosciuta anche come chiesa del Ges\u00f9.\nCostruita nello stile neoclassico durante la dominazione piemontese.\nUna delle chiese pi\u00f9 antiche di Nizza, vi fu battezzato Giuseppe Garibaldi nel 1807.\nUno dei pi\u00f9 antichi complessi monastici della Costa Azzurra, \u00e8 oggi sede di un ospedale.\nDimora dei duchi di Savoia e delle autorit\u00e0 piemontesi in epoca sabauda.\nPi\u00f9 volte distrutta nel corso dei vari assedi che sostenne Nizza fu costruita nelle forme attuali nella prima met\u00e0 del XVIII secolo.\nSituata nel cuore del centro storico, \u00e8 una delle pi\u00f9 antiche della citt\u00e0.\nRappresenta il massimo esempio dell'architettura barocca in citt\u00e0. Fu progettata dall'architetto Bernardo Antonio Vittone.\nLuogo di culto della prima met\u00e0 del XIX secolo\nArchitetture moderne.\n\"T\u00eate carr\u00e9e\".\nDi rilievo l'edificio della biblioteca Louis Nucera, esempio di architettura moderna realizzato dall'architetto Sacha Sosno nel 2002: l'aspetto esteriore del fabbricato rappresenta una testa umana stilizzata con fattezze squadrate. La struttura \u00e8 interamente realizzata in alluminio.\nArco di 115.5\u00b0.\nSi tratta di una scultura metallica realizzata nel 1988 dall'artista Bernar Venet situata negli spazi verdi dei \"Giardini di Alberto I\", in prossimit\u00e0 di \"Piazza Andrea Massena\". Essa rappresenta un arco di metallo alto oltre 19 metri.\nSociet\u00e0.\nEvoluzione demografica.\nNel 1990 la popolazione della citt\u00e0 era di abitanti, che salgono a abitanti (censimento del 1999) se si considera l'intera area urbana.\nLa sua area metropolitana conta all'incirca un milione di abitanti.\nEtnie e minoranze straniere.\nAttualmente, circa il 35% della popolazione \u00e8 di origine straniera, prevalentemente dal Magreb o dall'Africa subsahariana.\nEsiste anche una numerosa comunit\u00e0 russa, composta da discendenti di esuli e rifugiati politici zaristi fuggiti dalla Russia dopo la rivoluzione. Importanti anche le comunit\u00e0 italiane, portoghesi, spagnole e turche.\nLingue e dialetti.\nLa lingua autoctona della citt\u00e0 \u00e8 il \"ni\u00e7ard\" o \"nissart\" (\"ni\u00e7art\"), generalmente considerato una variet\u00e0 del provenzale, quindi appartenente all'area occitana, ma influenzato in et\u00e0 medievale dal ligure e, successivamente, dal piemontese e dall'italiano, che per lungo tempo fu lingua di cultura a Nizza e nella sua contea. Molti nizzardi, orgogliosi della propria specificit\u00e0 idiomatica, avendo sviluppato, soprattutto in ambito lessicale, caratteristiche affatto peculiari, come la presenza di numerosi arcaismi e di non pochi termini mutuati dalle parlate gallo-italiche (ligure e piemontese) e dall'italiano, senza contare la grafia italiana utilizzata per secoli, percepiscono la propria lingua come un idioma a s\u00e9 stante nell'ambito dello Stato di attuale appartenenza, e pertanto segno distintivo di identit\u00e0 etnica nei confronti di una popolazione sempre pi\u00f9 multinazionale e francofona formatasi dopo il 1861.\nI cartelli della toponomastica della citt\u00e0 vecchia sono bilingui: riportano l'indicazione in francese e in nizzardo (es.: \"rue Sainte Marie\"/\"Carriera Santa Maria\"); a volte si riferiscono invece al vecchio nome (\"Quai des Etats-Unis\"/\"Riba dou Miejou\").\nNizza possiede un inno non ufficiale, \"Ni\u00e7a la Bella\", cantato in nizzardo.\nLa lingua italiana, un tempo lingua di cultura e di amministrazione, \u00e8 oggi pressoch\u00e9 scomparsa. Dall'aprile 2003 al dicembre 2008 \u00e8 stato pubblicato in lingua italiana il mensile \"Il Corriere della Costa Azzurra\". Dal 2007, per un paio d'anni, il quotidiano nizzardo \"Nice-Matin\" ha pubblicato un'edizione settimanale in lingua italiana, dal titolo \"7 Giorni\". Entrambe le pubblicazioni sono state sospese per motivi economici. Dal 2017 viene trasmesso via web \"Radio Nizza\", radio podcast in italiano, e a partire dallo stesso anno viene pubblicato il blog aperiodico in italiano \"NiceNizza\", entrambi dedicati a notizie ed eventi di Nizza e della Costa Azzurra. Fra le scuole di Nizza sono presenti anche cinque sezioni italiane (una sezione di scuola primaria e quattro di scuole secondarie). In citt\u00e0 \u00e8 presente anche la Societ\u00e0 Dante Alighieri che ha lo scopo di tutelare e diffondere la lingua e la cultura italiana nel mondo.\nCultura.\nArchitettura.\nNizza e il suo territorio presentano un ricco patrimonio architettonico e artistico dominato, fino alla met\u00e0 del XIX secolo, da forme italiane importate o elaborate da artisti locali secondo canoni estetici che traevano ispirazione da quelli peninsulari (esemplare il caso del nizzardo Ludovico Brea). Alla fine dell'Ottocento, e ancor pi\u00f9 nei primi decenni del secolo successivo, s'impone uno stile liberty dal respiro internazionale. Cos\u00ec se nel centro storico di Nizza predomina incontestabilmente il barocco o tardo barocco italiano (soprattutto in molti edifici religiosi) e un neoclassicismo molto vicino a quello torinese, caso unico in Francia, la parte pi\u00f9 residenziale e moderna \u00e8 contraddistinta dallo sfarzo di un eclettismo raffinato che si impone al visitatore.\nTeatri.\nNizza \u00e8 celebre per aver avuto in passato l'Opera pi\u00f9 prestigiosa di Francia dopo quella di Parigi. Fino alla seconda met\u00e0 degli anni ottanta dell'Ottocento, quando la citt\u00e0 \u00e8 stata gi\u00e0 ceduta alla Francia da quasi un trentennio, tutte le rappresentazioni sono date in lingua italiana, anche quelle, tradotte, di autori francesi. \u00c8 necessaria una delibera del Consiglio municipale (agosto 1887) per rovesciare la situazione e imporre la lingua francese in ambito melodrammatico. Ci\u00f2 nonostante il \"grand-op\u00e9ra\" allo stile francese stenta a imporsi in citt\u00e0 ed \u00e8 necessario tutto il carisma del parigino Albert Wolff, direttore artistico dell'Opera di Nizza, per renderlo pi\u00f9 popolare negli anni trenta, quando per\u00f2 il genere pu\u00f2 considerarsi oramai storicizzato.\nMusei.\nAlcuni musei importanti a Nizza sono:\nE nella regione:\nUniversit\u00e0.\nLa citt\u00e0 \u00e8 sede dell'Universit\u00e0 C\u00f4te d'Azur, istituita nel 2019 al posto dell'universit\u00e0 di Nizza Sophia-Antipolis.\nAltre istituzioni culturali.\nL'Osservatorio astronomico di Nizza \u00e8 stato inaugurato nel 1887.\nCucina.\nSe la civilt\u00e0 provenzale (di matrice occitana) \u00e8 stata secolarmente emarginata dalla cultura \"ufficiale\", riemerge tuttavia in tante manifestazioni della cultura popolare: nella musica, nelle feste, in cucina. La cucina tradizionale nizzarda presenta infatti, accanto a molti piatti che hanno un'origine locale (fra cui la celebre \"salade ni\u00e7oise\", il \"pan bagnat\", \"lu far\u00e7un\", ecc.) o italiana (polenta, socca, \"grattakeka\") anche un buon numero di piatti provenzali, fra cui la \"doube proven\u00e7al\", a base di carne di manzo e vino rosso. Nizza \u00e8 anche l'unica citt\u00e0 d'oltralpe dove le paste fatte in casa, generalmente di discreto livello qualitativo, sono elaborate da sempre sul posto e godono di grande popolarit\u00e0. La grande assente dalla cucina tradizionale della citt\u00e0 \u00e8 la gastronomia francese (di area non provenzale), che per\u00f2 negli ultimi decenni \u00e8 andata ad affiancarsi a quella locale sia in ambito familiare che turistico.\nLa cucina della zona si \u00e8 conservata, sino ad oggi, completamente e tipicamente italiana e ha un carattere molto mediterraneo influenzata dalla vicina cucina ligure. Alcuni dei suoi piatti tipici sono:\nMusica.\nNizza \u00e8 anche la citt\u00e0 natale del famoso gruppo musicale francese Les playboys.\nEconomia.\nNizza \u00e8 la capitale economica della Costa Azzurra, il turismo, il commercio e le amministrazioni pubbliche e private occupano una posizione importante nell'attivit\u00e0 economica della citt\u00e0.\nHa la seconda capacit\u00e0 alberghiera del paese e conta circa 4 milioni di turisti ogni anno.\nEssa possiede inoltre diversi quartieri d'affari situati intorno all'aeroporto, nella parte ovest della citt\u00e0, 2 palazzi per congressi e il polo universitario Nice Sophia Antipolis, sede di diverse facolt\u00e0.\nAltro pilastro dell'economia di Nizza \u00e8 il \"parco tecnologico\" Sophia-Antipolis che ospita le sedi di 1\u00a0400 multinazionali e circa 30\u00a0000 ricercatori.\nInfrastrutture e trasporti.\nLa citt\u00e0 \u00e8 attraversata da ovest a est dalla Tangenziale sud di Nizza.\nI bus urbani sono gestiti dalla societ\u00e0 Lignes d'azur che serve la citt\u00e0 e la Communaut\u00e9 urbaine de Nice C\u00f4te d'Azur.\nLa rete tranviaria di Nizza \u00e8 un sistema di trasporto pubblico della citt\u00e0 ed \u00e8 composta da una linea di poco meno di 9\u00a0km per un totale di 21 fermate. La tranvia \u00e8 stata inaugurata il 24 novembre 2007. Nel 2011 sono partiti i lavori per il prolungamento della linea 1 fino all'ospedale Pasteur (terminati nel 2013) mentre nel 2018 e nel 2019 verranno inaugurate rispettivamente la linea 3 e la linea 2.\nLa stazione di Nizza (in francese \"Gare de Nice Ville\"), \u00e8 la principale stazione passeggeri della citt\u00e0 e dell'intero Dipartimento delle Alpi Marittime, servita dal treno a lunga percorrenza Nizza-Mosca e ritorno Riviera Express.\nSono inoltre presenti altre tre stazioni ferroviarie, la Gare du Sud, la Gare de Nice-Saint Augustin e la Gare de Nice-Riquier.\nIl Port Lympia \u00e8 il porto della citt\u00e0 e viene usato per i collegamenti con le principali isole della Costa Azzurra e del Mar Mediterraneo.\nL'Aeroporto di Nizza Costa Azzurra \u00e8 il secondo aeroporto francese per traffico passeggeri, serve tutta la Costa Azzurra da Cannes a Mentone, i dipartimenti Alpi dell'Alta Provenza e Varo e il Principato di Monaco.\nAmministrazione.\nLa citt\u00e0 \u00e8 sede della Prefettura delle Alpi Marittime, del Consiglio generale del dipartimento, del rettorato dell'Accademia di Nizza della Comunit\u00e0 Urbana di Nizza Costa Azzurra e della Diocesi di Nizza.\nPer quello che concerne la tendenza politica si pu\u00f2 sostenere che Nizza sia una citt\u00e0 dalla forte presenza conservatrice, dalla seconda guerra mondiale in poi la destra ha primeggiato pi\u00f9 volte rispetto alla sinistra, e alle ultime elezioni presidenziali tenutesi nel 2007 il candidato di destra ha ottenuto il 65,34 % contro il 34,66% della candidata di sinistra.\nDal 2008 il sindaco \u00e8 Christian Estrosi, anche ministro dello Sviluppo Economico fino alla fine del 2010, che ha sostituito Jacques Peyrat in carica dal 1995.\nCantoni.\nI \"Cantoni di Nizza\" sono i nove cantoni francesi dell\"'Arrondissement\" di Nizza in cui \u00e8 ripartita la citt\u00e0 di Nizza, contraddistinti da numeri progressivi, da 1 a 9.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, sono passati dai precedenti 14 ai 9 attuali.\nIl cantone di Nice-3 comprende, oltre a parte della citt\u00e0, anche i comuni di Le Broc, Carros e Gatti\u00e8res, situati oltre il Varo e inclusi nell\"'Arrondissement\" di Grasse.\nIl cantone di Nice-7 comprende oltre a parte della citt\u00e0 anche i comuni di Saint-Andr\u00e9-de-la-Roche e La Trinit\u00e9.\nIl cantone soppresso di Nice-13 comprendeva oltre a parte della citt\u00e0 i comuni di La Trinit\u00e9, Saint-Andr\u00e9-de-la-Roche e Falicon.\nGemellaggi.\nNizza \u00e8 gemellata con le seguenti citt\u00e0:\nSport.\nCalcio.\nLa squadra di calcio di Nizza \u00e8 il , che milita nella Ligue 1, il massimo campionato francese. Nella sua storia ha conquistato 4 Ligue 1 e 3 Coupe de France.\nDal 2013 gioca le sue partite interne nel nuovo stadio Allianz Riviera, che ha preso il posto del vecchio impianto Stade Municipal du Ray.\nNel 2008 lo stadio di Nizza fu curiosamente scelto per una partita amichevole, non della nazionale francese, bens\u00ec di quella italiana. La nazionale francese infatti snobba lo stadio nizzardo da parecchi anni, da quando durante una partita fu aspramente criticata, con tanto di cartelloni che annunciavano che i nizzardi avrebbero tifato Italia agli imminenti mondiali del 2002. Dopo tale evento la nazionale francese non ha mai rimesso piede nello stadio del Raggio (\"Le Ray\") di Nizza.\nAltri sport.\nLa citt\u00e0 fa capolino nelle cronache sportive internazionali anche grazie alla Parigi-Nizza, storica manifestazione ciclistica a tappe che si conclude sul lungomare locale ogni anno, intorno alla met\u00e0 di marzo.\nNella citt\u00e0 ha sede inoltre il Nice Volley-Ball, societ\u00e0 pallavolistica maschile militante nella Pro A, massima divisione del campionato francese."}
{"id": "1829610", "revid": "30610", "url": "https://it.wikipedia.org/wiki?curid=1829610", "title": "Radiant", "text": "Radiant \u00e8 un software di content management per siti Web scritto nel linguaggio Ruby da John W. Long come web application per Ruby on Rails.\nRadiant \u00e8 limitato alle funzioni base di un tipico CMS cos\u00ec da lasciare molto pi\u00f9 spazio per le estensioni ed \u00e8 indirizzato a piccoli gruppi di utenti. Tutti i contenuti sono archiviati all'interno di un database. \u00c8 possibile utilizzare MySQL, PostgreSQL o SQLite."}
{"id": "1829611", "revid": "767487", "url": "https://it.wikipedia.org/wiki?curid=1829611", "title": "Regione Metropolitana di Porto Alegre", "text": "La Regione Metropolitana di Porto Alegre \u00e8 l'area metropolitana di Porto Alegre nel Rio Grande do Sul in Brasile. \u00c8 la quarta regione metropolitana pi\u00f9 popolata del Brasile, dopo quelle di San Paolo, Rio de Janeiro e Belo Horizonte.\nComuni.\nLa regione comprende 34 comuni:\nNote.\nI dati sono forniti dal IBGE e sono relativi all'anno 2015."}
{"id": "1829613", "revid": "7336", "url": "https://it.wikipedia.org/wiki?curid=1829613", "title": "Return on capital employed", "text": ""}
{"id": "1829617", "revid": "121151433", "url": "https://it.wikipedia.org/wiki?curid=1829617", "title": "Carlo Perrone (editore)", "text": "Biografia.\nNasce nel 1956 con nazionalit\u00e0 italiana e francese. Il padre Alessandro, storico direttore del quotidiano romano \u00abIl Messaggero\u00bb dal 1952 al 1974. La madre Nathalie de Noailles, figlia della mecenate Marie-Laure de Noailles. I Perrone sono una famiglia genovese di industriali (Ansaldo).\nDal 1980 al 2014 \u00e8 stato presidente della Societ\u00e0 Edizioni e Pubblicazioni S.p.A. (SEP S.p.A) editrice del \u00abSecolo XIX\u00bb, il principale quotidiano di Genova e della Liguria. Nel 2015 ha partecipato alla fusione tra Il Secolo XIX e La Stampa dando vita alla Italiana Editrice S.p.A, a sua volta integrata dal 2017 con il Gruppo L'Espresso ora GEDI\u00a0Gruppo Editoriale S.p.A.\nDa settembre 2020 Carlo Perrone \u00e8 vice presidente di GEDI.\n\u00c8 sposato con Polissena Guidi di Bagno."}
{"id": "1829621", "revid": "1573940", "url": "https://it.wikipedia.org/wiki?curid=1829621", "title": "Galagoides orinus", "text": "Il galagone degli Uluguru (Galagoides orinus ()) \u00e8 un primate strepsirrino della famiglia dei Galagidi.\nDescrizione.\nDimensioni.\nMisura fino a 30 cm, con la coda leggermente pi\u00f9 lunga del corpo.\nAspetto.\nIl pelo \u00e8 bruno-rossiccio sul dorso e giallastro nella zona ventrale.\nBiologia.\nSi tratta di animali notturni, che durante il giorno dormono in nidi che essi stessi costruiscono oppure ottengono riciclando nidi abbandonati di uccelli tessitore: in ogni nido possono dormire pi\u00f9 esemplari, anche se sono le femmine ad essere pi\u00f9 sociali, mentre i maschi tendono a rimanere solitari. Al calar delle tenebre, questi animali si svegliano, dedicano del tempo alle pulizie ed al \"grooming\", e poi ogni esemplare va per conto proprio in cerca di cibo, che consiste principalmente in invertebrati, ma comprende anche una buona quantit\u00e0 di frutta.\nDistribuzione e habitat.\nLa specie \u00e8 endemica delle foreste dei Monti dell'Arco Orientale in Kenya e Tanzania."}
{"id": "1829622", "revid": "400694", "url": "https://it.wikipedia.org/wiki?curid=1829622", "title": "Jim Brown", "text": "Nel 2002 Brown fu nominato da \"Sporting News\" il pi\u00f9 grande giocatore di football professionistico della storia. \u00c8 considerato uno dei migliori atleti mai prodotti dalla storia dello sport professionistico statunitense.\nCarriera universitaria.\nJim Brown si fece notare fin dalle scuole superiori per la sua versatilit\u00e0, mettendosi in luce sia nel football americano che nella pallacanestro, nel baseball, nel lacrosse e nell'atletica leggera.\nNegli anni universitari, alla Syracuse University, mantenne questo carattere di sportivo poliedrico, classificandosi pi\u00f9 volte tra i primi nelle statistiche delle squadre nei diversi sport. Brown \u00e8 uno dei pochi atleti ammessi a far parte sia della College Football Hall of Fame che della College Lacrosse Hall of Fame.\nCarriera professionistica.\nBrown fu scelto nel primo giro del Draft NFL 1957 dai Cleveland Browns. Nel corso della sua carriera stabil\u00ec i record NFL per yard corse in una stagione (1.863 nel 1963), yard corse in carriera (12.312 yard), touchdown segnati su corsa in carriera (106), touchdown totali segnati (126), e yard totali conquistate (15.549).\nFu il primo giocatore della storia a raggiungere il muro dei cento touchdown, e tuttora uno dei pochi ed esserci riuscito, malgrado la stagione regolare sia stata ampliata a 16 partite dal 1978 (le prime 4 stagioni di Brown furono da sole 12 partite, le ultime 5 da 14). Il record di 100 touchdown segnati da Brown in 93 gare resistette finch\u00e9 LaDainian Tomlinson non segn\u00f2 la stessa cifra in 89 gare durante la stagione 2006.\nBrown detiene il record per aver guidato la NFL in yard totali in 5 diverse stagioni (1958-1961, 1964) ed \u00e8 l'unico giocatore della storia della lega ad avere concluso la carriera con una media di oltre 100 yard corse a partita. Brown fu anche un ottimo ricevitore, ricevendo 262 passaggi per 2.499 yard e altri 20 touchdown. Jim fu convocato per il Pro Bowl in ogni stagione disputata, segnando tre touchdown nel Pro Bowl che fu l'ultima gara della sua carriera. Le 6 gare di Brown con almeno 4 touchdown rimangono un record NFL, al secondo posto si trovano LaDainian Tomlinson e Marshall Faulk con 5 gare da 4 touchdown.\nLe 1.863 yard corse da Brown nella stagione 1963 rimangono il record di franchigia di Cleveland. Attualmente \u00e8 il pi\u00f9 vecchio record di franchigia per yard corse di tutte le 32 squadre della NFL. Malgrado alcuni dei suoi primati siano stati superati, lo stile di gioco di Brown va misurato oltre i dati statistici. Egli era estremamente difficile da placcare (testimoniato dalle sue 5,2 yard a corsa), richiedendo spesso pi\u00f9 di un giocatore per bloccarlo.\nForse l'impresa pi\u00f9 straordinaria fu il fatto che Jim Brown stabil\u00ec tutti questi primati pur non avendo pi\u00f9 giocato dopo l'et\u00e0 di 29 anni. Brown si ritir\u00f2 infatti dopo otto stagioni, in confronto alle 14 dell'attuale leader di tutti i tempi per yard corse, Emmitt Smith, rimanendo tuttavia nono nella classifica. Brown \u00e8 ancora il primatista di tutti i tempi dei Browns per yard corse in carriera.\nCarriera da attore.\nGi\u00e0 durante la sua attivit\u00e0 agonistica, Jim Brown aveva iniziato una parallela attivit\u00e0 di attore, esordendo nel 1964 nel film \"Rio Conchos\". Gli impegni sul set furono in qualche modo la causa che pose termine alla sua carriera nel football: Brown decise infatti il suo ritiro a seguito dei contrasti con il proprietario dei Cleveland Browns, che pretendeva la sua partecipazione al ritiro estivo della squadra, impedendogli di concludere le riprese del film \"Quella sporca dozzina\" (1967).\nTra gli altri film girati da Jim Brown, si ricordano \"Buio oltre il sole\" (1967), \"Base artica Zebra\" (1968), \"El Condor\" (1970), \"Un duro al servizio della polizia\" (1973), \"L'implacabile\" (1987), \"Mars Attacks!\" (1996), \"Ogni maledetta domenica\" (1999), oltre alle diverse partecipazioni a serie televisive quali \"Supercar\", \"CHiPs\" e altre.\nJim Brown fu anche impegnato nel sociale, lavorando con i bambini delle zone pi\u00f9 malfamate di Los Angeles attraverso il programma \"Amer-I-Can\", da lui fondato nel 1988."}
{"id": "1829623", "revid": "320578", "url": "https://it.wikipedia.org/wiki?curid=1829623", "title": "Piccola Stalingrado", "text": ""}
{"id": "1829624", "revid": "124699291", "url": "https://it.wikipedia.org/wiki?curid=1829624", "title": "Enrico Fenzi", "text": "Biografia.\nEsercit\u00f2 la professione di docente di Letteratura italiana presso l'Universit\u00e0 di Genova.\nDal 1976 ader\u00ec alla struttura delle Brigate Rosse, nella Colonna di Genova, entrando in contatto prima con Rocco Micaletto e poi con Luca Nicolotti. Prese parte con un ruolo di copertura, insieme ad altri tre brigatisti, Nicolotti, Francesco Lo Bianco e Livio Baistrocchi, al ferimento del dirigente dell'Ansaldo e membro del PCI Carlo Castellano.\nArrestato una prima volta a Genova il 17 maggio 1979, fu assolto nel 1980 per insufficienza di prove. Fu nuovamente arrestato a Milano il 4 aprile 1981, assieme ai brigatisti Tiziana Volpi, Silvano Fadda e Mario Moretti. Durante la sua prima detenzione ebbe modo di entrare in contatto con i pi\u00f9 importanti esponenti del cosiddetto \"nucleo storico\" delle Brigate Rosse, e in particolar modo con Renato Curcio e Alberto Franceschini..\n\u00c8 autore di \"Armi e bagagli - Un diario dalle Brigate Rosse\", considerato, per il valore della scrittura, la biografia sull'argomento di maggior valore letterario. Enrico Fenzi \u00e8 stato spesso indicato come l'unico intellettuale passato alle Brigate Rosse, insieme al cognato Giovanni Senzani. Nel 1995 ha partecipato al documentario di Marco Bellocchio \"Sogni infranti\". Dissociatosi dalla lotta armata gi\u00e0 nel 1982, \u00e8 stato in libert\u00e0 provvisoria dal 1985 fino al 1994.\nDopo il carcere.\nNuovamente impegnato negli studi di filologia e letteratura italiana con diverse pubblicazioni, \u00e8 uno stimato studioso a livello internazionale di Dante Alighieri e Francesco Petrarca. In alcuni casi, la sua partecipazione a convegni, in qualit\u00e0 di studioso di letteratura, ha incontrato ostacoli ed \u00e8 stata all'origine di polemiche scaturite dal suo passato legame con le Brigate Rosse."}
{"id": "1829625", "revid": "101175", "url": "https://it.wikipedia.org/wiki?curid=1829625", "title": "Race of Champions 1979", "text": "La Race of Champions 1979 (\"XII Marlboro/Daily Mail Race of Champions\") \u00e8 stata una gara di Formula 1, non valida per il campionato del mondo, disputata domenica 15 aprile 1979 sul Circuito di Brands Hatch, nel Regno Unito. Alla gara parteciparono vetture della Formula Aurora, in quanto essa rappresent\u00f2 anche la terza prova di quel campionato. La gara, programmata inizialmente per il 18 marzo, venne posticipata, per le cattive condizioni atmosferiche, ad aprile.\nLa gara, tra le vetture di F1, venne vinta dal canadese Gilles Villeneuve su Ferrari; per il vincitore si tratt\u00f2 del primo, e unico, successo in una gara non titolata. Precedette sul traguardo il brasiliano Nelson Piquet su Brabham-Alfa Romeo e lo statunitense Mario Andretti su Lotus-Ford Cosworth. Tra le vetture di F. Aurora prevalse il britannico Guy Edwards su Fittipaldi-Ford Cosworth.\nVigilia.\nAspetti tecnici.\nLa Lotus test\u00f2 durante le prove il modello 80, che era stato presentato il 14 marzo, in occasione della prima data in cui l'evento era stato programmato. La Ferrari impieg\u00f2 una 312 T3, che nel mondiale era gi\u00e0 stata sostituita dalla T4. Le vetture impiegate dalla F. Aurora erano tutte vetture di Formula 1, utilizzate nelle stagioni precedenti nel mondiale. La sola Chevron B41 non partecip\u00f2 mai a corse iridate.\nLa Goodyear, che riforniva tutte le scuderie di F1 presenti, tranne la Ferrari, decise di portare una mescola morbida, molto veloce, ma anche alquanto poco resistente, confidando sulla poca lunghezza della gara (circa 170\u00a0km, contro i 250\u2013300\u00a0km di un gran premio del mondiale).\nAspetti sportivi.\nNella solita alternanza tra circuiti nell'ospitare il Gran Premio di Gran Bretagna nel 1979 tocc\u00f2 al Circuito di Silverstone; per tale ragione, quello di Brands Hatch, ospit\u00f2 una gara non iridata. La Race of Champions ritorn\u00f2 cos\u00ec a essere disputata, dopo aver saltato il 1978 dato che Brands Hatch ospitava il mondiale.\nLa competizione avrebbe dovuto svolgersi il 18 marzo, ma venne posticipata alla Domenica di Pasqua, 15 aprile, per la neve che colp\u00ec il circuito britannico. In un primo momento la gara era stata riprogrammata per sabato 14.\nLa gara fu un omaggio alla memoria di Gunnar Nilsson, pilota svedese di Formula 1, deceduto nel 1978 per un tumore. Proprio per tale ragione la maggior parte dei team del mondiale aveva dato inizialmente la propria adesione al gran premio. L'incasso della gara venne devoluto alla fondazione creata in onore del pilota svedese. Successivamente venne anche organizzato il Gunnar Nilsson Memorial Trophy, a Donington Park, il 3 giugno.\nSi tenne una sola settimana dopo il GP di Long Beach, quarta gara del mondiale, che era stata vinta da Gilles Villeneuve della Ferrari. La competizione era perci\u00f2 la prima gara europea di Formula 1 della stagione, anche se non valida per il campionato. Proprio la vicinanza con il gran premio statunitense port\u00f2 a dei problemi con le trafile burocratiche alla dogana, che misero in dubbio la tenuta della gara.\nLa gara vide alla partenza anche le vetture della Formula Aurora, essendo valida come terza prova della stagione 1979. La Formula Aurora era una sorta di Campionato britannico di Formula 1, nel quale partecipavano, per lo pi\u00f9, vecchie vetture di Formula 1, equipaggiate quasi esclusivamente dal motore Ford Cosworth DFV. Nel campionato potevano per\u00f2 essere impiegate anche vetture di Formula 2 o Formula 5000. Il campionato di F. Aurora prevedeva di tenere una gara sul Circuito di Brands Hatch per il 16 aprile; si decise cos\u00ec di effettuare un'unica gara a cui avrebbero partecipato congiuntamente sia le vettura del mondiale di F1 che quelle della F. Aurora. La F. Aurora aveva, tra l'altro, disputato l'International Gold Cup, seconda prova del suo campionato, appena due giorni prima, il 13 aprile, sul tracciato di Oulton Park.\nNell'occasione le vetture di F. Aurora vennero fatte partire dietro a quella di Formula 1, lasciando libero uno stallo di partenza fra le due categoria di vetture.\nPiloti e team.\nInizialmente, per la data di marzo, erano 11 i piloti di Formula 1 iscritti, ai quali si aggiungevano alcuni piloti con una certa esperienza in F1, come Emilio de Villota e Rupert Keegan. Inoltre risultavano iscritti Desir\u00e9 Wilson e il campione di motociclismo Giacomo Agostini, in quello che sarebbe stato il suo esordio con una vettura di Formula 1, una Williams FW06.\nRispetto alla lista di piloti iscritti per la data di marzo vi furono parecchi cambiamenti: la Lotus sostitu\u00ec Carlos Reutemann con Mario Andretti; la Brabham affianc\u00f2 Nelson Piquet a Niki Lauda; non si presentarono la Walter Wolf Racing, con James Hunt, l'ATS con Hans-Joachim Stuck, l'Ensign con Derek Daly, la Williams con Clay Regazzoni e Arturo Merzario con la sua vettura; la Shadow port\u00f2 Elio De Angelis in luogo di Danny Ongais.\nA i 7 piloti di Formula 1 iscritti si affiancarono 13 piloti della F. Aurora. Oltre ai quattro gi\u00e0 iscritti per la data di marzo, erano presenti, tra gli altri, Guy Edwards e Bernard de Dryver, che avevano gi\u00e0 fatto esperienze nel mondiale di F1. In merito alle scuderie si rividero la RAM, gi\u00e0 impegnata in 6 gare iridate tra il e il , la Surtees e la Theodore Racing, che avevano abbandonato il \"circus\" a fine 1978.\nI seguenti piloti e costruttori vennero iscritti alla gara:\nQualifiche.\nResoconto.\nA causa di un guasto alla scatola del cambio la Lotus non pot\u00e9 testare a lungo il nuovo modello 80. Andretti fu comunque capace di conquistare la \"pole position\", davanti a Niki Lauda e Gilles Villeneuve. Le vetture della F. Aurora furono pi\u00f9 lente di quelle della F1, anche se il migliore della formula britannica, Rupert Keegan, chiuse a 35 centesimi da John Watson. Giacomo Agostini venne limitato dalla rottura del cambio della sua Williams FW06.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa testa della gara venne presa da Niki Lauda, che condusse con un certo margine su Mario Andretti, Gilles Villeneuve e Nelson Piquet, a lungo in lotta per le posizioni di rincalzo. Tra le vetture di F1 deluse invece la McLaren che si ritrov\u00f2 a lottare con quelle della F. Aurora. Tra queste ultime Rupert Keegan comand\u00f2 a lungo, davanti a Desir\u00e9 Wilson e Guy Edwards.\nLauda, a causa degli pneumatici, fu costretto ai box: pass\u00f2 a condurre Villeneuve, che venne presto passato per\u00f2 da Mario Andretti. Anche la Lotus per\u00f2 soffr\u00ec per un rapido degradamento delle gomme: al giro 17 Villeneuve torn\u00f2 in testa e condusse fino al termine. Il canadese precedette al traguardo Nelson Piquet, autore del giro veloce, anche lui costretto a una sosta ai box, e Andretti, penalizzato anche da noie al cambio e ai freni.\nFu l'unica vittoria per il canadese in una gara non titolata, che seguiva per\u00f2 le due vittorie consecutive conquistate da Villeneuve nel Gran Premio del Sudafrica e nel Gran Premio di Long Beach, gare valide per il mondiale . Essa fu anche l'ultima vittoria della Scuderia Ferrari in una gara non valida per il campionato.\nTra le vetture di F. Aurora Keegan e la Wilson furono costretti a ridurre il loro ritmo, a causa di problemi al propulsore. Prevalse cos\u00ec Guy Edwards.\nRisultati.\nI risultati della gara furono i seguenti:"}
{"id": "1829627", "revid": "729019", "url": "https://it.wikipedia.org/wiki?curid=1829627", "title": "Brandolino Conte Brandolini", "text": "Biografia.\nNato, sembra, da Guido, il Brandolini (\"Conte\" potrebbe essere non un titolo nobiliare, ma il secondo nome) proveniva da un'antica famiglia patrizia forlivese con vasti possedimenti, oltre che a Forl\u00ec, anche attorno a Bagnacavallo. Nonostante fosse figlio illegittimo, sembra sia riuscito comunque a trasmettere le propriet\u00e0 ai discendenti per la mancanza di altri eredi.\nFu compagno del Gattamelata con il quale condivise l'esperienza militare.\nCompare per la prima volta nel 1416 quando, assieme all'amico, militava nell'esercito di Braccio da Montone. Nel giugno 1419 si distinse nell'assedio di Viterbo ferendo il comandante avversario Muzio Attendolo Sforza. Nel settembre successivo fu per\u00f2 lo Sforza ad avere la meglio perch\u00e9 riusc\u00ec ad arrestare lui e il Gattamelata mentre si trovavano a Capitone. Liberati dietro riscatto, parteciparono alla battaglia dell'Aquila del 2 giugno 1424 e si dice che il Brandolini fosse stato il combattente pi\u00f9 coraggioso.\nSe il Gattamelata gi\u00e0 tre mesi dopo combatteva al servizio del papa, il Brandolini si un\u00ec all'esercito pontificio pi\u00f9 tardi e la sua presenza \u00e8 documentata nel 1427. Dopo essersi spostati tra l'Umbria e la Marca d'Ancona, il 31 marzo 1427 i due ebbero l'ordine di partire per il Regno di Napoli con Paolo Colonna. Nel 1428-30 parteciparono all'assedio di Bologna nell'esercito di Jacopo Caldora.\nNegli anni successivi i due furono attivi in Romagna, restando nell'esercito pontificio anche dopo l'elezione di Eugenio IV (1431). Attestati a Forlimpopoli nel 1432, nel settembre del 1433 il Brandolini conquist\u00f2 Monteveglio ad Antonio Bentivoglio. Ma il 26 dicembre 1433 Antonio Ordelaffi foment\u00f2 una rivolta a Forl\u00ec (tra le motivazioni, anche il cattivo comportamento dei soldati del Brandolini); il condottiero non si oppose, ottenendo di ritirarsi nel contado per potersi unire, nel gennaio successivo, al Gattamelata. Con questi occup\u00f2 Castelfranco Emilia a garanzia del versamento, da parte del papa, delle loro retribuzioni.\nIl 28 dicembre 1433 furono chiamati dal Senato veneziano ed entrarono al servizio della Serenissima. Ebbero l'ordine di combattere in Lombardia, Romagna e nella Marca d'Ancona \"come se fossero impiegati del papa\" e in effetti il passaggio dall'uno all'altro esercito rientrava nell'alleanza tra Venezia e il pontefice. Il loro compito era quello di difendere la Romagna sia dalle minacce interne, con le ribellioni capitanate dai Canetoli, sia dalle aggressioni del Ducato di Milano.\nLa campagna fu per\u00f2 un fallimento perch\u00e9 nel 1434 Bologna venne travolta da una rivolta antipapale, mentre il territorio circostante veniva occupato dalle truppe milanesi agli ordini di Niccol\u00f2 Piccinino. All'inizio del 1435 tentarono di attaccare Bologna, ma fu un insuccesso. Se Flavio Biondo li accusava di aver perso troppo tempo nelle razzie, \u00e8 pi\u00f9 probabile che la sconfitta fosse dovuta alle ben pi\u00f9 consistenti forze milanesi; il 28 maggio 1434, tra l'altro, i due condottieri avevano richiesto altri ottomila uomini, ma gliene arrivarono molti meno.\nIl 17 febbraio 1436 Venezia nominava il Brandolini e il Gattamelata conti di Valmareno. Ma qualche tempo dopo i due litigarono; solo il 30 novembre 1437 raggiunsero un accordo con il quale il Brandolini rinunciava ad esercitare il mestiere delle armi, assumendo, in cambio, l'esclusivo dominio sulla contea.\nBrandolino ebbe tre figli: dalla prima moglie, Giovanna della Tela, Tiberto VIII; dalla seconda moglie, Filippa degli Alidosi, Cecco, ossia Francesco; fuori dal matrimonio, Ettore.\nIl 13 novembre 1456 stil\u00f2 il testamento. Nel documento condann\u00f2 il figlio Tiberto che nel 1453 aveva tradito i Veneziani passando sotto gli Sforza. Mor\u00ec qualche tempo dopo e fu sepolto a Treviso nella chiesa di San Francesco."}
{"id": "1829636", "revid": "16845372", "url": "https://it.wikipedia.org/wiki?curid=1829636", "title": "Gradino", "text": ""}
{"id": "1829639", "revid": "438678", "url": "https://it.wikipedia.org/wiki?curid=1829639", "title": "Finest Worksong", "text": "Finest Worksong \u00e8 un brano della band statunitense R.E.M. La canzone \u00e8 il terzo singolo estratto dal quinto album della band \"Document\" (1987).\nTracce.\n7\" single\n12\" single and 3\" CD single\nUK CD single"}
{"id": "1829644", "revid": "287204", "url": "https://it.wikipedia.org/wiki?curid=1829644", "title": "Ge (popolo)", "text": ""}
{"id": "1829646", "revid": "767487", "url": "https://it.wikipedia.org/wiki?curid=1829646", "title": "Corpo albicante", "text": "Il corpo albicante o corpus albicans \u00e8 la forma degenerata del corpo luteo. \nFormazione.\nQuando il corpo degenera e viene distrutto dai macrofagi, i fibroblasti producono collagene di tipo I, formando cos\u00ec il corpo albicante. Questo processo \u00e8 chiamato luteolisi e il corpo albicante pu\u00f2 persistere come cicatrice sulla superficie dell'ovario."}
{"id": "1829648", "revid": "161374", "url": "https://it.wikipedia.org/wiki?curid=1829648", "title": "Porpora allergica", "text": ""}
{"id": "1829654", "revid": "26751", "url": "https://it.wikipedia.org/wiki?curid=1829654", "title": "Corpus albicans", "text": ""}
{"id": "1829657", "revid": "287204", "url": "https://it.wikipedia.org/wiki?curid=1829657", "title": "Odontogriphus omalus", "text": " \nL\u2019odontogrifo (Odontogriphus omalus) \u00e8 un enigmatico animale marino estinto, vissuto nel Cambriano medio (circa 505 milioni di anni fa). I suoi resti fossili sono stati ritrovati in Canada, nel famoso giacimento di Burgess Shales.\nDescrizione.\nDi questo animale, fino al 2006, si conosceva solo un esemplare dotato di parte e controparte, scoperto negli anni '10 da Charles Doolittle Walcott ma non riconosciuto fino al 1976, quando Simon Conway Morris lo descrisse per la prima volta. Il corpo di questo misterioso animale non era ben conservato, ma le poche strutture riconoscibili non assomigliavano a quelle di alcun altro animale noto. L'odontogrifo era piatto, allungato e di forma ovale, lungo poco pi\u00f9 di sei centimetri e dal corpo attraversato da linee parallele trasversali; si presume che queste linee costituissero anulazioni, e non veri e propri segmenti.\nNella parte frontale del corpo, in quello che si potrebbe definire il \u201ccapo\u201d, sono presenti due strutture descritte come \u201cpalpi\u201d, forse organi sensoriali, in ogni caso depressioni formate da sei strati laminari di tessuto. Poco pi\u00f9 avanti, sulla linea mediana, \u00e8 presente un organo bizzarro, che forse costituiva la bocca dell'animale. La struttura era a forma di \u201cU\u201d rovesciata, ed era circondata da venticinque minuscoli coni appuntiti, lunghi meno di mezzo millimetro. Dal momento che questi dentelli erano troppo piccoli e fragili per assolvere una funzione predatoria di qualche tipo, Conway Morris ipotizz\u00f2 che potessero essere un sostegno per la base di tentacoli intorno alla bocca, con i quali forse l'animale raccoglieva il cibo.\nL'\u201cenigma dentato\u201d.\nSe l'animale avesse posseduto tentacoli, la struttura sarebbe stata molto simile a un lofoforo, un apparato boccale condiviso da vari phyla moderni; in ogni caso, nessun moderno lofoforo presenta denti interni che sostengano questi tentacoli, e l'odontogrifo non \u00e8 stato ascritto ad alcun gruppo noto. Il nome stesso, \"Odontogriphus\", deriva dal greco e significa \u201cenigma dentato\u201d.\nAl momento della descrizione, Conway Morris ritenne che la struttura dentata assomigliasse molto ai cosiddetti conodonti, all'epoca noti per singoli misteriosi elementi simili a denti e dalla grande variet\u00e0 di forme, rinvenuti in strati che andavano dal Cambriano al Triassico. Con la scoperta di \"Odontogriphus\", per un certo periodo, si ritenne di aver scoperto il misterioso possessore di tali strutture. In realt\u00e0 l'animale conodonte (\"Clydagnathus\") venne poi scoperto, ma non assomigliava in alcun modo all\u2019\"Odontogriphus\". L' \u201cenigma dentato\u201d, quindi, rimaneva ancora tale.\nUn nuotatore libero senza pinne?\nIl giacimento di Burgess si \u00e8 formato grazie a una frana sottomarina che travolse un gran numero di animali di fondale, trascinandoli in un ambiente anossico dove vennero ricoperti dai sedimenti. Data l'estrema rarit\u00e0 di \"Odontogriphus\" nella documentazione fossile, si \u00e8 pensato che questo animale fosse un nuotatore libero, che viveva nella colonna d'acqua esattamente al di sopra del fondo marino. L'esemplare potrebbe essere stato accidentalmente travolto dal fango. In ogni caso, il corpo dell'animale sembrerebbe essere privo di una qualunque struttura simile a una pinna o a un arto, e quasi tutti i nuotatori liberi del mare di Burgess erano dotati di pinne.\nNuove scoperte.\nIl dibattito riguardante la classificazione dell'animale \u00e8 proseguito nel corso degli anni: un'ipotesi affascinante \u00e8 quella di Jerzy Dzik, che ha visto nell'odontogrifo un antichissimo cordato.\nNel 2006 un team capitanato da Jean-Bernard Caron hanno reso pubblica la scoperta di numerosi altri esemplari di \"Odontogriphus\", alcuni dei quali eccezionalmente conservati. Questi reperti mostrano la presenza di strutture simili a branchie e, soprattutto, la presenza di una radula, una struttura costituita da file di piccole protuberanze simili a denti. La radula \u00e8 un carattere distintivo dei molluschi e quindi si \u00e8 supposto che \"Odontogriphus\" appartenesse a questo phylum. Se ci\u00f2 fosse vero, l'odontogrifo sarebbe uno dei pi\u00f9 antichi molluschi a corpo molle noti, dopo \"Kimberella\" del Precambriano superiore.\nSecondo il team di Caron, l'odontogrifo non nuotava liberamente, ma strisciava sul fondo cibandosi di batteri, che grattava dal substrato grazie alla radula; \u00e8 tuttavia possibile che l'animale potesse nuotare per fuggire dai predatori o trovare nuove fonti di cibo.\nUn mollusco primitivo?\nSi \u00e8 inoltre ipotizzato che l'odontogrifo e un altro \u201cproto \u2013 mollusco\u201d di Burgess Shales, \"Wiwaxia\", fossero strettamente imparentati dal momento che entrambi possedevano una radula simile. I due animali potrebbero essere derivati da organismi ancora pi\u00f9 antichi come \"Kimberella\" e l'intero phylum dei molluschi potrebbe quindi aver avuto origine nel Precambriano.\nSecondo Nicholas Butterfield, invece, il team di Caron avrebbe erroneamente identificato le strutture come radule, e l'odontogrifo sarebbe un verme segmentato, appartenente al superphylum Lophotrochozoa. Il dibattito \u00e8 ancora in essere, e sembra che l'\u201cenigma dentato\u201d tenga ancora fede al suo soprannome."}
{"id": "1829661", "revid": "2206847", "url": "https://it.wikipedia.org/wiki?curid=1829661", "title": "Ecologia industriale", "text": "L'ecologia industriale \u00e8 una disciplina scientifica che nasce negli anni '90 ed ha come oggetto lo studio del sistema umano (inteso come sistema produttivo ma anche sociale e culturale) visto nel contesto del proprio ambiente, la biosfera.\nIl termine \u00e8 stato coniato dall'unione di due termini:\nLa disciplina \u00e8 fondata su un approccio interdisciplinare, che fa riferimento a scienze ambientali, ingegneria e scienze sociali.\nGli ecologisti industriali studiano gli impatti che le attivit\u00e0 industriali hanno sulla disponibilit\u00e0 di risorse naturali, sulla capacit\u00e0 dell'ambiente di assorbire scarti (in senso ampio, a includere per esempio i gas serra nell'atmosfera) e sugli ecosistemi.\nStoria.\nL'introduzione della definizione \"ecologia industriale\" risale a un articolo scientifico di Robert Frosch e Nicholas E. Gallopoulos pubblicato nel 1989.\nNel 1997 \u00e8 stato fondato il Journal of Industrial Ecology.\nNel 2000 \u00e8 stata fondata l'International Society for Industrial Ecology, che unisce esperti di diversi campi impegnati nel settore.\nIl punto di vista dell'ecologia industriale.\nNell'ambito dell'ecologia industriale,l'economia mondiale \u00e8 vista come una rete di processi industriali che estraggono risorse dalla terra e le trasformano in beni che sono poi comprati e venduti per soddisfare i bisogni dell'umanit\u00e0. Lo scopo dell'ecologia industriale \u00e8 quello di quantificare e studiare questa rete di continui scambi attraverso l'analisi dei processi industriali.\nL'ecologia industriale si pone in una prospettiva \"multiscala\", rientrando del suo ambito di studio:\nCollegamenti ad altre discipline.\nAvendo un ambito di studio abbastanza ampio, l'ecologia industriale si collega a molte altre discipline, partendo dal presupposto che per analizzare problemi complessi (come quello della relazione tra l'economia e il territorio) non sia sufficiente un solo approccio.\nLa teoria dei sistemi viene utilizzata come approccio di base per qualsiasi analisi, utilizzando poi altre discipline a seconda della specificit\u00e0 dell'analisi, tra cui:\nApplicazioni pratiche.\nL'ecologia Industriale sta acquisendo grande importanza nella pianificazione e nella gestione ecosostenibile dei sistemi produttivi. L'idea centrale \u00e8 l'analogia tra i processi di interazione dei sistemi naturali, dove non esiste il concetto di \"rifiuto\" (cicli chiusi).\nI parchi ecoindustriali e la simbiosi industriale.\nUn esempio di applicazione dei concetti dell'ecologia industriale sono i parchi ecoindustriali, che sono aree industriali dove i collegamenti tra diversi stabilimenti massimizzano il riutilizzo di risorse normalmente considerate scarti. Questi collegamenti sono chiamati \"simbiosi industriale\". Prodotti secondari (per esempio di un prodotto chimico), acque reflue (che possono ancora essere utilizzate per alcune funzioni) o energia sotto forma, per esempio, di calore contenuto nell'acqua di raffreddamento sono visti qui come risorse, e non come rifiuti, per cui sono riutilizzati apportando benefici tangibili per l'ambiente e l'economia delle aziende coinvolte.\nIl concetto di parco ecoindustriale \u00e8 nato a Kalundborg, in Danimarca\nNel Regno Unito il National Industrial Symbiosis Programme promuove questo tipo di iniziative dal 2005.\nAnalisi del ciclo di vita.\nL'analisi del ciclo di vita mira a quantificare gli impatti ambientali legati ad un particolare prodotto in tutte le fasi del ciclo di vita, dall'estrazione delle materie prime, alla produzione di tutti i componenti, dal trasporto all'uso finale, fino allo scarto. Si parla in questo caso di analisi \"dalla culla alla tomba\" (in inglese \"cradle to grave analysis\")."}
{"id": "1829662", "revid": "22356", "url": "https://it.wikipedia.org/wiki?curid=1829662", "title": "Odontogriphus", "text": ""}
{"id": "1829664", "revid": "2090678", "url": "https://it.wikipedia.org/wiki?curid=1829664", "title": "Pat Rice", "text": ""}
{"id": "1829665", "revid": "118834", "url": "https://it.wikipedia.org/wiki?curid=1829665", "title": "Local Hero (film)", "text": ""}
{"id": "1829666", "revid": "121971109", "url": "https://it.wikipedia.org/wiki?curid=1829666", "title": "Stand (R.E.M.)", "text": "Stand \u00e8 un singolo del gruppo musicale statunitense R.E.M., pubblicato nel 1989 dalla Warner Bros. Records come secondo estratto dall'album \"Green\".\nTracce.\nPrima edizione.\n12\" vinly &amp; 3\" cd single"}
{"id": "1829668", "revid": "1573940", "url": "https://it.wikipedia.org/wiki?curid=1829668", "title": "Lingua gen", "text": "La lingua gen (chiamata anche g\u1ebd o gen-gbe) \u00e8 una lingua gbe, parlata in Togo, nella regione Marittima, e in Benin, nel dipartimento di Mono del Benin.\nDistribuzione geografica.\nLa lingua gen \u00e8 parlata dal popolo dei Mina. Secondo \"Ethnologue\", vi sono circa 327.000 madrelingua gen, 200.900 togolesi e 126.000 beninesi.\nClassificazione.\nFa parte della sottofamiglia delle lingue kwa, appartenente alle lingue niger-kordofaniane, ramo Congo-atlantiche. Cos\u00ec come le altre lingue gbe, il gen \u00e8 tonale."}
{"id": "1829672", "revid": "686936", "url": "https://it.wikipedia.org/wiki?curid=1829672", "title": "Roosevelt Brown", "text": "Biografia.\nBrown fu scelto dai New York Giants, dopo avere giocato al college a football alla Morgan State University, del Draft NFL 1953, dopo essere stato notato dalla squadra nel \"Pittsburgh Courier\", un giornale afroamericano, che lo aveva inserito nel suo Black All-American team del 1952. Come membro della linea offensiva, Brown blocc\u00f2 per i quarterback Charlie Conerly e Y.A. Tittle e per running back come Alex Webster e Frank Gifford. Nonostante i suoi 191\u00a0cm per 116\u00a0kg , Brown era molto rapido, un fatto inusuale per la sua epoca. \u00c8 considerato una delle migliori scelte degli ultimi giri della storia del Draft NFL, essendo stato selezionato nel 27\u00ba. In carriera fu convocato per nove Pro Bowl e coi Giants vinse il campionato NFL del 1956. Dopo la stagione 1965 fu costretto al ritiro a causa di una flebite cronica, divenendo assistente allenatore della linea offensiva dei Giants, venendo promosso ad allenatore nel 1969. In seguito rimase con la franchigia per diversi anni come osservatore. Nel 1999, \u00e8 stato classificato al numero 57 della lista di \"The Sporting News\" dei migliori cento giocatori di tutti i tempi."}
{"id": "1829674", "revid": "86343", "url": "https://it.wikipedia.org/wiki?curid=1829674", "title": "Rosey Brown", "text": ""}
{"id": "1829686", "revid": "767487", "url": "https://it.wikipedia.org/wiki?curid=1829686", "title": "Filippo Nicoletti", "text": ""}
{"id": "1829690", "revid": "121971078", "url": "https://it.wikipedia.org/wiki?curid=1829690", "title": "Orange Crush", "text": "Orange Crush \u00e8 un brano della band statunitense R.E.M. La canzone \u00e8 il primo singolo estratto dal sesto album della band \"Green\" (1989).\nIl disco singolo non venne commercializzato negli Stati Uniti, nonostante il singolo promozionale raggiunse la posizione #1 sia della classifica \"Mainstream Rock Tracks\" che della \"Modern Rock Tracks\". Soprattutto in quest'ultima, il singolo rimase in vetta per 8 settimane successive, battendo il record precedente degli U2. Fu invece distribuito con qualche mese di ritardo nel Regno Unito, dove divenne il pi\u00f9 grande successo del gruppo fino a quel momento, superato appena due anni dopo da \"Losing My Religion\".\nTracce.\nUK 3\" cd W2960CD"}
{"id": "1829692", "revid": "121971149", "url": "https://it.wikipedia.org/wiki?curid=1829692", "title": "Pop Song 89", "text": "Pop Song 89 \u00e8 un brano musicale del gruppo statunitense dei R.E.M., pubblicato nel maggio 1989 come terzo singolo estratto dal sesto album della band \"Green\"."}
{"id": "1829693", "revid": "2043609", "url": "https://it.wikipedia.org/wiki?curid=1829693", "title": "Maria Giuseppa Amalia di Sassonia", "text": "Biografia.\nInfanzia ed educazione.\nEra la settima figlia del principe Massimiliano di Sassonia, e della sua prima moglie, la principessa Carolina di Borbone-Parma, figlia del duca Ferdinando I di Parma, nacque il 6 dicembre 1803 come settima figlia della coppia reale. Venne battezzata con i nomi di Maria Giuseppa Amalia, in onore di sua nonna materna, l'Arciduchessa d'Austria Maria Amalia d'Asburgo-Lorena, in onore di suo nonno materno Ferdinando I di Parma, marito dell'Arciduchessa Amalia, e in onore di Maria Carolina d'Asburgo-Lorena, sua prozia materna.\nPerse la madre quando aveva pochi mesi, cos\u00ec il padre la mand\u00f2 in un convento vicino al fiume Elba, dove venne cresciuta dalle suore. Come risultato, Maria Giuseppa Amalia ricevette una rigida educazione religiosa e fu una fervente cattolica per tutta la vita.\nMatrimonio e figli.\nLa seconda moglie di Ferdinando VII di Spagna, Maria Isabella di Braganza, mor\u00ec nel 1818 senza aver dato un erede. Cos\u00ec il re inizi\u00f2 a cercare una nuova consorte e la sua scelta cadde su Maria Giuseppa Amalia. \nLe nozze vennero celebrate il 20 ottobre 1819 a Madrid. Anche se la nuova regina era troppo giovane, ingenua e inesperta, il re si innamor\u00f2 di lei per il suo temperamento dolce ed era fisicamente pi\u00f9 bella delle sue mogli precedenti. \nSiccome i primi due matrimoni rimasero senza figli, c'era una grande pressione per la dinastia borbonica in Spagna, per garantire che al re un erede (a quell'epoca le principesse sassoni erano rinomate per la loro fertilit\u00e0).Dal matrimonio nacquero due figlie e due figli, morti tutti in tenera et\u00e0.\n\u2022 Infanta Maria Anna Luisa Isabella di Spagna, (18 aprile 1823 - 29 marzo 1824), Infanta di Spagna morta dopo un attacco di convulsioni.\n\u2022 Infanta Maria Clara Amalia Catalina di Spagna, (14 maggio 1825 - 30 maggio 1825), Infanta di Spagna, morta dopo complicazioni del parto.\n\u2022 Infante Filippo Carlo Francisco Ferdinando Michele Alfonso di Spagna, (19 dicembre 1827 - 30 dicembre 1827), Erede al trono di Spagna, mor\u00ec pochi giorni dopo la nascita.\n\u2022 Infante Carlo Filippo Maria Ferdinando Ludovico Giuseppe di Spagna, (21 ottobre 1828 - 29 ottobre 1828), Erede al trono di Spagna alla morte del fratello, mor\u00ec dopo aver contratto un'infezione improvvisa.\nDopo la morte dei figli, Maria Giuseppa Amalia si ritir\u00f2 dalla vita pubblica, con lunghi soggiorni nel palazzo di Aranjuez, a La Granja de San Ildefonso e nel Palazzo Reale di Riofrio.\nMorte.\nMor\u00ec il 18 maggio 1829 a Aranjuez, lasciando il marito affranto, e fu sepolta a El Escorial. Suo marito si rispos\u00f2 per la quarta volta con Maria Cristina di Borbone delle Due Sicilie che alla fine gli diede un erede: la futura Isabella II di Spagna."}
{"id": "1829698", "revid": "767487", "url": "https://it.wikipedia.org/wiki?curid=1829698", "title": "Facivermis yunnanicus", "text": " \nIl faciverme (Facivermis yunnanicus) \u00e8 un animale estinto, vissuto nel Cambriano inferiore (circa 520 milioni di anni fa), dalle affinit\u00e0 incerte. I suoi resti sono stati ritrovati nel famoso giacimento di Chengjiang, in Cina.\nUn \u201clombrico\u201d con i tentacoli.\nQuesto strano animale, lungo dai 2 ai 7 centimetri, era simile a un lombrico dotato di cinque paia di tentacoli nella parte anteriore. Il corpo dell'animale era annulato, cos\u00ec come gli stessi tentacoli, che erano dotati inoltre di sottili spine. Fin dall'anno della sua descrizione (Hou &amp; Chen, 1989), le reali parentele e il modo di vita del faciverme sono rimaste per lungo tempo un mistero: alcuni scienziati lo hanno accostato agli anellidi policheti, altri ai cosiddetti lobopodi, altri ancora ai lofoforati o ai pentastomati. Si presume vivesse infossato nel substrato marino e lasciasse sporgere l'estremit\u00e0 provvista di tentacoli per catturare le prede.\nAntenato degli artropodi?\nUlteriori esemplari rinvenuti nel 2004 hanno messo in evidenza che il faciverme possedeva, nei pressi dei tentacoli, una sorta di proboscide a forma di pera, dotata di due o tre file concentriche di uncini. Sulla base di queste importanti caratteristiche morfologiche, il faciverme \u00e8 stato quindi considerato un appartenente \"sui generis\" del gruppo dei lobopodi. Le appendici di questo animale, inoltre, sono fondamentali per comprendere l'origine di simili appendici nei lobopodi e negli artropodi."}
{"id": "1829699", "revid": "547034", "url": "https://it.wikipedia.org/wiki?curid=1829699", "title": "Genoa Cricket and Football Club 2006-2007", "text": "Questa voce raccoglie le informazioni sulle competizioni ufficiali disputate dal Genoa Cricket and Football Club nella stagione 2006-2007.\nStagione.\nDopo la vittoria dei play-off di C1 della stagione precedente, il Genoa conclude al terzo posto il Campionato di Serie B: in virt\u00f9 del piazzamento, la squadra rossobl\u00f9 guadagna la promozione in massima serie in compagnia di Juventus e Napoli. Essendovi un margine di dieci punti tra la terza e la quarta classificata (il ), per la prima volta dall'introduzione nel campionato cadetto i play-off non sono disputati."}
{"id": "1829700", "revid": "121971176", "url": "https://it.wikipedia.org/wiki?curid=1829700", "title": "Get Up (R.E.M.)", "text": "Get Up \u00e8 un brano musicale del gruppo statunitense dei R.E.M., pubblicato nel settembre 1989 come quarto ed ultimo singolo tratto dal sesto album della band \"Green\"."}
{"id": "1829703", "revid": "1855146", "url": "https://it.wikipedia.org/wiki?curid=1829703", "title": "Santuario della Fortuna Primigenia", "text": "Il santuario della Fortuna Primigenia \u00e8 un complesso sacro dedicato alla dea Fortuna della citt\u00e0 di \"Praeneste\" (oggi Palestrina, Roma). Si tratta del \"massimo complesso di architetture tardo-repubblicane dell'Italia antica\".\nDal dicembre 2014 il Ministero per i beni e le attivit\u00e0 culturali gestisce il sito e l'adiacente Museo archeologico nazionale tramite il Polo museale del Lazio, nel dicembre 2019 divenuto Direzione regionale Musei.\nStoria.\nIl santuario fu costruito alla fine del II secolo a.C. La datazione del complesso, tradizionalmente considerato di et\u00e0 sillana, fu rimessa in discussione dai primi editori del complesso (F. Fasolo, G. Gullini, \"Il santuario della Fortuna Primigenia a Palestrina\", I-II, Roma 1953), che lo attribuirono piuttosto alla met\u00e0 del II secolo a.C., ed \u00e8 stata quindi riportata su basi epigrafiche alla fine dello stesso secolo.\nI ritrovamenti attestano tuttavia l'esistenza del culto gi\u00e0 dal IV-III secolo a.C.\nFu costruito probabilmente grazie a gruppi associati di cittadini, desiderosi di affermarsi dopo essersi arricchiti con i flussi di denaro e di manodopera provenienti dall'Oriente grazie alle guerre e ai notevoli traffici commerciali. Si trattava con tutta probabilit\u00e0 di una classe devota all'imperialismo romano, ma esclusa dalla vita politica: non a caso Preneste fu l'ultimo avamposto in Italia a venire normalizzato nella guerra sociale e nella guerra anti-Silla.\nIl santuario era celebre in tutto il mondo Romano per il culto della Fortuna Primigenia ovvero \"prima-nata\" dei figli di Giove, ma anche Primordiale e dunque Madre e contemporaneamente figlia di Giove. Il culto era associato all'oracolo che avveniva mediante l'estrazione delle \"sortes\", le sorti. I fedeli e i devoti provenienti da ogni parte chiedevano responsi per le loro necessit\u00e0 alla divinit\u00e0. Essi non accedevano direttamente alle sorti, incise su tavolette in caratteri antichi, che venivano invece estratte da un bambino. Costui simboleggiava Iupiter Puer (Giove Bambino) molto venerato dalle madri di Preneste. Durante l'Impero al titolo Iupiter Puer fu accostato quello di Iupiter Arcanus, cio\u00e8 custode (sovrannaturale) dell \"arca\". L'arca era il contenitore in legno di ulivo, l'albero miracoloso che sorgeva sul terreno su cui il santuario venne costruito. L'arca dunque fatta con il legno dell'albero sacro custodiva le \"sorti\" che davano i responsi dell'oracolo.\nI suoi resti, che erano stati nel tempo inglobati nell'abitato medioevale, furono rimessi in luce in seguito al bombardamento del centro cittadino nel 1944.\nDescrizione.\nIl santuario si articola su sei terrazze artificiali, edificate sulle pendici del monte Ginestro, collegate tra loro da rampe e scalinate di accesso. I muri di fondo delle terrazze sono realizzati in opera poligonale e in opera incerta.\nPrime due terrazze.\nLe prime due terrazze erano accessibili dal foro cittadino per mezzo di una serie di scalinate laterali, ed erano delimitate da due giganteschi muri in opera poligonale. La seconda terrazza \u00e8 dotata di cinque vasche lustrali (ninfei ad emiciclo) precedute da quattro colonne e alle quali si affiancavano ambienti di servizio.\nTerza terrazza.\nLa terrazza sovrastante dava accesso a due monumentali rampe porticate, chiuse da un muro verso valle e coperte per met\u00e0 da volte. I capitelli dorici delle semicolonne che ornano il muro di fondo all'interno presentano la medesima inclinazione della rampa. Al centro la rampa aveva una sorta di terrazza aperta che permetteva la visione del soprastante sistema di scale per le terrazze superiori. Al di sotto della terrazza due archi ciechi sovrapposti la sorreggono, creando un'ulteriore decorazione dell'asse centrale. Una piccola esedra porticata conduce agli ambienti di servizio, con pitture di \"primo stile\".\nQuarta terrazza.\nLe rampe davano accesso ad una terrazza con sul fondo un porticato di ordine ionico, sovrastato da un attico a semicolonne e interrotto da due esedre ugualmente porticate, coperte da volte anulari con cassettoni e dotate di sedili (\"terrazza degli emicicli\").\nSu questa terrazza aveva sede il culto oracolare e vi si trovava il pozzo sacro (il \"locus religiose saeptus\" dove venivano scoperte le \"sortes\" della dea) e la statua della Fortuna che allatta Giove e Giunone bambini, di cui parlano le fonti antiche. Questi elementi erano infatti incorniciati ciascuno da una delle esedre porticate: quello di sinistra aveva al centro un basamento, forse un donario, e quello di destra presentava una piccola \"tholos\" coperta a cono che sormontava il profondissimo pozzo.\nDal centro del portico partiva la ripida scalea che portava alla quinta e sesta terrazza.\nQuinta terrazza.\nLa quinta terrazza (\"terrazza dei fornici\") presenta un muro di fondo con semicolonne corinzie, che inquadrano alternativamente una nicchia o una finta porta affiancata da due targhe.\nSesta terrazza.\nUn'ultima terrazza (\"piazza della cortina\"), pi\u00f9 ampia, era un vasto piazzale a \"U\", delimitato su tre lati da un doppio portico di ordine corinzio e ospitava al centro del lato di fondo una cavea teatrale, sotto la quale il portico continuava come criptoportico. La sostruzione del declivio \u00e8 decorata da archi tra semicolonne tuscaniche e fregio dorico.\nLa cavea era a sua volta coronata da un altro doppio portico corinzio semicircolare, chiuso sul fondo da un muro e sopra di esso sorgeva il piccolo tempio circolare, del quale restano solo le fondazioni. Qui si trovava il simulacro della dea, che ci \u00e8 giunta e che \u00e8 un'importante scultura del tardo ellenismo. \u00c8 composta da pi\u00f9 materiali: marmo bianco per le parti nude e marmo bigio asiatico per il resto.\nIl palazzo Barberini.\nSopra il portico di fondo e la cavea teatrale dell'ultima terrazza sorse nel XII secolo ad opera dei Colonna, il palazzo Colonna Barberini, ricostruito nelle forme attuali da Taddeo Barberini nel 1640 e dal 1956 sede del Museo archeologico prenestino.\nProfilo tecnico-artistico.\nIl santuario fa parte dei grandi santuari romano-ellenistici del Lazio insieme al santuario di Terracina e a quello di Ercole Vincitore a Tivoli. Fu ispirato probabilmente alle grandi costruzione ellenistiche a terrazze, come il santuario di Atena Lindia a Rodi, e presenta un altissimo livello tecnico e stilistico.\nGli edifici sono costruiti con gettate cementizie, coperti da \"opus incertum\" finissimo. Vi \u00e8 un ampio uso delle volte, ma unicamente nelle strutture di sostruzione o nelle nicchie e spesso sono mascherate da elementi rettilinei, come sulla \"terrazza degli emicicli\".\nNotevole sul piano formale \u00e8 l'uso dell'impianto assiale e la forma ad \"U\" dell'ultima terrazza, che \u00e8 bilanciata dalla sistemazione a scansione orizzontale delle prime terrazze. Molto studiata \u00e8 l'alternanza tra pieni e vuoti, tra pause e accelerazioni in verticale, che equilibra magistralmente il moto ascensionale e le fughe prospettiche, con una padronanza che non ha uguali in altre opere dell'architettura antica in Italia. L'opera viene infatti attribuita a un architetto tardo-ellenistico di grande talento, formatosi nell'ambiente del \"barocco\" ellenistico e tra i capostipiti della generazione di grandi architetti attivi a Roma e in Italia tra la fine del II e gli inizi del I secolo a.C.\nFortuna e influenza.\nIl complesso archeologico ha sempre interessato architetti ed artisti di tutti i tempi. Diverse ipotesi ricostruttive del santuario furono proposte da architetti e studiosi come Andrea Palladio, Pietro da Cortona, Domenico Castelli, Luigi Canina, Heinz K\u00e4hler e Fausto Zevi.\nLa struttura di terrazzamenti ed i volumi del Santuario hanno ispirato la composizione architettonica di numerosi edifici. Tra questi il Belvedere Vaticano (1504) progettato da Bramante, la villa Sacchetti del Pigneto (1635) di Pietro da Cortona, il progetto per il palazzo imperiale di Sch\u00f6nbrunn (1690) di Fischer von Erlach, il Vittoriano (1884-1911) di Giuseppe Sacconi, il progetto per il Pocono Art Center (1972) di Louis Kahn, the Mississauga City Hall Complex (1982-6) di Jones and Kirkland Architects nonch\u00e9 diverse opere degli architetti Francesco Venezia, James Stirling e Robert Venturi."}
{"id": "1829706", "revid": "111373", "url": "https://it.wikipedia.org/wiki?curid=1829706", "title": "Jo Vonlanthen", "text": "Carriera.\nGli inizi.\nProveniente da una famiglia contadina, Vonlanthen inizialmente si interess\u00f2 all'atletica, tanto che nel 1963 divenne campione nazionale nella categoria 5000 metri piani. Nonostante il suo amore per le corse fece il suo debutto solamente nel 1966, in una gara di durata. Dopo questa sua apparizione, per due anni, non prese pi\u00f9 parte a nessun evento automobilistico. Nel 1968, per\u00f2, prese parte al campionato di Formula Vee e l'anno seguente in Formula 3. Visto comunque il divieto di disputare corse automobilistiche sul territorio svizzero, come conseguenza della tragedia avvenuta alla 24 Ore di Le Mans del 1955, fu costretto ad emigrare in Germania. Dopo aver iniziato l'anno guidando una Brabham BT15 acquist\u00f2 una Tecno e i suoi risultati cominciarono a migliorare, culminando con una vittoria a Triesen in una gara in salita.\nNegli anni seguenti continu\u00f2 la sua buona progressione e nel 1972 era divenuto campione svizzero di Formula 3. Prese poi parte anche ad altri eventi in Europa rappresentando il suo Paese, pur senza brillare particolarmente. Nel 1973 riusc\u00ec a trovare quindi i soldi necessari per passare alla Formula 2. Nella categoria, per\u00f2, trov\u00f2 inizialmente alcune difficolt\u00e0, dovute soprattutto al fatto che le gare erano articolate su due manche e, soprattutto, alla scarsa affidabilit\u00e0 della vettura. Ottenne solamente un terzo posto a Vallelunga e si classific\u00f2 ventesimo nel campionato europeo. Maggiori i suoi successi nell'omonimo campionato svizzero, in cui riusc\u00ec anche ad imporsi in una gara. L'anno seguente, nonostante i cambiamenti di motore e vettura i problemi tecnici continuarono ad affliggerlo e riusc\u00ec a trovare continuit\u00e0 solamente verso la fine del campionato. Al contrario, il 1975 inizi\u00f2 molto bene per Vonlanthen, con un secondo posto ad Estoril a bordo di una March 742 dietro a Jacques Laffite, ma successivamente, anche a seguito di un cambio della vettura, i suoi risultati peggiorarono. Lo svizzero, avendo comunque trovato i soldi necessari per debuttare in Formula 1, salt\u00f2 le ultime gare della stagione e concluse il suo campionato con sei punti totali.\nFormula 1.\nFrank Williams, infatti, in quel periodo gestiva un suo team, di cui la seconda vettura era in affitto a piloti che volevano disputare gare di Formula 1. Vonlanthen riusc\u00ec ad assicurarsi il posto per il Gran Premio d'Austria e il successivo Gran Premio di Digione, quest'ultimo fuori dal calendario ufficiale. Senza alcun tipo di test alle spalle e con una vettura scarsamente potente fall\u00ec la qualificazione, ma un grave incidente occorso a Wilson Fittipaldi e la morte di Mark Donohue fecero s\u00ec che potesse essere ammesso sulla griglia di partenza. Fu comunque costretto al ritiro dopo che era riuscito a guadagnare alcune posizioni anche grazie alla pioggia che cadeva copiosamente durante la gara. La settimana seguente disput\u00f2 a Digione la sua ultima corsa in Formula 1, conclusa anch'essa con un ritiro.\nDopo la Formula 1.\nTerminata l'esperienza in Formula 1, la sua carriera termin\u00f2 brevemente: nel 1976 prese parte ad alcuni eventi di Formula 2 prima di ritirarsi definitivamente. Dopo il suo ritiro ha gestito corsi di formazione di guida ed \u00e8 in possesso di una delle maggiori collezioni private di auto storiche di Formula 1. Inoltre risulta tra i maggiori promotori di esibizioni automobilistiche in Europa.\nVita privata.\nSposato con Christine, dal 1988 vive a Brione Verzasca, nei pressi di Locarno."}
{"id": "1829719", "revid": "599013", "url": "https://it.wikipedia.org/wiki?curid=1829719", "title": "Connettore d'antenna", "text": "Un connettore d'antenna \u00e8 un connettore elettrico utilizzato per il collegamento ad una uscita RF posta sul retro del televisore per ricevere i segnali trasmessi da una antenna televisiva.\nHa la funzione di collegare il televisore e/o il ricevitore terrestre VHF/UHF all'antenna posta sul tetto tramite un cavo coassiale che in questo caso prende il nome di cavo RF. In Europa \u00e8 molto diffuso ed utilizzato lo standard IEC 60169-2, soprattutto il tipi chiamato connettore Belling-Lee, mentre al di fuori del continente sono usati altri standard, come ad esempio il connettore F.\nStoria.\nQuesto connettore fu inventato dalla Belling &amp; Lee Ltd di Enfield, Inghilterra, circa nel 1922, quando sono iniziate le prime trasmissioni della BBC, originariamente fu pensata per operare solo con le onde medie.\nNegli anni 1970 e '80 molti televisori avevano, come unico ingresso, il connettore d'antenna, che era molto utilizzato dagli home computer e dalle prime generazioni di console, continuando ad essere implementato sugli apparecchi televisivi prodotti anche dopo gli anni 2000.\nDescrizione.\nQuesto connettore da 9,5 mm \u00e8 femmina sul retro del televisore o sull'ingresso d'antenna del videoregistratore (o altro elettrodomestico di registrazione) \u00e8 maschio sul rilancio del videoregistratore. A muro storicamente si ha un connettore femmina anche se il connettore corretto sarebbe un connettore maschio. Nelle nuove installazioni si devono utilizzare solo prese maschio a muro. Fino ai primi anni ottanta in Italia il connettore a muro era pi\u00f9 grande del connettore classico (13 mm invece che 9,5).\nIl connettore Belling-Lee.\nQuesto connettore \u00e8 utilizzato su tutti i televisori, sui videoregistratori e sui vari ricevitori terrestri dove \u00e8 necessario collegarsi con l'antenna terrestre posta normalmente sul tetto.\nOggi esistono, per\u00f2, anche dei dispositivi (modulatori da interno) che servono a modulare un segnale video in radiofrequenza avendo, ad esempio, in ingresso una connessione SCART e in uscita un connettore d'antenna. Questi dispositivi servono per distribuire a pi\u00f9 televisori un segnale video utilizzando l'impianto d'antenna. Un utilizzo tipico \u00e8 quello della distribuzione sull'impianto interno dell'immagine video prodotta da un decoder o da telecamere di video sorveglianza."}
{"id": "1829721", "revid": "287204", "url": "https://it.wikipedia.org/wiki?curid=1829721", "title": "Ophiothrix fragilis", "text": "Ophiothrix fragilis, conosciuta comunemente come stella serpente o stella serpentina, \u00e8 una specie di Echinodermata della famiglia Ophiothricidae.\nHabitat e distribuzione.\nComune nel Mar Mediterraneo e nell'Oceano Atlantico orientale, dalla Guinea e fino al Mare del Nord in prossimit\u00e0 della Scandinavia, fino ad oltre 500 metri di profondit\u00e0 su fondali sassosi, nelle praterie di \"Posidonia oceanica\", su fondali mobili o, nel caso di esemplari giovani, sulle spugne.\nDescrizione.\nColore variabile a seconda dell'ambiente in cui vive. Fino a 12 centimetri di diametro.\nAlimentazione.\nSi nutre di pesci morti o particelle sospese.\nPredatori.\nPreda tipica di \"Luidia ciliaris\"."}
{"id": "1829722", "revid": "300067", "url": "https://it.wikipedia.org/wiki?curid=1829722", "title": "Zoran Savi\u0107", "text": ""}
{"id": "1829723", "revid": "287204", "url": "https://it.wikipedia.org/wiki?curid=1829723", "title": "Zoran Savic", "text": ""}
{"id": "1829726", "revid": "365417", "url": "https://it.wikipedia.org/wiki?curid=1829726", "title": "Chiesa di Santa Maria Odigitria (Roma)", "text": "La chiesa di Santa Maria Odigitria, detta in Costantinopoli, \u00e8 un luogo di culto cattolico di Roma, nel rione Colonna, al civico 82 di via del Tritone.\nStoria e descrizione.\nEssa fu eretta dalla Confraternita dei siciliani nel 1594, che ne fecero la loro chiesa nazionale; il nome deriva da una immagine della Vergine Maria venerata nella chiesa, la Vergine Odigitria, che si dice portata a Roma da Costantinopoli. Da qui deriva il toponimo \"Itria\".\nA partire dal periodo della Repubblica Romana (1798-1799) e durante la presenza dei Francesi a Roma tra la fine del Settecento e l'inizio dell'Ottocento essa cadde in rovina e fu sconsacrata. Esiste una descrizione della Chiesa prima della sua distruzione. Nella prima cappella c\u2019era una pittura di Giovanni Quagliata, nell\u2019altare maggiore una di Tommaso Sciacca. Nella seguente cappella c'erano pitture raffiguranti San Corrado. La pittura dell\u2019ultimo altare era di Pietro del P\u00f2, i laterali e la volta di pittori meno noti.\nLa sua ricostruzione \u00e8 dovuta a Francesco Manno, che la restaur\u00f2 tra il 1814 e il 1817.\nDal 1990, nelle quattro cappelle laterali, sono esposte pale d'altare di Giuseppe Migneco (\"I papi Leone II, Agatone e Metodio\"), Salvatore Fiume (\"Santa Lucia\"), Sebastiano Milluzzo (\"Sant'Agata\"), e Mario Bardi (\"Santa Rosalia\").\nAccanto alla chiesa vi \u00e8 l'oratorio della Confraternita dei siciliani, ove \u00e8 custodito un dipinto del pittore siciliano Gaetano Sottino raffigurante \"Santa Rosalia\"."}
{"id": "1829729", "revid": "29990", "url": "https://it.wikipedia.org/wiki?curid=1829729", "title": "Wayne Dyer (calciatore)", "text": ""}
{"id": "1829743", "revid": "1573940", "url": "https://it.wikipedia.org/wiki?curid=1829743", "title": "Galagoides rondoensis", "text": "Il galagone di Rondo (Galagoides rondoensis ) \u00e8 un primate strepsirrino della famiglia dei Galagidi, endemico della Tanzania.\nDistribuzione e habitat.\n\u00c8 una specie endemica dell'altopiano di Rondo, nella zona sud-orientale della Tanzania.\nDescrizione.\nDimensioni.\n\u00c8 il pi\u00f9 piccolo galagone vivente: misura una ventina di cm di lunghezza, per un peso di 60 g.\nAspetto.\nIl pelo \u00e8 grigio dorsalmente e biancastro ventralmente: la coda \u00e8 bruna, mentre sulla fronte \u00e8 presente una banda bianca che corre fino alla punta del muso.\nLa testa \u00e8 di forma triangolare ed inusualmente grande, con grandi orecchie ed occhi a mandorla.\nBiologia.\nSi tratta di animali arboricoli, notturni ed insettivori, che di giorno dormono in cavit\u00e0 di tronchi d'albero e al calar della sera si destano, spendendo prima un po' di tempo per il \"grooming\" e poi avviandosi ognuno per proprio conto in cerca di cibo. Grazie alle lunghe zampe posteriori possono spiccare lunghi salti: in fase d'atterraggio allargano tutte le zampe per avere un effetto paracadute, per poi poggiare prima le zampe anteriori sul luogo d'atterraggio, in modo che siano queste ultime ad assorbira gran parte dell'urto."}
{"id": "1829746", "revid": "991694", "url": "https://it.wikipedia.org/wiki?curid=1829746", "title": "C.N.D.", "text": ""}
{"id": "1829748", "revid": "289247", "url": "https://it.wikipedia.org/wiki?curid=1829748", "title": "I Divisione", "text": ""}
{"id": "1829762", "revid": "767487", "url": "https://it.wikipedia.org/wiki?curid=1829762", "title": "Will (gruppo musicale)", "text": "Will (a volte scritto WILL) \u00e8 una band canadese industrial attiva dal 1987 al 1992.\nBiografia.\nIl progetto Will, pi\u00f9 una collaborazione che un gruppo vero e proprio, nasce nel 1987 da Rhys Fulber (entrato poco prima nei Front Line Assembly) con Chris Peterson e John McRae. Influenzati dall'iconografia cristiana, danno alla luce il primo e unico album, \"Pearl of Great Price\", il cui titolo fa riferimento a uno dei testi principali della Chiesa di Ges\u00f9 Cristo dei santi degli ultimi giorni, la Perla di gran prezzo, nel 1991. Il suono \u00e8 possente, orchestrale, cupo, intriso di angosce millenaristiche, ben diverso da quello proposto dai Front Line Assembly. Segue l'EP \"Word Flesh Stone\" del 1992, dopo il quale il progetto viene messo in stasi (senza tuttavia scioglierlo ufficialmente). La raccolta \"Deja Vu\" del 2000 sembra anticipare una nuova partenza, ventilata dalla band anche nel 2002, ma senza nulla di fatto.\nFormazione.\nI membri del gruppo furono Rhys Fulber (tastiere), Chris Peterson (percussioni) e John McRae (voce), con la partecipazione di Jeff Stoddard al primo album e di Michael Balch come tecnico del suono e chitarrista sull'EP.\nCuriosit\u00e0.\nJohn McRae, Chris Peterson e Jeff Stoddard hanno poi lavorato come Decree sull'album \"Wake of Devastation\" del 1997."}
{"id": "1829763", "revid": "74801", "url": "https://it.wikipedia.org/wiki?curid=1829763", "title": "Maria Francesca del Palatinato-Sulzbach", "text": "Biografia.\nInfanzia.\nNata a Schwetzingen, era la quinta figlia di Giuseppe Carlo, conte palatino di Sulzbach e della contessa palatina Elisabetta Augusta Sofia di Neuburg. Dei suoi fratelli e sorelle, soltanto lei e due sorelle maggiori raggiunsero l'et\u00e0 adulta: Elisabetta Augusta e Maria Anna.\nSuo padre fu designato a succedere a suo suocero Carlo III Filippo, elettore palatino, ma non prese mai possesso della sua eredit\u00e0 a causa della sua prematura morte nel 1729. La sorella maggiore di Maria Francesca, Elisabetta Augusta, divenne in seguito la moglie del successivo erede dell'Elettorato Palatino, il cugino Carlo Teodoro di Baviera - figlio di un fratello minore del padre Giuseppe Carlo.\nMatrimonio.\nIl 6 febbraio 1746, Maria Francesca spos\u00f2 Federico Michele, conte palatino di Zweibr\u00fccken-Birkenfeld. Dopo aver dato alla luce cinque figli, il rapporto con il marito cominci\u00f2 a naufragare dal 1760.\nSecondo lei fu sedotta \"dal cattivo esempio della corte\" e cominci\u00f2 una relazione con un attore di Mannheim. Quando rimase incinta, Maria Francesca fu bandita dalla corte. A Strasburgo partor\u00ec un maschio, e fu poi confinata ad una semi-detenzione in vari monasteri, prima dalle Orsoline a Metz e poi dagli Agostiniani di Bonnevoie nel ducato di Lussemburgo. Dopo la morte di suo marito nel 1767, le fu permesso di tornare al castello di Sulzbach.\nMorte.\nMaria Francesca mor\u00ec a Sulzbach nel 1794, tre mesi dopo la sorella maggiore Elisabetta Augusta, e venne inumata nella chiesa parrocchiale locale. Il suo cuore fu sepolto separatamente e dal 1983 \u00e8 conservato in una teca argentata presso la Gnadenkapelle di Alt\u00f6tting. \nRimasto vedovo, suo cognato Carlo Teodoro si rispos\u00f2 con Maria Leopoldina d'Asburgo-Este, ma non ne ebbe figli, e mor\u00ec nel febbraio 1799 senza prole legittima sopravvissuta: il Palatinato e la Baviera furono ereditati dal pi\u00f9 giovane dei figli di Maria Francesca, Elettore di Baviera con il nome di Massimiliano IV Giuseppe (divenuto poi \"Re di Baviera\" con il nome di Massimiliano I). Pertanto, Maria Francesca \u00e8 antenata di tutti i Re bavaresi fino al 1918 e del ramo reale ancora vivente dei Wittelsbach.\nDiscendenza.\nLa contessa Maria Francesca e Federico Michele di Zweibr\u00fccken-Birkenfeld ebbero cinque figli:"}
{"id": "1829765", "revid": "78273", "url": "https://it.wikipedia.org/wiki?curid=1829765", "title": "Maria Franziska di Sulzbach", "text": ""}
{"id": "1829769", "revid": "78273", "url": "https://it.wikipedia.org/wiki?curid=1829769", "title": "Maria Francesca Dorotea del Palatinato-Sulzbach", "text": ""}
{"id": "1829772", "revid": "144796", "url": "https://it.wikipedia.org/wiki?curid=1829772", "title": "Maria Francesca di Sulzbach", "text": ""}
{"id": "1829774", "revid": "262457", "url": "https://it.wikipedia.org/wiki?curid=1829774", "title": "Vie della Seta", "text": ""}
{"id": "1829776", "revid": "110157", "url": "https://it.wikipedia.org/wiki?curid=1829776", "title": "Chiesa di San Giuseppe a Capo le Case", "text": "La chiesa di San Giuseppe a Capo le Case \u00e8 un luogo di culto cattolico di Roma, nel rione Colonna. \nStoria.\nLa chiesa nacque come cappella del primo monastero di Carmelitane aperto a Roma, ad opera di Francesco Soto nel 1597. La zona dove sorse il monastero era detta \"ad capita domorum\", ad indicarne la situazione periferica. Tuttavia lo sviluppo urbanistico di quella zona della citt\u00e0 era gi\u00e0 stato propiziato nel decennio precedente da Sisto V, la cui via Sistina passava l\u00ec accanto, sicch\u00e9 le congregazioni religiose cominciarono ad apprezzarne la qualit\u00e0 che oggi definiremmo di \"semicentro\": zone tranquille dove c'era spazio per orti e chiostri, salubri per la posizione in collina, ancora dentro le mura ma anche adiacenti al Campo Marzio e al centro storico della citt\u00e0.\nSiccome il Carmelo era un ordine di clausura, Soto fece costruire nel recinto del monastero sette cappelle dotate - per concessione papale - delle indulgenze delle sette chiese, in modo che alle suore fosse risparmiato di peregrinare per la citt\u00e0 senza che la loro anima ne scapitasse.\nNel 1607 fu nominato protettore del convento il cardinale Marcello Lante, che nel 1628 avvi\u00f2 lavori di ristrutturazione sia degli edifici che della chiesa. Il fronte del monastero risultante era praticamente il doppio dell'attuale edificio, come si vede dalla posizione del portale d'ingresso, in origine centrale; le sue pertinenze alle spalle di questa costruzione erano assai vaste, comprendevano un chiostro e una spezieria e giungevano fino all'attuale via Zucchelli, lungo la quale erano otto case di propriet\u00e0 delle monache.\nCacciate una prima volta dal convento negli anni tra la Repubblica romana e l'annessione dello Stato pontificio al Regno d'Italia (1805-1814), le carmelitane vi ritornarono nel 1814, ma dopo l'Unit\u00e0 d'Italia il monastero venne definitivamente soppresso e i suoi beni incamerati dallo Stato nel 1873, con la liquidazione dell'asse ecclesiastico. A disposizione delle monache vennero lasciati solo pochi spazi, mentre il grosso dell'immobile veniva ristrutturato e destinato dal 1880 a \"Museo artistico industriale\". Il convento fu poi parzialmente demolito, e negli ambienti ristrutturati fu installata dal 1980 la Galleria comunale d'arte moderna e contemporanea, mentre le monache venivano alla fine sistemate in un nuovo convento a via della Nocetta.\nDescrizione.\nLa chiesa \u00e8 elevata su una doppia scalinata posta in cima alla salita di Capo le Case, posizione che, oltre alle proporzioni, ne accentua la verticalit\u00e0. \u00c8 a pianta rettangolare, senza navate n\u00e9 cappelle, con solo quattro altari (due per parte; in origine erano due in tutto). La stessa severit\u00e0 di stile si trova nella facciata rivestita da una cortina di mattoni, quasi del tutto priva di marmi, salvo il travertino a cornice della porta e del timpano, nel marcapiano e nei capitelli ionici delle paraste, che la scandiscono.\nL'interno \u00e8 altrettanto semplice: la volta \u00e8 a botte, l'altare \u00e8 collocato in una scarsella rialzata di due gradini sul piano del pavimento, al sommo della quale si aprono quattro finestre a grata che erano collegate con il convento e attraverso le quali le monache di clausura seguivano le funzioni. La chiesa, in origine riccamente dotata, conservava al proprio interno opere di prestigio, ora perdute o sparse in sedi diverse, tra le quali una tela di Giovanni Lanfranco raffigurante l'incoronazione di Santa Teresa d'Avila (oggi nel nuovo monastero delle Carmelitane) e una \"Fuga in Egitto\" di Tommaso Luini. Le pitture attuali sono praticamente tutte opera di Cleto Luzzi, il quale generalmente ha replicato i temi delle tele andate disperse. A lui si deve anche il cartone del mosaico sulla porta d'ingresso.\nUn elemento singolare di questa chiesa di san Giuseppe, legato alla sua natura di chiesa claustrale, \u00e8 una Scala Santa settecentesca che riproduce in piccolo quella del Laterano, e come quella dotata di indulgenze papali se salita a ginocchioni. Costruita nel 1717 per volont\u00e0 di una superiora dall'architetto Tommaso Mattei, consta di 28 scalini di marmo, \u00e8 sovrastata da una volta ornata di stucchi ed altri elementi decorativi e approda ad una cappella \"devota e maestosa\", ugualmente decorata di stucchi ed emblemi cristici. Esiste ancora, ed \u00e8 l'elemento pi\u00f9 settecentesco e devotamente lussuoso del monastero.\nL'attuale aspetto della chiesa, soprattutto per quanto riguarda l'interno, si deve al restauro del 1863, rinfrescato negli anni '30 del Novecento."}
{"id": "1829792", "revid": "648716", "url": "https://it.wikipedia.org/wiki?curid=1829792", "title": "Caos molecolare", "text": "Il caos molecolare \u00e8 un'ipotesi che viene spesso usata in fisica e in chimica per semplificare un modello teorico quando si ha a che fare con un numero molto grande di particelle che si muovono e/o interagiscono tra di loro nello spazio.\nCi si trova nell\"'ipotesi di caos molecolare\" quando si suppongono vere le seguenti condizioni:\nTermine collisionale.\nNell'ipotesi di caos molecolare in un sistema di formula_1 particelle, data una funzione di densit\u00e0 di probabilit\u00e0 formula_2 e indicando con formula_3 l'ampiezza dei momenti coniugati relativi, dove con formula_4 si indicano i termini prima delle collisioni e con formula_5 i valori dopo le collisioni, si ha che il termine collisionale dell'equazione di Boltzmann \u00e8 pari all'integrale rispetto ai momenti coniugati nelle tre direzioni spaziali e all'angolo solido formula_6:\ndove formula_8 \u00e8 la sezione d'urto differenziale.\nSemplificazione del termine collisionale.\nLa miglior ipotesi per semplificare il termine collisionale \u00e8 dovuta a Bhatnar, Gross e Krook, i quali postulano che l'effetto delle collisioni molecolari \u00e8 di forzare a una funzione di distribuzione di non equilibrio in un punto dello spazio fisico, del quale \u00e8 nota la temperatura, a diventare una funzione di distribuzione di equilibrio di Maxwell formula_9 e che la velocit\u00e0 con cui ci\u00f2 avviene \u00e8 proporzionale alla frequenza di collisione molecolare formula_10. Pertanto il termine collisionale diventa:"}
{"id": "1829793", "revid": "119740335", "url": "https://it.wikipedia.org/wiki?curid=1829793", "title": "Antonio Marchesi", "text": "Biografia.\nLaureato in Giurisprudenza nell\u2019Universit\u00e0 di Roma \u201cLa Sapienza\u201d (1985), \u00e8 Dottore di ricerca in Scienze Giuridiche dell\u2019Istituto Universitario Europeo (1991). Dal 2005 \u00e8 Professore Associato di Diritto internazionale nella Facolt\u00e0 di Giurisprudenza dell\u2019Universit\u00e0 di Teramo. Ha tenuto corsi nella Facolt\u00e0 di Filosofia dell\u2019Universit\u00e0 di Roma \u201cLa Sapienza\u201d (2001-2011) e nella \"John Cabot University\" (2007-2008) e tiene attualmente corsi nella \"American University of Rome\" (dal 2016), nei Master della Societ\u00e0 Italiana per l\u2019Organizzazione Internazionale (dal 2009) e in diversi master universitari. \u00c8 autore di articoli e saggi, apparsi su riviste giuridiche e in volumi collettanei, nonch\u00e9 autore o curatore di libri di carattere sia scientifico che divulgativo. Ha curato pubblicazioni per conto di organizzazioni non governative e scritto editoriali e commenti su quotidiani e periodici.\n\u00c8 membro della sezione italiana di Amnesty International dal 1977 e ne \u00e8 stato Presidente dal 1990 al 1994 e dal 2013 al 2019. Per conto di Amnesty International ha svolto, negli anni \u201980 e \u201990, missioni di ricerca e osservazioni processuali (negli Stati Uniti, in Uganda, in Algeria e in Tunisia) e ha fatto parte di delegazione a conferenze internazionali (tra cui, nel 1998, la Conferenza istitutiva della Corte penale internazionale). In qualit\u00e0 di consulente ha collaborato con il Segretariato internazionale di Amnesty International, il Comitato europeo per la prevenzione della tortura (CEPT), la Relatrice speciale sulla pena di morte del Parlamento europeo, la Commissione Europea (Europaid) e con varie organizzazioni non governative sia italiane che straniere. Ha collaborato inoltre con l\u2019Osservatorio sulle carceri dell\u2019associazione Antigone (2002-2008), ed \u00e8 stato vicepresidente del Comitato etico sulle sponsorizzazioni del Comune di Roma (2005-2008), nonch\u00e9 \u201cEsperto in tutela internazionale dei diritti umani\u201d per il Garante nazionale sui diritti delle persone private della libert\u00e0 (GNPL) (2017-2019).\nI temi ai quali si \u00e8 dedicato in modo particolare, attraverso la ricerca e l\u2019insegnamento e come attivista/consulente, sono: la responsabilit\u00e0 internazionale degli Stati, il sistema internazionale di protezione dei diritti umani, l\u2019abolizione della pena di morte, la prevenzione e la punizione della tortura, i crimini internazionali e la giustizia penale internazionale, i diritti dei rifugiati e dei migranti."}
{"id": "1829794", "revid": "287204", "url": "https://it.wikipedia.org/wiki?curid=1829794", "title": "Lade", "text": ""}
{"id": "1829796", "revid": "287204", "url": "https://it.wikipedia.org/wiki?curid=1829796", "title": "Ophiothrix", "text": "Ophiothrix \u00e8 un genere di Echinodermata della famiglia Ophiothrichidae."}
{"id": "1829797", "revid": "1884811", "url": "https://it.wikipedia.org/wiki?curid=1829797", "title": "Marcello Sorgi", "text": "Biografia.\nAttivit\u00e0 giornalistica.\nFiglio dell'avvocato Antonino Sorgi, segue le orme del padre laureandosi in giurisprudenza ma gi\u00e0 durante l'adolescenza matura la passione per il giornalismo. Nel 1973, all'et\u00e0 di 18 anni, viene assunto a \"L'Ora\", quotidiano della sua citt\u00e0 natale. Per il giornale si trasferisce a Roma come inviato, e nel 1979 passa sulle colonne de \"Il Messaggero\".\nDa inviato, esperto di terrorismo, Sorgi diviene cronista parlamentare, venendo assunto nel 1986 da \"La Stampa\", il principale quotidiano di Torino, divenendone, nel 1994, vicedirettore.\nNel 1996 \u00e8 in RAI, nel ruolo di direttore del giornale radio, divenendo dopo pochi mesi responsabile del \"TG1\", carica che mantiene fino al giugno del 1998. Dimessosi, diviene direttore del \"La Stampa\". Nel 2005 lascia la direzione rimanendo al quotidiano come editorialista. Tra il 2006 e il 2007 \u00e8 stato corrispondente da Londra.\nAttivit\u00e0 culturale.\nNel 2001 ha pubblicato con Sellerio \"La testa ci fa dire\", libro-intervista con lo scrittore Andrea Camilleri.\nNel 2008 \u00e8 stato curatore della mostra fotografica \"Il Secolo dell'Avvocato\" dedicata alla vita di Gianni Agnelli, e ha scritto con lo stesso titolo il saggio introduttivo del catalogo della mostra.\nNel 2009 Sorgi ha scritto il libro \"Edda Ciano e il comunista\" (Rizzoli Editore) in cui racconta la storia d'amore tra Edda Ciano, la figlia del Duce, e un capopopolo comunista, Leonida Bongiorno, che ha come sfondo l'Isola di Lipari. Dal libro \u00e8 stato tratto un film per Rai Uno, diretto da Graziano Diana e interpretato da Alessandro Preziosi e Stefania Rocca.\nNel 2010, sempre con Rizzoli, ha pubblicato \"Le amanti del vulcano\", una ricostruzione storica del triangolo amoroso tra Roberto Rossellini, Ingrid Bergman e Anna Magnani.\nVita privata.\n\u00c8 sposato con la costituzionalista Anna Chimenti, con cui ha avuto due figli."}
{"id": "1829799", "revid": "1005847", "url": "https://it.wikipedia.org/wiki?curid=1829799", "title": "Chiesa dei Santi Ildefonso e Tommaso da Villanova", "text": "La chiesa dei Santi Ildefonso e Tommaso da Villanova \u00e8 una chiesa di Roma, nel rione Colonna, in via Sistina.\nEssa fu costruita nel Seicento, officiata dagli agostiniani scalzi spagnoli, e dedicata a due Santi di origine spagnola, Ildefonso di Toledo (607-667) e Tommaso di Villanova (1488-1555). La facciata, di stile prettamente barocco, \u00e8 opera di Francesco Ferrari e risale al 1725. Durante la presenza dei Francesi a Roma tra la fine del Settecento e l'inizio dell'Ottocento la chiesa cadde in rovina e fu sconsacrata. In seguito, \u00e8 stata riaperta al culto e lo \u00e8 tuttora (2013). All'interno, si pu\u00f2 ammirare l'importante \"Adorazione dei pastori\", opera di Francesco Grassia del 1670."}
{"id": "1829801", "revid": "265500", "url": "https://it.wikipedia.org/wiki?curid=1829801", "title": "Ipotesi del caos molecolare", "text": ""}
{"id": "1829802", "revid": "123967182", "url": "https://it.wikipedia.org/wiki?curid=1829802", "title": "Jean-Pierre Thiollet", "text": "\u00c8 autore di numerosi libri, tra cui \"Le Chevallier \u00e0 d\u00e9couvert\" (1998), \"Sax, Mule &amp; Co\" (2004), \"Je m'appelle Byblos\" (2005), \" Jules Barbey d'Aurevilly ou le triomphe de l'\u00e9criture\" (2006), \"Carr\u00e9 d'Art: Barbey d'Aurevilly, Byron, Salvador Dal\u00ed, Jean-Edern Hallier\" (2008) e \"Bodream ou r\u00eave de Bodrum\" (2010).\nNel 2017, ha creato il Cercle InterHallier in omaggio a Jean-Edern Hallier.\nNel 2010, ha firmato una petizione a favore della liberazione di Roman Pola\u0144ski.\n\u00c8 membro della Grande Famiglia mondiale del Libano (RJ Libano Club). Nel 2005, fu, con Alain Decaux e Fr\u00e9d\u00e9ric Beigbeder, uno dei maggiori partecipanti al Salone del Libro di Beirut.\nNel 1994, ha collaborato in libro intervista con G\u00e9rard Mulliez (\"La Dynamique du client\", Maxima, Parigi, 1994 (e 1997).\nA partire del 1982, era vittima de intercettazioni telefoniche illegale (Palazzo dell'Eliseo, Fran\u00e7ois Mitterrand) per la sua conversazioni con Jean-Edern Hallier."}
{"id": "1829810", "revid": "339392", "url": "https://it.wikipedia.org/wiki?curid=1829810", "title": "Inno nazionale tedesco", "text": ""}
{"id": "1829813", "revid": "1573940", "url": "https://it.wikipedia.org/wiki?curid=1829813", "title": "Ophiotrichidae", "text": "Ophiotrichidae \u00e8 una famiglia di Echinodermata."}
{"id": "1829818", "revid": "729019", "url": "https://it.wikipedia.org/wiki?curid=1829818", "title": "Horatio Gates", "text": "Proveniente dall'Esercito britannico, all'inizio del conflitto rivoluzionario era uno dei pi\u00f9 esperti ufficiali a disposizione del generale George Washington di cui divenne Aiutante-generale svolgendo importanti compiti organizzativi. Assegnato al comando del settore settentrionale della guerra, nel 1777 diresse le operazioni che culminarono nella grande vittoria di Saratoga.\nDopo il brillante successo, divenne uno dei generali pi\u00f9 famosi e influenti e venne in parte coinvolto nelle oscure manovre all'interno dell'esercito dirette a sostituire Washington. Trasferito al comando del settore meridionale, tuttavia venne pesantemente sconfitto nel 1780 dal generale Charles Cornwallis nella battaglia di Camden e fu destituito dal comando, perdendo gran parte del suo prestigio.\nBiografia.\nGates nacque nel 1728 nella citt\u00e0 di Maldon, nella contea di Essex, in Inghilterra. Nel 1749 scelse di arruolarsi nel British Army e prest\u00f2 servizio in Nuova Scozia fino al 1750.\nNel 1755, nominato ufficiale, prest\u00f2 servizio nell'esercito durante la guerra dei sette anni. Venne promosso maggiore nel 1772 ma prefer\u00ec ritirarsi a vita privata in Virginia; qui ader\u00ec alla causa dei coloni rivoltosi.\nNel 1775 fu inquadrato nei ranghi dell'Esercito Continentale come brigadiere generale prima di diventare maggiore generale nel 1776.\nIl 17 ottobre 1777, subentrato al comando al ferito Benedict Arnold durante la battaglia di Saratoga costrinse il comandante inglese John Burgoyne alla resa.\nNel 1779 fu sospettato di aver preso parte al \"complotto Conway\" contro George Washington ma ne venne assolto. Nel 1780 venne inviato in Virginia per fermare l'avanzata inglese guidata da Charles Cornwallis. Il 16 agosto, venuto a contatto col nemico presso Camden, venne battuto e sostituito al comando da Nathanael Greene.\nRientr\u00f2 nell'esercito nell'agosto del 1782. Mor\u00ec il 10 aprile 1806 nella sua fattoria vicino a New York."}
{"id": "1829820", "revid": "2149966", "url": "https://it.wikipedia.org/wiki?curid=1829820", "title": "Alberto Cavallone", "text": "Biografia.\nEsordisce nel 1959 con il documentario, oggi perduto, \"La sporca guerra\"; gira poi nel 1964 il film drammatico \"Lontano dagli occhi\", cui partecipa il jazzista Lino Patruno, che firma anche la colonna sonora insieme a Gianni Saintjust. Mai distribuito all'epoca, \"Lontano dagli occhi\" \u00e8 riemerso nell'aprile del 2021, trasmesso dal Canale 34 con il titolo \"N come negrieri\". Nel 1968 Cavallone realizza \"Le salamandre\", una sorta di giallo erotico ambientato in Tunisia, storia di un amore saffico tra una modella nera e una fotografa bianca tra le quali si inserisce un medico francese.\nNel 1970 esce \"Dal nostro inviato a Copenaghen\", la storia di due marines che dopo aver combattuto in Vietnam si rifugiano a Copenaghen; uno fa il modello per fumetti pornografici, l'altro di fatto impazzisce e dopo un tentato omicidio viene affidato ai servizi sociali che tentano di sfruttare il suo caso come materia di studio. Nel 1971 firma \"Quickly... spari e baci a colazione\", una pellicola a met\u00e0 tra il poliziottesco \"ante litteram\" ed il noir. Si tratta di un'operazione di riutilizzo di parte del precedente materiale girato da Cavallone per un film rimasto incompiuto, dal titolo Il ragazzo che fece fumare il Vesuvio. Del 1973 \u00e8 \"Afrika\", una storia di omosessualit\u00e0 e violenza, film a lungo ritenuto perduto ma in seguito ritrovato. Dopo avere curato i dialoghi italiani di \"Esotika Erotika Psicotika\", Cavallone firma \"Zelda\", un film erotico del 1974, con protagonista Maria Pia Luzi, in arte Jane Avril, allora sua compagna.\nNel 1977 gira \"L'uomo, la donna e la bestia - Spell (Dolce mattatoio)\", ambientato nella periferia romana, mettendo in scena le storie di vari personaggi: un pittore e la sua pazza moglie, una giovane prostituta, un macellaio con moglie infelice e figlia incinta. Il precario equilibrio viene sconvolto dall'arrivo di un vagabondo, il tutto condito da un finale a sorpresa. Cos\u00ec ne saluta l'uscita in DVD il Corriere della Sera: \u201cLa follia devasta un paese di provincia. Il manifesto cita Max Ernst. Le immagini omaggiano Bataille e \"L'origine du monde\" di Courbet, che nel 1977 non conosceva nessuno.\"\nNel 1978 firma \"Blue Movie\", la storia di un fotografo di modelle che decide di iniziare a fotografare solo oggetti inanimati; lo asseconda una modella (Dirce Funari) stanca della sua bellezza, che si lascia trattare da oggetto inanimato, e una segretaria (Leda Simonetti), sua complice. Nel 1980 il regista firma \"Blow Job - Dolce lingua\", la storia di un uomo e di una donna che fuggono da un albergo, si trovano in un ippodromo dove incontrano una strega, che li condurr\u00e0 a un castello dove le loro identit\u00e0 si confonderanno in un gioco di specchi con accenti horror. Nello stesso anno arriva \"La gemella erotica\", un film che Cavallone lasci\u00f2 a met\u00e0; la storia narra di due gemelle uguali d'aspetto ma di diversa moralit\u00e0. Seguono una serie di pellicole per il mercato del porno e del soft-core. Nel 1983 il regista firma il suo ultimo lungometraggio di fiction, \"I padroni del mondo\", girato a Gran Canaria.\nI film scomparsi e incompiuti.\nCavallone ha scritto e diretto anche un film rimasto inedito, intitolato \"Maldoror\" e girato tra Viareggio, Livorno Roma e la Turchia nel 1975. La rivista cinematografica \"Nocturno\" ha fornito diversi dettagli nel tempo sul film, intervistando persone presenti sul set e ricostruendo le vicende produttive della pellicola. Del film attualmente rimangono, oltre alla sceneggiatura, un pugno di foto di scena, pubblicate da \"Nocturno\".\nTra le scene presenti nella pellicola: una processione con crocifisso fallico, una ragazza che viene partorita da una mucca tra sangue e carne, un bimbo che esplode ingozzandosi di merendine, un matrimonio con parroco che taglia le lingue degli sposi al momento della comunione.\nDel 1984 \u00e8 la produzione di \"Carillon\", un film hard."}
{"id": "1829822", "revid": "1776051", "url": "https://it.wikipedia.org/wiki?curid=1829822", "title": "Campionato georgiano di calcio a 5", "text": "Il Campionato di calcio a 5 della Georgia, attualmente denominato Mikasa League, \u00e8 la massima competizione georgiana di calcio a 5 organizzata dalla Federazione calcistica della Georgia.\nIl campionato georgiano si disputa regolarmente ogni stagione dal 1994, dalla stagione 2006/2007 \u00e8 sponsorizzato dall'azienda di articoli sportivi Mikasa ed ha ridotto il numero di partecipanti ad una \"\u00e9lite\" di quattro squadre. Pur cambiando formula, il campionato ha visto ugualmente dominare i capitolini dell'Iberia 2003 Tblisi che con il settimo titolo conquistato nel 2008 sono diventati la squadra pi\u00f9 titolata di Georgia, scavalcando il Baasi Bagdadi comparso dopo la stagione 2001/2002\nIn Georgia non si \u00e8 ancora disputata nessuna edizione della Coppa Nazionale."}
{"id": "1829824", "revid": "2108263", "url": "https://it.wikipedia.org/wiki?curid=1829824", "title": "Adolfo Giovanni I del Palatinato-Zweibr\u00fccken-Kleeburg", "text": "Biografia.\nEgli era il pi\u00f9 giovane dei figli sopravvissuti di Giovanni Casimiro del Palatinato-Zweibr\u00fccken-Kleeburg (1589-1652) e di Caterina Vasa. Suo padre si era stabilito in Svezia nel 1622 e l\u00ec aveva sposato la Principessa reale Caterina. Suo fratello Carlo Gustavo avrebbe potuto perci\u00f2 ereditare il titolo di Re di Svezia. Egli eredit\u00f2 nel 1652 il titolo di Duca del Palatinato-Zweibr\u00fccken-Kleeburg continuando a mantenerlo anche quando nel 1654 suo fratello minore Adolfo Giovanni divenne Re di Svezia. Gi\u00e0 dal 1651 venne nominato Governatore Generale di V\u00e4sterg\u00f6tland, Dalsland, V\u00e4rmland e Halland. Nel 1654 rinunci\u00f2 ai propri incarichi.\nDal 1653 al 1654 fu maresciallo dell'esercito svedese e successore di Magnus Gabriel De la Gardie, suo cognato in quanto marito di sua sorella Maria Eufrosina. Nella Seconda Guerra del Nord sconfisse le armate della confederazione polacco-lituana il 27 aprile 1656 a Gnesen (K\u0142ecko). Tra il 1657 ed il 1659 fu Governatore Generale della Prussia, che si era schierata a favore della Svezia. Giovanni Adolfo oscill\u00f2 nuovamente con continui spostamenti tra Germania e Svezia.\nDiscendenza.\nAdolfo Giovanni spos\u00f2 nel 1649 Elsa Beata Persdotter Brahe (1629-1653), figlia minore di Per Brahe il Giovane. Nel 1653 nacque suo figlio Gustavo Adolfo, ma mor\u00ec pochi mesi dopo. Alla morte della prima moglie, Adolfo Giovanni si rispos\u00f2 nel 1661 con Else Elizabeth Nielsdotter Brahe, figlia del Generale Nile Brahe, dalla quale ebbe i seguenti eredi:"}
{"id": "1829825", "revid": "1442080", "url": "https://it.wikipedia.org/wiki?curid=1829825", "title": "Angelo Sbrana", "text": "Biografia.\nNato a Pisa l'11 gennaio 1885 da Assunta Sbrana e da padre ignoto, il giovane Sbrana entra nelle ferrovie e si lega con una forte amicizia ad Augusto Castrucci, leader sindacale dei macchinisti. Sbrana insieme ad Augusto Castrucci e Camillo Signorini \u00e8 uno degli anarchici pi\u00f9 impegnati nell'attivit\u00e0 sindacale e rappresentante di quell'area libertaria che ha fortemente caratterizzato i primi decenni della storia del Sindacato Ferrovieri Italiani. \nIn una nota della Prefettura di Livorno dell'agosto del 1917 Sbrana viene cos\u00ec descritto: [\u2026] \nSbrana, dunque, \u00e8 gi\u00e0 un attivo militante e nel primo dopoguerra ricoprir\u00e0 sempre pi\u00f9 un ruolo decisivo all'interno dell'organizzazione dei ferrovieri, mantenendo una posizione di difesa intransigente dell'autonomia dell'organizzazione di classe dai partiti politici. Attivo collaboratore di \u00abIn Marcia!\u00bb, organo periodico dei macchinisti, della \u00abTribuna dei ferrovieri\u00bb e di \u00abGuerra di classe\u00bb, l'organo dell'USI, partecipa come membro del \u201cComitato di agitazione dei ferrovieri\u201d, durante lo sciopero del gennaio del 1920, insieme a Benassi, Castrucci, Costa, Papetti e Signorini, alle vittoriose trattative con il governo Nitti. Nei mesi successivi alla fine dello sciopero Sbrana svolge un'intensa attivit\u00e0 sindacale spostandosi in diverse localit\u00e0 soprattutto nel meridione d'Italia. I rapporti di polizia lo segnalano in Sardegna, prima a Cagliari poi a Sassari, in Calabria a Catanzaro e Reggio Calabria ed infine in Sicilia. Tutta questa attivit\u00e0 non sfugge alle attenzioni delle autorit\u00e0 sia di polizia che dell'Amministrazione delle Ferrovie che subito dopo lo sciopero generale dell'agosto del 1922 provvedono a licenziarlo. In pi\u00f9 d'una occasione i fascisti cercano di aggredirlo ma Sbrana riesce a fuggire e nel 1923 passa clandestinamente la frontiera a Innsbruck (Austria) e successivamente raggiunge la colonia dei fuoriusciti antifascisti in Francia.\nA Parigi Sbrana partecipa il 5 e 6 settembre del 1926 al congresso dei \u201cprofughi dell'Unione Sindacale Italiana\u201d e fa parte in questi anni del \u201cComitato d'emigrazione dell'USI\u201d. Nel 1929 Sbrana \u00e8 espulso dalla Francia, su pressioni del governo italiano, e ripara in Belgio senza smettere la propria attivit\u00e0 anarchica e antifascista. Nel 1930 \u00e8 segnalato in Italia dove svolge attivit\u00e0 clandestina. Rientrato in Francia viene indicato come organizzatore dei gruppi libertari a Bourges e per questo \u00e8 arrestato in pi\u00f9 di un'occasione. Allo scoppio della Guerra civile spagnola \u00e8 attivo sostenitore dei \u201cComitati Pro Spagna Antifascista\u201d. Dopo l'invasione della Francia da parte delle truppe naziste Sbrana viene catturato e internato nel campo di concentramento di Caen dove muore, a causa dei maltrattamenti e delle dure condizioni di vita, il 1\u00ba agosto del 1941.\nSu iniziativa dei compagni anarchici e dei lavoratori delle ferrovie di Pisa una lapide di marmo in ricordo di Angelo Sbrana venne inaugurata presso il vecchio cimitero il 3 luglio 1947:\nBibliografia.\nFonti: ACS, CPC, b. 4641."}
{"id": "1829827", "revid": "1573940", "url": "https://it.wikipedia.org/wiki?curid=1829827", "title": "Gnathophiurina", "text": "Gnathophiurina \u00e8 un infraordine di Echinodermata.\nFamiglie.\nIn questo infraordine sono riconosciute 6 famiglie:"}
{"id": "1829828", "revid": "1573940", "url": "https://it.wikipedia.org/wiki?curid=1829828", "title": "Galagoides zanzibaricus udzungwensis", "text": "Il galagone degli Udzungwa (\"Galagoides zanzibaricus udzungwensis\" ) \u00e8 un primate strepsirrino della famiglia dei Galagidi.\nDistribuzione e habitat.\nQuesta sottospecie \u00e8 endemica dei Monti Udzungwa, dove vive nella foresta ad altezze medio-basse.\nDescrizione.\nDimensioni.\nMisura fino a 30 cm, di cui met\u00e0 spettano alla coda.\nAspetto.\nIl pelo \u00e8 grigio sul dorso e giallastro sul ventre. La testa \u00e8 tondeggiante, con due grandi occhi da animale notturno e due grandi orecchie mobili indipendentemente l'una dall'altra. Le mani possiedono dita allungate e dai polpastrelli rigonfi, per una maggiore adesione alle superfici dei rami.\nBiologia.\nQuesta specie di recente classificazione non \u00e8 stata ancora studiata in modo esauriente allo stato selvatico: si ritiene tuttavia che il suo comportamento non sia molto dissimile da quello di altre specie congeneri."}
{"id": "1829829", "revid": "767487", "url": "https://it.wikipedia.org/wiki?curid=1829829", "title": "Carmine Nunziata", "text": "Carriera.\nGiocatore.\nCentrocampista centrale cresciuto nell'Inter, esordisce in prima squadra nella Coppa Italia 1985-1986 giocando due partite entrambe contro la Roma.\nNei primi anni di carriera gira per la Lombardia tra la Virescit e in Serie C, prima di trasferirsi a in Serie B ove da titolare inamovibile accende l'interesse del Padova che lo fa tesserare nell'estate 1990. \nSar\u00e0 una grande avventura in terra padovana, alla cui promozione in Serie A contribuir\u00e0 nella stagione 1993-1994.\nDopo le prime stagioni in Serie A, avr\u00e0 altre importanti esperienze al Torino (due stagioni) ed al Brescia (altri due anni).\nA fine carriera, gioca con il Montichiari e l'Alzano Virescit (un ritorno \"storico\") prima della chiusura della carriera al tra i dilettanti nella stagione 2001-2002.\nAllenatore.\nIl 10 giugno 2006 viene nominato come nuovo tecnico dell'Alghero. Il 12 febbraio 2007 all\u2019indomani della sconfitta contro il Turate viene esonerato. Lascia i \"giallorossi\" dopo 21 giornate con 34 punti al quarto posto e a sei punti dalla vetta.\nil Sal\u00f2 e l'Arzachena.\nIl 26 giugno 2009 viene nominato come nuovo allenatore del . Il 25 settembre dopo un avvio di campionato non brillante viene esonerato.\nNella stagione 2010-2011 ha allenato la formazione Berretti del Milan.\nIl 18 luglio 2012 diventa assistente tecnico di Devis Mangia per la guida dell\u2019Under-21 italiana. Il 2 luglio 2013 con l'arrivo di Luigi Di Biagio come allenatore dell\u2019Under 21 diventa vice allenatore. Il 4 agosto 2017 passa alla guida dell\u2019Under 17. Riesce ad arrivare per due volte consecutive alla finale dell\u2019Europeo di categoria, venendo battuto in entrambe partite dall\u2019Olanda. Il 18 giugno 2019 viene nominato selezionatore dell\u2019Under 19 per l\u2019europeo di categoria in sostituzione del dimissionario Federico Guidi. Nella competizione non riesce a superare il proprio girone arrivando terzo dietro a Spagna e Portogallo. Il 30 luglio 2019 passa ad allenare la selezione Under 18.\nGuida gli \"azzurrini\" dell\u2019Under 17 al Mondiale al posto di Daniele Zoratto."}
{"id": "1829834", "revid": "1543377", "url": "https://it.wikipedia.org/wiki?curid=1829834", "title": "Longueuil", "text": "Longueuil (in francese: [l\u0254\u0303\u0261\u0153j]) \u00e8 una citt\u00e0 nella provincia di Qu\u00e9bec, Canada. \u00c8 la sede della regione amministrativa Mont\u00e9r\u00e9gie e la citt\u00e0 centrale della citt\u00e0 urbana dell'agglomerato urbano di Longueuil. Si trova sulla riva sud del fiume San Lorenzo direttamente di fronte a Montr\u00e9al. La popolazione al censimento del Canada 2016 \u00e8 stata di 239 700 abitanti, il che la rende il secondo sobborgo di Montr\u00e9al, il quinto pi\u00f9 popoloso del Qu\u00e9bec e la ventesima pi\u00f9 grande del Canada. Charles Le Moyne fond\u00f2 Longueuil come seigneurie nel 1657. Sarebbe diventata una parrocchia nel 1845, un villaggio nel 1848, un paese nel 1874 e una citt\u00e0 nel 1920. Tra il 1961 e il 2002, i confini di Longueuil sono cresciuti tre volte, in quanto \u00e8 stato amalgamato con i comuni circostanti; vi \u00e8 stata una forte de-amalgamazione nel 2006. Longueuil \u00e8 una citt\u00e0 residenziale, commerciale e industriale. Incorpora alcune caratteristiche urbane, ma \u00e8 essenzialmente un sobborgo. Longueuil pu\u00f2 essere classificata come una citt\u00e0 pendolare come una gran parte dei suoi residenti pendolari per lavorare a Montreal. La maggior parte degli edifici sono case unifamiliari costruite nel dopoguerra. La citt\u00e0 \u00e8 composta da tre distretti: Le Vieux-Longueuil, Saint-Hubert e Greenfield Park.\nLongueuil \u00e8 la sede del distretto giudiziario di Longueuil.\nStoria.\nIl territorio della Nuova Francia fu diviso in signorie per garantire la difesa della colonia. Longueuil fu fondata nel 1657 da Charles Le Moyne, un mercante di Ville-Marie (oggi Montr\u00e9al), come seigneurie. Secondo Abb\u00e9 Faillon, Charles Le Moyne, signore della zona a partire dal 1657, chiamato Longueuil dopo un villaggio che \u00e8 oggi sede di un cantone nel distretto di Dieppe, nella sua patria della Normandia.\nSuo figlio, Charles Le Moyne de Longueuil, costru\u00ec Fort Longueuil come residenza fortificata. Fu costruita in pietra tra il 1685 e il 1690 e aveva quattro torri.\nSi ritiene che Fort Longueuil sia stato occupato dalle truppe americane durante la Guerra d'indipendenza americana. Successivamente \u00e8 stato occupato dagli inglesi. \u00c8 stato demolito nel 1810 a causa del suo cattivo stato. I resti archeologici di Fort Longueuil sono stati riconosciuti come un sito storico nazionale del Canada il 25 maggio 1923. Il sito si estende sotto l'attuale Cattedrale di Saint-Antoine-de-Padoue.\nIl sistema signorile termin\u00f2 nel 1845 e Longueuil fu trasformata in un comune parrocchiale chiamato Saint-Antoine-de-Longueuil. Nel 1848, una parte fu staccata dalla parrocchia e ufficialmente istituito come il villaggio di Longueuil. Questo stesso villaggio divenne una citt\u00e0 nel 1874, e poi una citt\u00e0 nel 1920. Il musicista Paul Pratt divenne sindaco della citt\u00e0 dal 1935 al 1966.\nI limiti della citt\u00e0 di Longueuil si espansero per la prima volta nel 1961 quando si fuse con Montr\u00e9al-Sud, e di nuovo nel 1969 quando con Ville Jacques-Cartier. In entrambi i casi, Longueuil fu scelto come nome della nuova citt\u00e0.\nIl 1\u00ba gennaio 2002, nell'ambito della riorganizzazione municipale del Qu\u00e9bec, Il governo provinciale ha fuso l'ex Longueuil con Boucherville, Brossard, Greenfield Park, Lemoyne, Saint-Bruno-de-Montarville, Saint-Hubert e Saint-Lambert. Come negli anni '60, il nome Longueuil fu scelto per la nuova citt\u00e0. Tuttavia, dopo un cambio di governo e un referendum del 2004, Boucherville, Brossard, Saint-Lambert e Saint-Bruno-de-Montarville sono state ricostituite come citt\u00e0 indipendenti il 1\u00ba gennaio 2006. Come tale, l'attuale citt\u00e0 di Longueuil ora comprende solo le ex citt\u00e0 di Longueuil (1969-2002), Saint-Hubert, Greenfield Park e LeMoyne.\nGeografia.\nLongueuil occupa 115,59 chilometri quadrati di terreno. La citt\u00e0 confina con le citt\u00e0 di Saint-Lambert e Brossard a ovest, Boucherville e Saint-Bruno-de-Montarville ad est, e il fiume San Lorenzo e Montreal a nord. La citt\u00e0 di Longueuil si trova a circa 7\u00a0km a sud di Montr\u00e9al, sulla riva meridionale del fiume San Lorenzo.\nLongueuil si trova nella valle del fiume San Lorenzo, ed \u00e8 una vasta pianura. Le aree vicino al fiume erano originariamente paludi con foresta mista, e successivamente terreni agricoli. La terra agricola esiste ancora nelle parti della citt\u00e0 pi\u00f9 lontane dal fiume.\nLa citt\u00e0 di Longueuil comprende anche l'\u00cele Charron, una piccola isola nel fiume San Lorenzo, e parte delle Isole Boucherville. L'area della citt\u00e0 \u00e8 di 115,59\u00a0km\u00b2\nCome Montr\u00e9al, Longueuil \u00e8 classificato come continentale umido o emiboreale (la classificazione dei climi di K\u00f6ppen Dfb). Longueuil ha inverni lunghi, che durano da novembre a marzo, primavere brevi durante aprile e maggio, estati medie, che durano da giugno ad agosto, e brevi autunni durante settembre e ottobre.\nPopolazione.\nNel 2020, la popolazione della citt\u00e0 di Longueuil era pari a 249.338 abitanti, il che la rende la quinta citt\u00e0 pi\u00f9 popolata del Qu\u00e9bec e la diciannovesima in tutto il Canada.\nEconomia.\nAnche se gran parte della forza lavoro di Longueuil si trasferisce a Montreal, la citt\u00e0 offre tuttavia molti posti di lavoro in una gamma diversificata di settori. Soprattutto, Longueuil beneficia di un valore immobiliare molto basso, nonostante la sua vicinanza a Montr\u00e9al.\nLongueuil \u00e8 particolarmente forte nel settore aerospaziale. \u00c8 sede di Pratt &amp; Whitney Canada e di H\u00e9roux-Devtek. Pratt &amp; Whitney Canada \u00e8 il principale datore di lavoro di Longueuil con 5.000 dipendenti, mentre H\u00e9roux-Devtek ha 550 dipendenti. Inoltre si trova a Longueuil la sede della Canadian Space Agency (John H. Chapman Space Center), adiacente a Montr\u00e9al/ Aeroporto di Saint-Hubert. Pascan Aviation ha sede a Saint-Hubert, Longueuil. Tra le altre societ\u00e0 con sede a Longueuil figurano Agropur, Innergex Renewable Energy e la sussidiaria canadese della Hasbro.\nNel 2008, la Canadian Business ha classificato Longueuil come il 30\u00ba posto migliore per fare affari in Canada.\nArte e cultura.\nIl Longueuil International Percussion Festival, con 500 musicisti, si svolge in sei giorni nel mese di luglio nel quartiere della Vecchia Longueuil, e attira 200.000 visitatori all'anno.\nAttrazioni.\nCi sono tre parchi naturali a Longueuil, Parc Marie-Victorin e Parc Michel-Chartrand a Le Vieux-Longueuil e Parc de la Cit\u00e9 a Saint-Hubert. \u00c8 anche sede di una riserva naturale, il Bois\u00e9 du Tremblay, che si trova in parte a Le Vieux-Longueuil e in parte a Boucherville.\nCi sono sette arene: Cynthia Coull Arena a Greenfield Park; Ar\u00e9na \u00c9mile-Butch-Bouchard, Ar\u00e9na Jacques-Cartier, Ar\u00e9na Olympia e Colis\u00e9e Jean B\u00e9liveau a Le Vieux-Longueuil; e Centre sportif Ga\u00e9tan-Boucher e Centre sportif Rosanne-Laflamme in Saint-Hubert.\nNotevoli luoghi di culto sono la Concattedrale Cattolica Romana di Saint-Antoine-de-Padoue, la \u00c9glise Nouvelle vie evangelical, la Chiesa di Saint-Hubert e il Tempio di Montr\u00e9al Qu\u00e9bec della Chiesa di Ges\u00f9 Cristo dei Santi degli Ultimi Giorni.\nAmministrazione.\nMunicipale.\nIl sindaco \u00e8 Sylvie Parent, eletta il 5 novembre 2017. \u00c8 il quarto sindaco di Longueuil dalla fusione del 2002. L'uomo d'affari Jacques Olivier che era stato ministro del Lavoro, \u00e8 stato anche sindaco della citt\u00e0 dal 2002 al 2005. Mentre il secondo sindaco di Longueuil era Claude Gladu, in carica dal 2006 al 2009. Ex membro della Camera dei Comuni del Canada, Caroline St-Hilaire \u00e8 stata il terzo sindaco dal 2009 al 2017.\nI tre distretti della citt\u00e0 sono Le Vieux-Longueuil, Greenfield Park e Saint-Hubert. In totale ci sono 26 consiglieri comunali, compreso un presidente di distretto ciascuno. Greenfield Park ha tre consiglieri e il suo presidente \u00e8 Mireille Carri\u00e8re di Action Longueuil. Saint-Hubert ha otto consiglieri e il suo presidente \u00e8 Lorraine Guay-Boivin di Action Longueuil. Le Vieux-Longueuil ha quindici consiglieri e il suo presidente \u00e8 Michel Desjardins del Parti municipal de Longueuil.\nIl municipio di Longueuil si trova nel quartiere di Saint-Hubert, ai margini della citt\u00e0.\nFederale e provinciale.\nFederalmente, Longueuil fa parte di tre distretti elettorali. La guida di Longueuil-Charles-Lemoyne, \u00e8 affidata a Sherry Romanado, quella di Longueuil-Saint-Hubert a Pierre Nantel e quella di Montarville a Michel Picard.\nA livello provinciale, Longueuil \u00e8 divisa in quattro distretti elettorali. Il distretto elettorale di Laporte comprende Greenfield Park e Saint-Hubert, ed \u00e8 rappresentato da Nicole M\u00e9nard del Partito Liberale del Quebec. Il distretto elettorale di Marie-Victorin, che comprende la parte occidentale di Le Vieux-Longueuil, \u00e8 rappresentata da Catherine Fournier del Parti Qu\u00e9b\u00e9cois (PQ).\nInfrastrutture e trasporti.\nModello di pendolarismo.\nSecondo il censimento del 2006, circa 39.485 cittadini residenti (17,2% della popolazione totale) fa il pendolare per lavorare a Montr\u00e9al su base giornaliera, mentre solo 38.090 residenti (16,6%) lavorano nella citt\u00e0 stessa. Altri 6.915 residenti (3,0%) lavorano ogni giorno a Boucherville, 4.775 (2,1%) lavorano a Brossard, 2.795 (1,2%) a Saint-Bruno-de-Montarville e 1.815 (0,8%) a Saint-Lambert, le altre quattro citt\u00e0 costituenti dell'agglomerato di Longueuil. Al contrario, solo 8.845 persone si spostano da Montr\u00e9al per lavorare a Longueuil ogni giorno, mentre 4.080 persone da Brossard, 2.940 persone si spostano da Boucherville, 2.090 da Sainte-Julie, 1.825 da Saint-Bruno-de-Montarville, 1.815 da Chambly, e 1.810 da Saint-Jean-sur-Richelieu.\nStrade.\nIl fiume San Lorenzo, tra l'isola di Montreal e la costa meridionale, \u00e8 attraversato da soli cinque incroci automobilistici. Due di questi sono a Longueuil, il Louis Hippolyte Lafontaine Tunnel (parte di Autoroute 25) e il Jacques Cartier Bridge (parte della Route 134).\nL'Autoroute 20 \u00e8 un'importante autostrada a Longueuil, confinante con il fiume San Lorenzo nel quartiere Le Vieux-Longueuil, dove coesiste con l'Autoroute Ren\u00e9-L\u00e9vesque (Route 132) e infine si dirige verso est verso Boucherville. Autoroute 30 attraversa il quartiere di Saint-Hubert nella parte meridionale della citt\u00e0, tra le citt\u00e0 di Brossard e Saint-Bruno-de-Montarville.\nLa Route 116 \u00e8 un'altra strada principale, con il suo capolinea occidentale situato a Lemoyne, in direzione est attraverso il quartiere di Saint-Hubert verso Saint-Bruno-de-Montarville. La Route 112 esiste insieme alla Route 116 da Lemoyne a Cousineau Boulevard a Saint-Hubert, dove si dirige a sud-est verso Carignan. La Route 134 \u00e8 un'arteria principale, forse meglio conosciuta con i nomi pi\u00f9 comuni: il ponte Jacques Cartier sulla parte che attraversa il fiume San Lorenzo, e Taschereau Boulevard che collega il ponte a tutti e tre i borghi di Longueuil, e verso sud verso la citt\u00e0 di Brossard.\nTrasporto pubblico.\nLa R\u00e9seau de transport de Longueuil (RTL) fornisce un servizio di autobus a Longueuil. Ci sono 77 linee di autobus e 12 linee di taxi condivise che servono 139.374 passeggeri al giorno, e 32.738.155 passeggeri nel 2011. Quasi tutte le linee di autobus della RTL terminano al capolinea degli autobus di Longueuil. Molti autobus che terminano all'altro capolinea principale degli autobus, Brossard-Panama, attraversano il Ponte Champlain per arrivare al Terminus Centre-Ville nel centro di Montr\u00e9al (sotto la torre degli uffici 1000 de la Gaucheti\u00e8re, a Bonaventure Metro).\nLa citt\u00e0 \u00e8 servita anche dalla stazione della metropolitana Longueuil Universit\u00e9-de-Sherbrooke, adiacente al capolinea degli autobus Longueuil. La stazione si collega al centro di Montr\u00e9al tramite la linea gialla della metropolitana. La R\u00e9seau de transport m\u00e9tropolitain (RTM) gestisce la linea ferroviaria pendolare Mont-Saint-Hilaire serve anche la costa meridionale. L'unica stazione ferroviaria della citt\u00e0 di Longueuil \u00e8 Longueuil-Saint-Hubert. Fino alla met\u00e0 degli anni cinquanta, Longueuil era servita da tram interurbani gestiti dalla Montreal e la Southern Counties Railway. Longueuil ha anche un piccolo aeroporto, Saint-Hubert Airport. \u00c8 uno dei pi\u00f9 importanti aeroporti di aviazione generale del Canada, classificato come il 12\u00ba aeroporto pi\u00f9 trafficato dai movimenti degli aeromobili.\nUna piccola marina, la R\u00e9al-Bouvier Marina si trova sul fiume San Lorenzo nel quartiere di Le Vieux-Longueuil. Il Porto Vecchio di Montreal Longueuil Ferry \u00e8 un servizio di traghetto stagionale collega la Marina R\u00e9al-Bouvier al Molo Jacques Cartier nel Porto Vecchio di Montr\u00e9al.\nRete ciclabile.\nLongueuil \u00e8 servita da un totale di 168\u00a0km di piste ciclabili che assumono la forma di piste fisicamente separate dal traffico, di piste ciclabili o di carreggiate designate. Una pista ciclabile sul ponte Jacques-Cartier permette un collegamento con Montreal, ma nessun collegamento \u00e8 possibile tramite il ponte-galleria Louis-Hippolyte-La Fontaine. Diverse piste ciclabili attraversano i parchi Michel-Chartrand e della Cit\u00e9 che hanno una vocazione pi\u00f9 ricreativa. Altre assi importanti sono quelli del parco Marie-Victorin, del boulevard Roland-Therrien, del boulevard Jacques-Cartier e dei boulevard Kimber e Maricourt. Le strade 1 e 3 della rete ciclabile provinciale della Route vert attraversano Longueuil.\nTrasporto aereo.\nLongueuil dispone di un aeroporto situato nel distretto di Saint-Hubert, cio\u00e8 l'aeroporto Montr\u00e9al-Saint-Hubert-Longueuil. Questo \u00e8 utilizzato principalmente dalla piccola aviazione. Le scuole private di pilotaggio offrono formazione in questo luogo.\nOspedali.\nLa citt\u00e0 \u00e8 servita da due ospedali. L'ospedale Charles-Lemoyne \u00e8 un ospedale affiliato alla Universit\u00e9 de Sherbrooke nel quartiere di Greenfield Park. \u00c8 l'ospedale principale di Longueuil, cos\u00ec come delle citt\u00e0 vicine di Saint-Lambert e Brossard. L'ospedale Pierre-Boucher \u00e8 pi\u00f9 piccolo e si trova nel quartiere di Le Vieux-Longueuil. Il Pierre-Boucher serve Le Vieux-Longueuil, Boucherville, Varennes, Sainte-Julie, Saint-Amable, Verch\u00e8res, Calixa-Lavall\u00e9e e Contrec\u0153ur.\nIstruzione.\nLa citt\u00e0 di Longueuil \u00e8 servita da diverse istituzioni educative. Sia l'Universit\u00e0 di Sherbrooke che l'Universit\u00e0 di Montr\u00e9al mantengono i loro campus nel quartiere di Le Vieux-Longueuil.\nC'\u00e8 un CEGEP a Longueuil, il Coll\u00e8ge \u00c9douard-Montpetit, situato a Le Vieux-Longueuil. Il Coll\u00e8ge \u00c9douard-Montpetit ha una scuola aerotecnica, \u00c9cole nationale d'a\u00e9rotechnique situato in un campus separato nel quartiere di Saint-Hubert vicino all'aeroporto di Saint-Hubert.\nCi sono due scuole tecniche e professionali, entrambe situate a Le Vieux-Longueuil: questi sono il Centro di formazione professionale Pierre-Dupuy e Coll\u00e8ge tecnico-informatico.\nScuola primaria e secondaria.\nLe scuole pubbliche anglofone sono gestite dalla Riverside School Board. Ci sono tre scuole secondarie a Longueuil gestite dalla Riverside School Board: Il Centennial Regional High School a Greenfield Park, l'Heritage Regional High School a Saint-Hubert e il Saint-Lambert International High School a Saint-Lambert.\nLe scuole francofone pubbliche sono gestite dalla Commissione scolaire Marie-Victorin. Ci sono sette scuole secondarie a Longueuil gestito da questo distretto. L'\u00c9cole secondaire Internationale St-Edmond e l'\u00c9cole secondaire Participative l'Agora si trovano a Greenfield Park. \u00c9cole secondaire Andr\u00e9-Laurendeau e \u00c9cole secondaire Mgr-A.M.-Parent sono a Saint-Hubert. L'\u00c9cole secondaire G\u00e9rard-Filion, l'\u00c9cole secondaire Jacques-Rousseau e l'\u00c9cole secondaire St-Jean-Baptiste si trovano a Le Vieux-Longueuil.\nPrima del 1998 il South Shore Protestant Regional School Board ha servito il comune.\nCi sono anche tre scuole secondarie francofone private, tutte a Le Vieux-Longueuil. Sono il Coll\u00e8ge Charles-Lemoyne, il Coll\u00e8ge Fran\u00e7ais e il Coll\u00e8ge Notre-Dame-de-Lourdes."}
{"id": "1829835", "revid": "22356", "url": "https://it.wikipedia.org/wiki?curid=1829835", "title": "Facivermis", "text": ""}
{"id": "1829836", "revid": "110157", "url": "https://it.wikipedia.org/wiki?curid=1829836", "title": "Islam contro cristianesimo", "text": "Islam contro cristianesimo \u00e8 un libro di inchiesta giornalistica scritto da Giancarlo Giojelli, caporedattore e inviato speciale di Rai Due, pubblicato nel 2004.\nL'autore indaga sulla nascita del fondamentalismo islamico, i suoi collegamenti internazionali e le ragioni profonde della guerra asimmetrica che l'estremismo jih\u0101dista sta conducendo contro la presenza cristiana in Occidente e in Oriente. Alla sua uscita il libro \u00e8 stato oggetto di non poche polemiche e contestazioni da parte di quanti lo ritenevano eccessivamente allarmista; di contro, ha avuto apprezzamenti da parte di chi ha valutato positivamente l'indagine condotta dall'autore e le sue conclusioni che non intendono svalutare l'Islam in quanto tale ma le sue derivazioni fondamentaliste di cui sono vittime in tutto il mondo milioni di musulmani moderati."}
{"id": "1829842", "revid": "307923", "url": "https://it.wikipedia.org/wiki?curid=1829842", "title": "Tom Howell", "text": ""}
{"id": "1829844", "revid": "767487", "url": "https://it.wikipedia.org/wiki?curid=1829844", "title": "Ben-Hur (film 1925)", "text": "Ben-Hur (anche conosciuto col titolo Ben-Hur: A Tale of the Christ) \u00e8 un film muto del 1925 diretto da Fred Niblo. \u00c8 la seconda trasposizione cinematografica del romanzo di Lew Wallace. Nel 1997 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nDurante gli anni della vita di Cristo, Giuda Ben-Hur viene condannato ai remi accusato, insieme alla madre e alla sorella, di aver attentato alla vita del console romano in Palestina. Infatti viene mandato come rematore in una nave della provincia romana. Dopo molti anni di duro lavoro, Ben-Hur riesce a riscattarsi salvando la vita al console romano Quinto Arrio che lo adotta come figlio. Inoltre l'eroe viene scelto come partecipante alle corse di bighe di cui diventa subito campione. Ma Ben-Hur cerca anche di scoprire chi l'ha tradito in Palestina e parte alla sua ricerca. Lo trover\u00e0 in Messala, un tempo suo amico, e lo sconfigger\u00e0 nell'ultima gara di bighe che si svolger\u00e0 a Gerusalemme.\nProduzione.\nIl film, prodotto dalla MGM, fu girato in Italia (Anzio, Livorno e Roma) e in California (negli studios MGM di Culver City, all'Iverson Ranch di Chatsworth e all'isola di Catalina). Le riprese durarono dall'ottobre 1923 fino all'agosto 1925.\nDistribuzione.\nIl film fu distribuito dalla MGM il 30 dicembre 1925; in seguito, ne vennero fatte diverse riedizioni. Nei soli Stati Uniti, alla sua prima uscita, incass\u00f2 4.359.000 dollari. Nel 1931, dopo l'avvento del sonoro, nelle sale fu distribuita una versione accorciata con l'aggiunta di musica sincronizzata.\nIn DVD, il film digitalizzato \u00e8 uscito in diverse versioni: nel 2003 pubblicato dal giapponese IVCF; nel 2005, distribuito dalla Warner Home Video e da un distributore cinese; nel 2009, in un'edizione coreana, della Phantom Sound &amp; Vision\nLa pellicola \u00e8 stata presentata nel 2015 al San Francisco Silent Film Festival accompagnata dalle musiche di Carl Davis.\nDate di uscita.\nAlias"}
{"id": "1829845", "revid": "1100311", "url": "https://it.wikipedia.org/wiki?curid=1829845", "title": "Stephan Andersen", "text": ""}
{"id": "1829860", "revid": "1305772", "url": "https://it.wikipedia.org/wiki?curid=1829860", "title": "Gli schiavi invisibili", "text": "Gli schiavi invisibili \u00e8 un libro di inchiesta giornalistica scritto da Giancarlo Giojelli, caporedattore e inviato di Rai Due, edito da Piemme nel 2005.\nIl saggio raccoglie numerose testimonianze dirette delle vittime della tratta degli esseri umani e indaga sulla schiavit\u00f9 nel III millennio, un dramma che coinvolge oltre duecento milioni di uomini donne e bambini, nonostante la schiavit\u00f9 sia stata da quasi un secolo dichiarata ufficialmente estinta in tutti i paesi del mondo.\nIn realt\u00e0 la schiavit\u00f9 \u00e8 attualmente considerata dalle Nazioni Unite la terza fonte di reddito (dopo le armi e la droga) del bilancio della criminalit\u00e0 organizzata internazionale e si avvia ad essere la prima voce entro la fine del decennio. Nel libro ci sono numerosi link a siti di organizzazioni non governative e agenzie dell'ONU che si occupano di combattere la tratta, liberare donne e bambini e fornire assistenza umanitaria e legale a chi cerca di sfuggire al racket.\nDato il suo particolare valore didattico, l'opera \u00e8 stata inclusa nella bibliografia proposta dalla commissione parlamentare antimafia per promuovere la cultura della legalit\u00e0, della solidariet\u00e0 e dei diritti quale mezzo di contrasto alla sub-cultura mafiosa e dell'illegalit\u00e0."}
{"id": "1829861", "revid": "339392", "url": "https://it.wikipedia.org/wiki?curid=1829861", "title": "Lc50", "text": ""}
{"id": "1829864", "revid": "287204", "url": "https://it.wikipedia.org/wiki?curid=1829864", "title": "Acanthomeridion serratum", "text": " \nLacantomeridion (Acanthomeridion serratum) \u00e8 un artropode estinto, vissuto nel Cambriano inferiore (circa 520 milioni di anni). I suoi resti sono stati ritrovati in Cina, nel ben noto giacimento di Chengjiang.\nSpinoso e corazzato.\nLungo circa due centimetri, questo minuscolo animale era probabilmente un abitatore dei fondali, ma si possono solo fare delle ipotesi riguardo al suo stile di vita: forse si cibava di particelle presenti sul fondo. Questo insolito artropode assomigliava vagamente ai trilobiti, e come questi era dotato di strutture mobili nella regione del cephalon. Il corpo corazzato era segmentato ma, al contrario dei trilobiti, non diviso nei classici tre \u201clobi\u201d. Nella regione posteriore erano presenti lunghe spine, forse per difendersi dai predatori (da qui il nome \"Acanthomeridion\", che significa pi\u00f9 o meno \u201cregione bassa spinosa\u201d). L'esoscheletro era piuttosto rigido e non permetteva all'animale di appallottolarsi. L'acantomeridion \u00e8 un animale molto raro e sconosciuto al di fuori del giacimento di Chengjiang."}
{"id": "1829878", "revid": "22356", "url": "https://it.wikipedia.org/wiki?curid=1829878", "title": "Acanthomeridion", "text": ""}
{"id": "1829879", "revid": "765341", "url": "https://it.wikipedia.org/wiki?curid=1829879", "title": "I nuovi poveri", "text": "I nuovi poveri \u00e8 un saggio scritto dai giornalisti Giampiero Beltotto e Giancarlo Giojelli, edito da Piemme nel 2007.\nTrama.\nIl libro indaga sulle nuove ricchezze del terzo millennio, attraverso il racconto in terza persona dei protagonisti di tanti drammi di ordinaria emarginazione: sono dodici milioni i nuovi poveri italiani censiti dall'Istat. Al Sud una famiglia su quattro \u00e8 indigente, il 14 per cento delle famiglie italiane non \u00e8 in grado di far fronte ai debiti che ha accumulato, il dodici per cento non riesce a saldare nemmeno le bollette. Come precisa il sottotitolo, \"Storie di ordinaria emarginazione nell'Italia\", i \"nuovi\" poveri non sono dunque le persone prive di tutto, ma quelle che, pur cercando con dignit\u00e0 di affrontare la sfida di ogni giorno per la sopravvivenza, tuttavia non riescono a soddisfare i bisogni primari e secondari.\nIl volume \u00e8 una sorta di lettera che presenta, spesso con aspetti sconvolgenti, una realt\u00e0 e un popolo sommerso ma sempre pi\u00f9 numeroso."}
{"id": "1829882", "revid": "1318658", "url": "https://it.wikipedia.org/wiki?curid=1829882", "title": "IDLH", "text": "IDLH (dall'inglese \"Immediately Dangerous to Life and Health\"), \u00e8 definito dal NIOSH come la massima concentrazione di sostanza tossica a cui pu\u00f2 essere esposta per 30' una persona in buona salute, senza subire effetti irreversibili sulla propria salute o senza che gli effetti dell'esposizione non impediscano la fuga."}
{"id": "1829883", "revid": "159633", "url": "https://it.wikipedia.org/wiki?curid=1829883", "title": "UTF-32", "text": "UTF-32 (Unicode Transformation Format, 32 bit) \u00e8 una codifica di caratteri Unicode in sequenze di numeri a 32-bit. \u00c8 conosciuta anche come UCS-4 (Universal Character Set a 4 byte).\nA differenza delle altre codifiche Unicode (UTF-8, UTF-16) che usano una rappresentazione dei dati a lunghezza variabile, UTF-32 \u00e8 a lunghezza fissa. Proprio l'uso di 4 byte per ogni carattere lo porta a non essere molto efficiente sulla gestione dello spazio. Nello specifico, i caratteri al di fuori del \"Basic Multilingual Plane\" sono cos\u00ec rari che per molti testi possono essere considerati come inesistenti (ai fini del calcolo della dimensione), ma questo fatto rende la dimensione del testo codificato in UTF-32 da due a quattro volte pi\u00f9 grande rispetto alle altre codifiche.\nAnche se l'avere un numero fisso di byte per carattere da codificare pu\u00f2 sembrare pi\u00f9 semplice, questa codifica \u00e8 usata meno frequentemente delle altre. Facilita la divisione di stringhe, ma non significativamente se confrontata con UTF-8 e UTF-16. Non semplifica il calcolo della lunghezza effettiva della stringa visualizzata se non in limitati casi, perch\u00e9, anche con font a larghezza fissa ci possono essere pi\u00f9 \"punti di codifica\" per ogni posizione di carattere (i caratteri combinati) o pi\u00f9 di un carattere visualizzato per una singola codifica (per esempio negli ideogrammi CJK). I \"caratteri combinati\" fanno s\u00ec che gli editor di testo non possano trattare ogni singolo carattere codificato come un singolo carattere che sia possibile editare.\nSebbene in generale poco utilizzata, questa codifica ha una propriet\u00e0 che pu\u00f2 renderla interessante in qualche caso: il valore numerico dei 32 bit che codificano in UTF-32 ciascun \"code point\" (punto di codifica) \u00e8 esattamente il valore numerico che identifica il code point. In altri termini, se il nome del code point \u00e8 \"U+XYZK\" (con \"XYZK\" cifre esadecimali) la rappresentazione esadecimale del numero binario di 32 bit che ne rappresenta la codifica UTF-32 \u00e8 esattamente \"XYZK\".\nStoria.\nLo standard ISO 10646 definisce un \"encoding form\" a 31 bit chiamato UCS-4, nel quale ciascun carattere codificato nell'Universal Character Set (UCS) \u00e8 rappresentato da un numero compreso tra 0 e 7FFFFFFF esadecimale.\nUCS-4 \u00e8 sufficiente per rappresentare tutti i caratteri del range definito da Unicode, che ha 1.114.112 (= 220+216) codici (\"code points\") e quindi richiede valori da 0 e 10FFFF esadecimale.\nQualcuno consider\u00f2 uno spreco riservare un'area di \"space code\" cos\u00ec grande per mappare un relativamente piccolo insieme di codici e cos\u00ec venne proposta una nuova codifica, UTF-32. Esso \u00e8 un sottoinsieme di UCS-4 che usa codici a 32 bit nel \"code space\" 0-10FFFF."}
{"id": "1829886", "revid": "1573940", "url": "https://it.wikipedia.org/wiki?curid=1829886", "title": "Ottoia prolifica", "text": "L\u2019ottoia (Ottoia prolifica ) \u00e8 un verme estinto appartenente al phylum dei priapulidi (Priapulida), vissuto nel Cambriano medio (circa 505 milioni di anni fa). I suoi resti sono molto comuni nel famoso giacimento di Burgess Shales, in Canada.\nDescrizione.\nQuesto animale, lungo in media otto centimetri, era dotato di un corpo cilindrico e annulato piuttosto tozzo, che si restringeva all'estremit\u00e0 posteriore; nella parte anteriore era presente una proboscide protrattile dotata di spine. Questa struttura, probabilmente, veniva usata per catturare le prede. Non si sa con esattezza quale fosse il modo di vita dell'ottoia, ma probabilmente si trattava di un animale scavatore, che si muoveva attraverso i sedimenti per inseguire le sue prede. Forse viveva in tane a forma di U, che costruiva nel substrato. Da questa posizione relativamente sicura, l'ottoia poteva estroflettere la sua proboscide alla ricerca di prede. Il comportamento predatorio di questo animale \u00e8 dimostrato da alcuni ritrovamenti, in cui sono visibili i contenuti dell'intestino. Sembra che la preda principale dell'ottoia fosse l'iolitide \"Haplophrentis\" (un piccolo animale munito di guscio, simile ai molluschi), che veniva inghiottito intero. Vi sono anche prove che indicano un comportamento cannibalistico dell'ottoia; il cannibalismo, peraltro, \u00e8 molto comune negli odierni priapulidi.\nBiologia.\nSi conoscono oltre 1500 esemplari di ottoia. Il grande numero di fossili ritrovati \u00e8 forse da porre in relazione alle abitudini di vita di questo animale: l'ottoia viveva relativamente immobile sul fondo, e una frana di fango proveniente dall'alto avrebbe potuto facilmente seppellirla.\nDistribuzione.\nI priapulidi sono insolitamente numerosi nel giacimento di Burgess Shales anche per quanto riguarda i generi conosciuti. Oltre a \"Ottoia\" sono da ricordare almeno \"Selkirkia\", \"Ancalagon\" e \"Louisella\". Nei periodi successivi al Cambriano la documentazione dei priapulidi \u00e8 pressoch\u00e9 inesistente e a tutt'oggi sono noti pochi generi viventi. La causa di questa drastica riduzione dei priapulidi non \u00e8 nota.\nNella cultura di massa.\nNel film \"Deep Rising - Presenze dal profondo\", il mostro marino che attacca i protagonisti viene riconosciuto da un personaggio come un gigantesco discendente mutante dell'ottoia. L'aspetto del mostro, in ogni caso, \u00e8 notevolmente diverso da quello dell'ottoia. Nel film \"King Kong\" di Peter Jackson, invece, uno degli animali (\"Carnictis\") presenti nella fossa dell'isola in cui si svolge gran parte dell'azione \u00e8 chiaramente ispirato all'ottoia, con tanto di proboscide protrattile dentata.\nIl verme appare anche nella serie televisiva britannica di fantascienza Primeval, pur non rispettando le dimensioni rispetto ai reperti fossili. In questo caso un gran numero di vermi precambriani oltrepassa l'anomalia apertasi in un palazzo nel centro di Londra, causando non pochi guai al team di scienziati."}
{"id": "1829890", "revid": "1772671", "url": "https://it.wikipedia.org/wiki?curid=1829890", "title": "Galago gallarum", "text": "Il galagone somalo (\"Galago gallarum\") \u00e8 un primate strepsirrino della famiglia dei galagidi.\n\u00c8 stato riconosciuto come specie distinta da \"Galago senegalensis\" (di cui costituiva una sottospecie, \"G. senegalensis gallarum\") solo nel 1989.\nDistribuzione.\nLa specie occupa l'area compresa fra i fiumi Uebi Scebeli e Tana e la Rift Valley, corrispondente alla zona di confine fra la Somalia, l'Etiopia ed il Kenya.\nDescrizione.\nDimensioni.\nMisura fino a 40\u00a0cm di lunghezza, di cui la met\u00e0 spettano alla coda.\nAspetto.\nIl pelo \u00e8 grigio sul dorso e bianco su ventre e gola: sulla testa il pelo tende a divenire pi\u00f9 scuro, con tinte quasi nere attorno agli occhi, fra i quali passa una banda verticale bianca che raggiunge la punta del muso.\nBiologia.\n\u00c8 un animale notturno e solitario, anche se di giorno le femmine possono dormire in gruppi in nidi ricavati in una cavit\u00e0 di un tronco d'albero: i maschi, invece, restano quasi sempre da soli. Di notte, in ogni caso, ogni animale, dopo aver effettuato le quotidiane operazioni di \"grooming\", va a cercare il cibo per conto proprio.\nAlimentazione.\nSi tratta di animali prevalentemente insettivori, anche se, all'occorrenza, non disdegnano cibarsi di frutta matura o semi."}
{"id": "1829893", "revid": "1745361", "url": "https://it.wikipedia.org/wiki?curid=1829893", "title": "Uomo invisibile", "text": "L'uomo invisibile \u00e8 un personaggio ideato dallo scrittore britannico H. G. Wells nel racconto fantascientifico del 1897 \"L'uomo invisibile\", utilizzato in seguito come ispirazione per numerosi film, nei quali al protagonista originale si succedono altri uomini invisibili.\nJack Griffin.\nStoria del personaggio.\nJack Griffin si \u00e8 appassionato alla fisica a 20 anni, mentre studiava medicina (facolt\u00e0 in cui conobbe il Dottor Kemp), decidendo cos\u00ec di cambiare facolt\u00e0. Gi\u00e0 dai primi giorni in cui mette piede nell'universit\u00e0 viene spesso deriso per il fatto di essere albino e perch\u00e9 passa la maggior parte del suo tempo in laboratorio o a studiare; vive in un piccolo appartamento facendo l'aiutante di uno scienziato e, per conto suo, inventa un siero capace di rendere invisibili gli oggetti e di decolorizzare il sangue. Come il dottor Jekyll o Andre Delambre, sperimenta la pozione su di s\u00e9: le conseguenze sono spaventose, perch\u00e9 l'esperimento ha successo, ma non ha l'antidoto. Fugge cos\u00ec nella campagna inglese, ma ormai il male si \u00e8 impossessato di lui, esattamente come Hyde si impossess\u00f2 di Jekyll. Il personaggio di Griffin non incute compassione, come possono incuterla altri mostri quali Frankenstein o l'uomo lupo. Diversamente da loro egli \u00e8 causa del proprio male, ma \u00e8 anche uno scienziato ambizioso: il suo obiettivo \u00e8 il potere ed \u00e8 disposto anche a rifuggire la sua amata Flora per ottenerlo.\nCome diventare invisibile.\nJack Griffin per diventare invisibile ha utilizzato un lungo procedimento: innanzitutto si serve di una dinamo (contenuta in un motore a gas) e, con altri componenti, costruisce un dispositivo in grado di emanare potenti fasci luminosi in grado di rendere invisibile qualsiasi oggetto illuminato. Effettua un esperimento prima su un animale, dal quale evince che il processo pu\u00f2 rendere invisibile il sangue, quindi lo prova su se stesso divenendo pian piano invisibile. Prima di fare questo esperimento lo scienziato riflette sulla densit\u00e0 ottica e sul fatto che ogni corpo, non avendo nessun contatto con l'illuminazione di una lampada, non pu\u00f2 riflettere nessun tipo di colore e di conseguenza diventa invisibile.\nDifferenze tra libro e film.\nNel romanzo Griffin \u00e8 un giovane albino, ignorato dal mondo per il suo aspetto. Il suo nome non viene mai rivelato e, in pi\u00f9 occasioni, viene indicato che lui fosse gi\u00e0 pazzo prima dell'invisibilit\u00e0, inoltre non ha un'amata e, alla morte, non si pente del suo comportamento. Nel film, invece, \u00e8 molto pi\u00f9 umano e si pente di tutto.\nPer quanto riguarda l'aspetto, nel film non si fa alcun accenno al suo passato e sul fatto che sia albino; infatti, quando nella scena finale appare, si nota come un uomo normale, mentre nel libro si presenta un uomo con i baffi e i capelli ordinati e bianchi e con un'espressione di odio profondo.\nRobert Griffin.\nNipote del celebre dottor Jack Griffin, anch'egli come il nonno scopre un siero capace di rendere invisibile qualsiasi oggetto e persona ne venga a contatto. Nel primo episodio in cui appare si fa chiamare Frank Raymond e apre una tipografia a Manhattan durante la seconda guerra mondiale; durante questo episodio utilizza il siero per proteggere la citt\u00e0 in cui vive, mentre nel secondo episodio in cui appare, trovandosi in galera, uno scienziato molto noto prova il siero su di lui e Robert scappa di galera prendendosi la rivincita."}
{"id": "1829896", "revid": "16848376", "url": "https://it.wikipedia.org/wiki?curid=1829896", "title": "Dito indice", "text": ""}
{"id": "1829897", "revid": "22356", "url": "https://it.wikipedia.org/wiki?curid=1829897", "title": "Deep Rising \u2013 Presenze dal profondo", "text": ""}
{"id": "1829898", "revid": "484362", "url": "https://it.wikipedia.org/wiki?curid=1829898", "title": "Beni Khalled", "text": "Beni Khalled () \u00e8 una municipalit\u00e0 tunisina.\nLa citt\u00e0 fa parte del governatorato di Nabeul ed \u00e8 stata elevata a municipalit\u00e0 con il decreto 213 del 12 settembre 1958 su una superficie di 592 ettari. Si trova a 40 km da Tunisi, nel centro della regione di Capo Bon.\nL'economia cittadina si basa sull'agricoltura, specialmente sulla produzione di agrumi, di cui il centro, assieme alla vicina Menzel Bouzelfa \u00e8 il maggiore e quasi esclusivo produttore tunisino. La maggior parte della produzione \u00e8 destinata all'esportazione. \nIl club di calcio locale, l'\u00c9toile sportive de B\u00e9ni Khalled, \u00e8 stato fondato nel 1946 e partecipa alla massima categoria nazionale."}
{"id": "1829899", "revid": "22356", "url": "https://it.wikipedia.org/wiki?curid=1829899", "title": "Ottoia", "text": ""}
{"id": "1829901", "revid": "38120", "url": "https://it.wikipedia.org/wiki?curid=1829901", "title": "Dr. Jack Griffin", "text": ""}
{"id": "1829903", "revid": "123882733", "url": "https://it.wikipedia.org/wiki?curid=1829903", "title": "Jonathan Lipnicki", "text": "Biografia.\nLipnicki \u00e8 nato in California, figlio di Rhonda (nata Rosen) e Joseph Lipnicki. Jonathan ha una sorella, Alexis. Lipnicki \u00e8 di origine ebraica: suo padre nacque in un campo profughi in Germania e crebbe a Montr\u00e9al, Qu\u00e9bec, Canada, per poi trasferirsi negli Stati Uniti nel 1960.\nCarriera.\nLipnicki ha fatto il suo debutto cinematografico nel 1996. \u00c8 successivamente apparso in \"The Jeff Foxworthy\" cos\u00ec come in degli episodi di \"Dawson's Creek\" nel 1997 e nella sitcom \"Meego\". Nel 1999 recita nel film \"Stuart Little\", la storia di un ragazzo la cui famiglia adotta un topo parlante, un ruolo che ha ripreso nel seguito del 2002. Lipnicki ha anche interpretato il ruolo principale nel film \"Il mio amico vampiro\" e affiancato Bow Wow nel film del 2002 \"Il sogno di Calvin\", uscito due settimane prima di \"Stuart Little 2\"; entrambi i film hanno avuto un discreto successo al botteghino, e Lipnicki \u00e8 diventato noto tra il pubblico pre-adolescente, anche se poi non \u00e8 apparso in film commerciali concentrandosi soprattutto su progetti indipendenti. Lipnicki \u00e8 apparso anche nella stagione in anteprima di \"Jamie Kennedy's Blowin 'Up\"."}
{"id": "1829912", "revid": "716642", "url": "https://it.wikipedia.org/wiki?curid=1829912", "title": "Hampton &amp; Richmond Borough Football Club", "text": "L'Hampton &amp; Richmond Borough Football Club, meglio noto come Hampton &amp; Richmond Borough, \u00e8 una societ\u00e0 calcistica inglese con sede nella citt\u00e0 di Hampton. Gioca le partite casalinghe al Beveree Stadium, con capacit\u00e0 di spettatori.\nIl club ha un supporto base di circa 300-400 persone, mentre la presenza media \u00e8 rimasta stabile nelle ultime due stagioni a circa 375. Il club rimane l'unica squadra di calcio di alto livello a rappresentare il borgo (che comprende i quartieri di Hampton, Teddington, Twickenham, Whitton e Richmond), ed \u00e8 quindi visto come la sua squadra di calcio. Tuttavia, il club fa fatica, probabilmente a causa della popolarit\u00e0 del rugby nel borgo.\nStoria.\nLa squadra venne fondata con il nome di Hampton F.C. nel 1921. I primi anni di vita videro l'Hampton militare in Kingston &amp; District e nelle leghe del Middlesex. Nel 1959 venne accettato nella Surrey Senior League, pi\u00f9 per motivi istituzionali che geografici. Cinque anni pi\u00f9 tardi, in seguito alla vittoria in campionato, entr\u00f2 nella Spartan League, che vinse ripetutamente: fu uno dei periodi pi\u00f9 positivi della storia del club. Quando, nel 1971, entr\u00f2 nella seconda divisione della Athenian League, la societ\u00e0 si comport\u00f2 bene, sfiorando la promozione. Dopo una serie di risultati alterni che caratterizzarono la vita della societ\u00e0 negli anni novanta, in seguito alla ristrutturazione della piramide calcistica inglese, nel 1999 cambi\u00f2 denominazione in Hampton &amp; Richmond Borough F.C., nel tentativo di dare un maggiore respiro geografico al club.\nTuttavia nella stagione 2003-2004 conobbe un periodo nero culminato con la retrocessione, a fronte di sole tre partite vinte in campionato, delle quali nessuna fuori casa. Dopo qualche anno speso nella Isthmian League, grazie alla guida di Alan Devonshire, alla fine il club ha ottenuto la promozione in Conference South. Nella stagione 2007-2008 ha sfiorato la promozione in Conference Premier, arrivando terzo e di conseguenza disputando i play-off, dopo aver vinto il primo turno col Fisher Athletic, ha perso il secondo turno col Eastbourne Borough. La stagione seguente ottenne il miglior piazzamento della sua storia, un secondo posto, a tre punti di distacco dall'AFC Wimbledon che \u00e8 stato promosso in Conference Premier, anche in questa stagione, la squadra disput\u00f2 i play-off, vinse il primo turno col Chelmsford City, ma poi perse il secondo turno in casa col Hayes &amp; Yeading United. Nella stagione 2011-2012, la squadra si \u00e8 piazzata al 21\u00ba posto in Conference South, retrocedendo in Isthmian League, dove tuttora milita. Curiosamente, si dibatte ancora sull'origine dell'appellativo \"Beavers\" (castori) del club: probabilmente deriva dal nome dello stadio \"Beveree\", ma qualcuno suggerisce un richiamo all'antico habitat della zona, prima che i castori scomparissero dall'Inghilterra."}
{"id": "1829914", "revid": "128096", "url": "https://it.wikipedia.org/wiki?curid=1829914", "title": "Icismo", "text": ""}
{"id": "1829916", "revid": "11959", "url": "https://it.wikipedia.org/wiki?curid=1829916", "title": "Malla (India)", "text": "Malla fu uno dei \"solasa\" (ovvero sedici) mahajanapada dell'antica India che vengono riportati nel \"Anguttara Nikaya\". Fu cos\u00ec chiamato per via del clan che lo governava che possedeva lo stesso nome. \nIl \"Mah\u0101bh\u0101rata\" (VI.9.34) cita il territorio come \"Mallarashtra\" (Stato di Malla). La mahajanapada di Malla era situata a nord del Magadha. Fu un piccolo mahajanapada. Venne successivamente diviso in due parti principali e si crede che il fiume Kakuttha (oggi Kuku) fosse la linea di demarcazione. Le capitali di queste due entit\u00e0 furono Kusavati o Ku\u015bin\u0101ra (la moderna Kasia vicino Gorakhpur) e P\u0101v\u0101 (moderna Padrauna). Ku\u015bin\u0101ra e Pava e sono molto importanti nella storia del buddismo."}
{"id": "1829918", "revid": "1543377", "url": "https://it.wikipedia.org/wiki?curid=1829918", "title": "San Angelo", "text": "San Angelo \u00e8 una citt\u00e0 e il capoluogo della contea di Tom Green nel Texas, negli Stati Uniti. \u00c8 situata nella Concho Valley, una regione del Texas occidentale tra il Bacino Permiano a nord-ovest, il deserto di Chihuahua a sud-ovest, la pianure Osage a nord-est e il Texas centrale a sud-est. Secondo una stima del censimento del 2019, San Angelo aveva una popolazione di abitanti. \u00c8 la citt\u00e0 principale e il centro dell'area metropolitana di San Angelo, che ha una popolazione di abitanti. San Angelo ospita la Angelo State University, lo storico Fort Concho e la Goodfellow Air Force Base. Inoltre \u00e8 sede della diocesi di San Angelo.\nGeografia fisica.\nSecondo lo United States Census Bureau, ha un'area totale di .\nStoria.\nPrima dell'arrivo degli europei, San Angelo era il principale di luogo di ritrovo della trib\u00f9 dei Jumano. A partire dal 1600, l'area era stata abitata per oltre mille anni da vari popoli indigeni.\nNel 1632, una missione di breve durata di francescani sotto gli auspici spagnoli fu fondata nell'area per servire gli indiani.\nLa missione fu guidata dai frati Juan de Salas e Juan de Ortega, con Ortega che rimase per sei mesi.\nL'area fu visitata durante la spedizione di Castillo-Martin del 1650 e dalla spedizione di Diego de Guadalajara del 1654.\nDurante la colonizzazione della regione, San Angelo era al confine occidentale della regione chiamata Texas, successivamente rivendicata negli anni 1800 da Spagna, Messico, Repubblica del Texas e infine dagli Stati Uniti, nel 1846.\nL'attuale citt\u00e0 di San Angelo fu fondata nel 1867, quando gli Stati Uniti costruirono Fort Concho, uno di una serie di nuovi forti progettati per proteggere la frontiera. Il forte ospitava cavalleria, fanteria e la famosa cavalleria nera, conosciuta anche come Buffalo Soldiers dagli indigeni americani.\nIl colono Bartholomew J. DeWitt fond\u00f2 il villaggio di Santa Angela fuori dal forte all'incrocio dei fiumi Concho nord e sud. Chiam\u00f2 il villaggio come sua moglie, Carolina Angela. Il nome alla fine fu cambiato in San Angela. Il nome cambi\u00f2 di nuovo in San Angelo nel 1883 su insistenza del servizio postale degli Stati Uniti, poich\u00e9 San Angela era grammaticalmente sbagliato in spagnolo. La citt\u00e0 divenne un centro commerciale per agricoltori e coloni dell'area, cos\u00ec come una \"cowtown\" senza legge piena di bordelli, saloon e case da gioco.\nDopo essere stata designata come capoluogo della contea, la citt\u00e0 crebbe rapidamente negli anni 1880, aiutata dal fatto di essere sulla rotta di ferrovie di nuova costruzione. Divenne un centro di trasporto centrale per la regione. La Santa Fe Railroad arriv\u00f2 nel 1888 e la Kansas City, Mexico and Orient Railway nel 1909. Dopo uno scoppio di tubercolosi negli Stati Uniti nei primi anni del 1900, molti pazienti si trasferirono a San Angelo. Visto che i medici potevano solo raccomandare il riposo in climi secchi e caldi. Chi soffriva di tubercolosi andava a San Angelo per curarsi.\nNel 1928, la citt\u00e0 fond\u00f2 il San Angelo College, uno dei primi istituti di istruzione superiore della regione. Il San Angelo College, uno dei primi college comunali, con il tempo \u00e8 cresciuto talmente tanto che alla fine divenne la Angelo State University. I militari tornarono a San Angelo durante la seconda guerra mondiale con la fondazione della Goodfellow Air Force Base, che all'epoca era stata incaricata di addestrare i piloti. San Angelo crebbe in modo esponenziale durante il boom petrolifero degli anni 1900 quando furono trovate grandi quantit\u00e0 di petrolio nell'area e la citt\u00e0 divenne un centro regionale dell'industria petrolifera e del gas.\nIl San Angelo Independent School District divenne uno dei primi in Texas ad integrarsi, facendolo volontariamente nel 1955.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti, con una crescita del rispetto al 2000.\nEtnie e minoranze straniere.\nAl 2010, la composizione etnica della citt\u00e0 era formata dall' di bianchi, il di afroamericani, lo di nativi americani, l' di asiatici, lo di oceanici, il di altre razze, e il di due o pi\u00f9 etnie. Ispanici o latinos di qualunque razza erano il della popolazione."}
{"id": "1829920", "revid": "339392", "url": "https://it.wikipedia.org/wiki?curid=1829920", "title": "Teiglin", "text": ""}
{"id": "1829921", "revid": "439868", "url": "https://it.wikipedia.org/wiki?curid=1829921", "title": "Aaron Klug", "text": "Biografia.\nNato a \u017delva, Lituania, da famiglia di origine ebraica con la quale si trasfer\u00ec in Sudafrica all'et\u00e0 di due anni, Klug si laure\u00f2 in scienze all'Universit\u00e0 del Witwatersrand e studi\u00f2 cristallografia all'Universit\u00e0 di Citt\u00e0 del Capo prima di trasferirsi in Inghilterra. Complet\u00f2 il suo dottorato al Trinity College di Cambridge nel 1953.\nNel 1981 ricevette il Premio Louisa Gross Horwitz dalla Universit\u00e0 Columbia e nel 1985 la medaglia Copley dalla Royal Society. Tra il 1986 e il 1996 fu direttore del Laboratorio di biologia molecolare a Cambridge, e nel 1988 venne nominato cavaliere. Ricopr\u00ec la carica di presidente della Royal Society negli anni 1995-2000. Nel 1995, come consuetudine per i presidenti della Royal Society, fu nominato membro dell'Ordine al Merito del Regno Unito.\nAttivit\u00e0 scientifica.\nLavorando con Rosalind Franklin al Laboratorio John Bernal della Birkbeck, Universit\u00e0 di Londra, Klug svilupp\u00f2 l'interesse per lo studio dei virus e sul finire degli anni 1950 fece delle scoperte sulla struttura del virus del mosaico del tabacco. Negli anni successivi utilizz\u00f2 metodi di diffrazione dei raggi X, di microscopia e modelli strutturali per sviluppare la microscopia elettronica cristallografica. Tramite questa tecnica una sequenza bidimensionale di immagini di cristalli ricavata da diverse angolature viene combinata per produrre una immagine tridimensionale di quanto osservato.\nLo sviluppo della microscopia elettronica cristallografica e i suoi studi nell'ambito della biologia molecolare gli valsero il premio Nobel per la chimica nel 1982."}
{"id": "1829922", "revid": "33277", "url": "https://it.wikipedia.org/wiki?curid=1829922", "title": "San Angelo (Texas)", "text": ""}
{"id": "1829923", "revid": "767487", "url": "https://it.wikipedia.org/wiki?curid=1829923", "title": "Clement Greenberg", "text": "Biografia.\nNel 1938 pubblic\u00f2 sulla \"Partisan Review\" il saggio \"Avant-Gard and Kitsch\". \nSostenitore della tendenza artistica detta \"Colour field\", cio\u00e8 pittura a campi di colore, nei suoi scritti \"Recentness of Sculpture\" (Attualit\u00e0 della scultura) e \"Towards a Newer Laocoon\" (Verso un nuovo Laocoonte, 1940) si scontra col movimento del Minimalismo. Secondo Greenberg, infatti, la Minimal Art sarebbe il frutto di un concetto di progettazione di basso livello, mentre l'arte vera si baserebbe sul sentimento, come dimostrano artisti come Raffaello e Jackson Pollock."}
{"id": "1829924", "revid": "729019", "url": "https://it.wikipedia.org/wiki?curid=1829924", "title": "Domenico Taverna", "text": "Biografia.\nDomenico Taverna, comandante squadra di polizia giudiziaria del Commissariato Appio Nuovo, fu ucciso dalle Brigate Rosse il 27 novembre 1979 mentre si recava a ritirare al garage la propria auto. Domenico Taverna aveva combattuto durante la Seconda guerra mondiale come sottufficiale dell'Esercito Italiano. Durante la guerra era stato ferito ad una coscia sul fronte russo e portava, conficcata nel femore, la pallottola che lo aveva gravemente colpito; nel 1948 si arruol\u00f2 nella Polizia. Nel corso della sua carriera non si era mai occupato di indagini riguardanti la politica o il terrorismo. Sposato e padre di una ragazza di 22 anni, sofferente di diabete era ormai prossimo alla pensione.\nDescrizione dell'attentato terroristico.\nIl mattino del 27 ottobre 1979 si stava recando a ritirare la propria auto in un'autorimessa di via Cherso, 32 a Roma, quando due uomini, della colonna brigatista \"28 marzo\", armati di pistola giunsero alle sue spalle aprendo il fuoco. Taverna fu colpito da otto pallottole che lo raggiunsero a schiena, gambe e torace. I terroristi quindi fuggirono unendosi ad altri complici che erano rimasti poco distanti come loro copertura.\nIl suo omicidio venne rivendicato dalle Brigate Rosse inquadrandolo come un'azione inclusa nella loro campagna militare contro le forze dello Stato impegnate nella lotta antiterroristica; nello stesso periodo vennero uccisi dalle BR, in diversi agguati l'agente Michele Granato (9 novembre) e il Maresciallo Mariano Romiti (7 dicembre), entrambi uccisi a Roma, mentre a Genova vennero uccisi i carabinieri Vittorio Battaglini e Mario Tosa (21 novembre).\nDecorazione alla memoria.\nIl presidente della Repubblica, Carlo Azeglio Ciampi, ha consegnato il 29 settembre 2004 ai famigliari della vittima del terrorismo la Medaglia d'oro al valor civile.\nFonti.\nFonte: Corriere della Sera, \u201cla notte della Repubblica\u201d di Sergio Zavoli, ed. Nuova Eri- Mondadori"}
{"id": "1829933", "revid": "267734", "url": "https://it.wikipedia.org/wiki?curid=1829933", "title": "Corpi di jolly", "text": ""}
{"id": "1829934", "revid": "767487", "url": "https://it.wikipedia.org/wiki?curid=1829934", "title": "Michael Fried", "text": "La sua opera pi\u00f9 nota \u00e8 \"Art and Objecthood\" (Arte e Oggettualit\u00e0, 1967) un saggio con cui prende nettamente posizione contro il Minimalismo. Il saggio si articola attorno ai due concetti di literalism e teatralit\u00e0, con cui intende scongiurare l'eterna minaccia di un'identificazione fra arte e vita.\nCon il termine literalism si allude al mondo fisico e concreto delle cose e quindi allo sconfinamento dell'estetica nel reale.\nCon teatralit\u00e0 si allude invece alla durata e quindi alle nuove modalit\u00e0 di esperire le opere, che coinvolgono ora lo spettatore/osservatore: non pi\u00f9 creazioni artistiche che si offrono a una pura contemplazione estetica, ma oggetti da percepire o addirittura veri spazi da percorrere."}
{"id": "1829935", "revid": "2171064", "url": "https://it.wikipedia.org/wiki?curid=1829935", "title": "Dodo (Alice nel Paese delle Meraviglie)", "text": "Il Dodo \u00e8 uno dei personaggi di \"Le avventure di Alice nel Paese delle Meraviglie\" scritto da Lewis Carroll.\nEsso compare nel capitolo \"Brigata delle strane creature\", insieme all'Anitra (Duck), il Lorichetto (Lory), l'Aquilotto (Eaglet). Tutti i personaggi sono la caricatura di persone esistenti: il Dodo \u00e8 il reverendo Dodgson in persona, che quando doveva parlare in pubblico o conversare con adulti (non con le bambine per\u00f2) si ritrovava affetto da una notevole balbuzie (Do-do-dodgson). La sua difficolt\u00e0 a pronunciare sermoni dal pulpito gli serv\u00ec come eccellente scusa per non affrontare fino in fondo la sua carriera ecclesiastica.\nGli altri personaggi che compaiono nel medesimo capitolo sono riferibili a persone vicine a Lewis Carroll e ad Alice Liddell: l'Anatra \u00e8 il reverendo Robinson Duckworth (ingl. \"duck\" = anatra), decano del Christ Church College di Oxford dove Carroll lavorava; il pappagallo e l'aquilotto sono invece Lorina ed Edith Liddell, sorelle di Alice."}
{"id": "1829937", "revid": "857138", "url": "https://it.wikipedia.org/wiki?curid=1829937", "title": "New Ulm", "text": "Nome di diversi centri degli Stati Uniti d'America:"}
{"id": "1829948", "revid": "1543377", "url": "https://it.wikipedia.org/wiki?curid=1829948", "title": "World Series of Poker 1999", "text": "Le World Series of Poker 1999 furono la trentesima edizione della manifestazione. Si tennero dal 23 aprile al 10 maggio presso il casin\u00f2 Binion's Horseshoe di Las Vegas.\nIl vincitore del Main Event fu Noel Furlong.\nMain Event.\nI partecipanti al Main Event furono 393. Ciascuno di essi pag\u00f2 un buy-in di 10.000 dollari."}
{"id": "1829952", "revid": "729019", "url": "https://it.wikipedia.org/wiki?curid=1829952", "title": "Menzel Bouzelfa", "text": "Menzel Bouzelfa () \u00e8 una municipalit\u00e0 tunisina. Fa parte del governatorato di Nabeul.\nEconomia.\nL'economia cittadina si basa sull'agricoltura, specialmente sulla produzione di arance, di cui il centro, assieme alla vicina Beni Khalled \u00e8 il maggior produttore tunisino. Parte della produzione \u00e8 destinata all'esportazione. Altre colture diffuse sono l'ulivo, i pomodori e la vite, introdotta dagli andalusi nel XVII secolo."}
{"id": "1829953", "revid": "121618216", "url": "https://it.wikipedia.org/wiki?curid=1829953", "title": "Mostro della laguna nera", "text": "Il mostro della laguna nera o Gill-Man (letteralmente \"Uomo-Branchia\"), \u00e8 un personaggio immaginario, reso celebre al cinema dal regista Jack Arnold nel film \"Il mostro della laguna nera\" del 1954 e in due sequel.\nCaratteristiche.\nGill-Man si presenta come una creatura prevalentemente anfibia, in grado di respirare anche fuori dall'acqua: infatti \u00e8 dotato di un primitivo sistema respiratorio come dimostrato dal terzo film della trilogia. Altre caratteristiche sono la grande forza e la pelle squamosa che rende la creatura immune, almeno parzialmente, da colpi di proiettile e arpioni; possiede inoltre una capacit\u00e0 di guarigione da ferite altrimenti mortali per l'uomo ed \u00e8 resistente agli insetticidi. Il sangue della creatura \u00e8 composto per il 35% da globuli rossi."}
{"id": "1829955", "revid": "185802", "url": "https://it.wikipedia.org/wiki?curid=1829955", "title": "La croce dalle 7 pietre", "text": ""}
{"id": "1829958", "revid": "297031", "url": "https://it.wikipedia.org/wiki?curid=1829958", "title": "Lee Falk", "text": "Biografia.\nConseguita la laurea, intraprende l'attivit\u00e0 di pubblicitario, conoscendo per lavoro il disegnatore Phil Davis.\nNel 1930 si trasferisce a New York, con l'intenzione di diventare un autore di fumetti. Nel 1934, in collaborazione con Davis, crea il personaggio di \"Mandrake il mago\", per il King Features Syndicate, e nel 1936, su disegni di Ray Moore, nasce \"Phantom\", l'uomo mascherato."}
{"id": "1829959", "revid": "16848945", "url": "https://it.wikipedia.org/wiki?curid=1829959", "title": "Priapulide", "text": ""}
{"id": "1829960", "revid": "110157", "url": "https://it.wikipedia.org/wiki?curid=1829960", "title": "Richard Hamming", "text": "Dopo il dottorato conseguito all'Universit\u00e0 dell'Illinois nel 1942, Hamming fu professore all'Universit\u00e0 di Louisville fino all'inizio della Seconda guerra mondiale. Nel 1945 fece parte del Progetto Manhattan, programmando uno dei calcolatori digitali per calcolare le soluzioni delle equazioni fornite dai fisici del progetto.\nNel 1968 ricevette il Premio Turing."}
{"id": "1829963", "revid": "599013", "url": "https://it.wikipedia.org/wiki?curid=1829963", "title": "Gianni Bertolotti", "text": "Carriera.\nClub.\n\u00c8 stato un'ala piccola dalle spiccate doti offensive ed ha trascorso i suoi anni migliori da professionista con la maglia della Virtus Bologna, con la quale ha giocato nove anni dal 1971 al 1980 vincendo tre scudetti nel 1976, nel 1979 e nel 1980, e la coppa Italia nel 1974.\nNel 1983 giunge a Roma e nell'unica stagione nella capitale, alza il trofeo pi\u00f9 grande vinto dalla societ\u00e0 romana: la Coppa dei Campioni.\nNazionale.\nCon la nazionale Italiana Bertolotti ha giocato 101 partite, ottenendo risultati di prestigio primo fra tutti la medaglia di bronzo agli Europei del 1975 a Belgrado. Ha partecipato anche agli Europei del 1973 a Barcellona, del 1977 a Liegi e del 1979 a Torino, ai Giochi olimpici del 1976 a Montr\u00e9al e ai Mondiali del 1978 a Manila."}
{"id": "1829966", "revid": "74801", "url": "https://it.wikipedia.org/wiki?curid=1829966", "title": "New Ulm (Minnesota)", "text": "New Ulm \u00e8 un comune (\"city\") degli Stati Uniti d'America e capoluogo della contea di Brown nello Stato del Minnesota. La popolazione era di persone al censimento del 2010.\nStoria.\nLa citt\u00e0 \u00e8 stata fondata nel 1854 dalla German Land Company di Chicago. Prende il nome dalla citt\u00e0 di Nuova Ulma (\"Neu-Ulm\" in tedesco), nello stato della Baviera nel sud della Germania. Ulma e Nuova Ulma sono citt\u00e0 sorelle, dato che Ulma si trova sul lato del Baden-W\u00fcrttemberg e Nuova Ulma sul lato bavarese del fiume Danubio. In parte a causa del patrimonio tedesco della citt\u00e0, si tratta di un centro per la produzione della birra nell'Upper Midwest, che ospita la August Schell Brewing Company.\nGeografia fisica.\nSecondo lo United States Census Bureau, ha un'area totale di 10,26 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,8% di bianchi, lo 0,3% di afroamericani, lo 0,1% di nativi americani, lo 0,7% di asiatici, lo 0,4% di altre razze, e lo 0,8% di due o pi\u00f9 etnie. Ispanici o latinos di qualunque razza erano l'1,8% della popolazione."}
{"id": "1829970", "revid": "3115", "url": "https://it.wikipedia.org/wiki?curid=1829970", "title": "Carlo Bernini", "text": "Studi ed attivit\u00e0 accademica.\nNato in provincia di Ferrara, si trasferisce con la famiglia a Crocetta del Montello essendo il padre caporeparto al Canapificio Veneto. Conseguita la maturit\u00e0 Classica presso il Liceo Antonio Canova di Treviso, si laurea in Economia e Commercio presso l'Universit\u00e0 \"Ca' Foscari\" di Venezia e in Scienze Politiche presso l'Universit\u00e0 di Trieste. A questi titoli accademici aggiunge, nel 1974, la laurea in Legge della Northwood Institute of Middland (Michigan).\n\u00c8 stato docente di economia dei trasporti presso le Universit\u00e0 di Padova e Trieste. Infine ha insegnato presso la \"Link Campus University of Malta\" in Roma.\nAttivit\u00e0 politica.\nEntra giovanissimo in politica nelle file della Democrazia Cristiana (prima fanfaniano, poi chiamato da Bisaglia nella corrente dei dorotei), \u00e8 dal 1971 al 1980 Presidente della Provincia di Treviso, quindi dal 1980 al 1989 Presidente della Regione Veneto. Svolgendo questo incarico, fonda nel 1978 la Comunit\u00e0 di lavoro Alpe Adria, divenendone Presidente dal 1982 al 1984. Dal 1987 al 1989 \u00e8 anche Presidente dell'Assemblea delle Regioni d'Europa.\nNel 1992 si candida al Senato per la Democrazia Cristiana e viene eletto ricoprendo la carica di Senatore della Repubblica fino al 1994.\nTra il 1991 e il 1992, nel governo Andreotti VII, \u00e8 stato Ministro dei trasporti.\nNel 1992 si ritira dalla politica, in seguito al coinvolgimento personale in procedimenti giudiziari legati all'inchiesta di Tangentopoli, riguardo a tangenti ricevute per pilotare l'assegnazione degli appalti per la costruzione della bretella autostradale di Tessera e l'ampliamento dell'autostrada A4 tra Venezia e Padova.\nDopo un lungo periodo di inattivit\u00e0, nel 2003 entra nelle file dell'UDC, partito che abbandona nel 2008, quando entra a far parte del Popolo delle Libert\u00e0. Nell'ottobre dello stesso anno viene nominato consigliere giuridico del Ministro per l'attuazione del programma Gianfranco Rotondi.\nIncarichi dirigenziali.\nDal 1972 al 1974 Bernini \u00e8 stato consigliere d'amministrazione di Alitalia, ed ha svolto l'attivit\u00e0 di consulente in materia di economia dei trasporti presso varie aziende del settore.\nNegli anni 2000 ha presieduto la compagnia aerea low cost Myair.com. Il 21 luglio 2009 MyAir rimane a terra con i suoi velivoli per mancato pagamento di tasse e tariffe aeroportuali, lasciando moltissimi passeggeri senza riprotezione in molti aeroporti italiani e il 23 luglio si vede sospendere la licenza da parte dell'ENAC per i gravi disservizi causati ai passeggeri.\nMorte.\nNell'estate del 2010 \u00e8 entrato in coma a seguito di un infarto. \u00c8 morto la notte di capodanno a Castelfranco Veneto. \nI funerali, dopo il saluto nella camera ardente allestita nella Sala Consiliare del Municipio di Asolo, sono stati celebrati alle 11:00 di mattina del 4 gennaio nel Duomo di Asolo perch\u00e9, si dice, \u00abha amato pi\u00f9 Asolo che Roma\u00bb."}
{"id": "1829978", "revid": "180559", "url": "https://it.wikipedia.org/wiki?curid=1829978", "title": "Nazionale di pallacanestro della Serbia e Montenegro", "text": ""}
